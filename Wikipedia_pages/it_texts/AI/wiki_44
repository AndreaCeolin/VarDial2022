{"id": "849591", "revid": "1005847", "url": "https://it.wikipedia.org/wiki?curid=849591", "title": "Ministero del lavoro e della previdenza sociale", "text": "Il Ministero del lavoro e della previdenza sociale era il dicastero del Governo Italiano che si occupava di lavoro, previdenza e mercato del lavoro in Italia.\nNel 2008 col Governo Berlusconi IV risulta accorpato nel neo istituito Ministero del lavoro, della salute e delle politiche sociali, insieme ai seguenti dicasteri:\nIl Dipartimento per le politiche della famiglia \u00e8 stato, invece, accorpato alle strutture della Presidenza del Consiglio.\nStoria.\nIl Ministero del lavoro e della previdenza sociale fu istituito il 3 giugno 1920, durante il Governo Nitti II, a seguito dello spacchettamento del \"Ministero dell'industria, del commercio e del lavoro\", a sua volta creato nel 1916 a seguito del frazionamento del Ministero dell'agricoltura, dell'industria e del commercio. Le competenze attribuite al Ministero dell'industria, del commercio e del lavoro furono dunque ripartite tra il Ministero del lavoro e della previdenza sociale e il \"Ministero dell'industria e del commercio\". Il 27 aprile 1923, quando il governo Mussolini istitu\u00ec il Ministero dell'economia nazionale, dispose l'accorpamento, in tale struttura ministeriale, dello stesso \"Ministero del lavoro e della previdenza sociale\", del \"Ministero dell'industria e del commercio\" e del \"Ministero dell'agricoltura\".\nCon RD 27 settembre 1929, n. 1663, tale nuovo ministero fu soppresso e le sue attribuzioni furono ripartite tra il Ministero dell'agricoltura e delle foreste e il Ministero delle corporazioni. Quest'ultimo ministero fu poi soppresso con RD 9 agosto 1943, n. 718, che dispose altres\u00ec l'istituzione del \"Ministero dell'industria, del commercio e del lavoro\"; nel 1945 anche questo dicastero fu abolito e le relative competenze vennero attribuite al \"Ministero del lavoro e della previdenza sociale\" e al \"Ministero dell'industria e del commercio\" (dal 2006 Ministero dello sviluppo economico).\nCon la riforma Bassanini (d.lgs. 30 luglio 1999, n. 300), approvata dal Governo D'Alema II, l'ordinamento del Governo venne modificato accorpando vari ministeri. Secondo il quadro organizzativo tracciato dalla riforma, il Ministero del lavoro e della previdenza sociale sarebbe stato accorpato con l'allora Ministero della sanit\u00e0 e con il \"Dipartimento per la solidariet\u00e0 sociale\" incardinato all'interno della Presidenza del Consiglio, per costituire il Ministero del lavoro, della salute e delle politiche sociali; la riforma sarebbe entrata in vigore alla nuova legislatura, ma il Governo Berlusconi II, insediatosi nel 2001, stabil\u00ec la separazione organizzativa della componente afferente alla salute, con la reistituzione del dicastero che se ne occupava col nuovo nome di Ministero della salute. Il Ministero del lavoro e della previdenza sociale fu perci\u00f2 accorpato con il solo Dipartimento per la solidariet\u00e0 sociale, dando luogo al Ministero del lavoro e delle politiche sociali.\nCol Governo Prodi II, nel 2006 il Ministero fu spacchettato dando luogo a tre ministeri: Ministero del lavoro e della previdenza Sociale; Ministero della solidariet\u00e0 sociale (inquadrato nell'ambito di una vera e propria struttura ministeriale e, dunque, non alla stregua di un mero dipartimento, come nel quadro antecedente alla riforma del 2001); il Dipartimento per le politiche della famiglia. Con la Finanziaria per il 2008, la legge n. 244 del 2007, con l'art. 1, comma 376, ha previsto un ritorno alla vecchia organizzazione della Riforma Bassanini con 12 Ministeri, e pertanto il ministero riprende le vecchie competenze e la conseguente denominazione di Ministero del lavoro, della salute e delle politiche sociali.\nFunzioni.\nLe funzioni del Ministero del lavoro e della previdenza sociale erano indicate nel DPR n. 520/1955, successivamente riformate con la legge n. 628/1961. Esse riguardavano: politiche sociali, con particolare riferimento alla prevenzione e riduzione delle condizioni di bisogno e disagio delle persone delle famiglie, politica del lavoro e sviluppo dell'occupazione, tutela del lavoro, tutela dell'adeguatezza del sistema previdenziale. Con la riforma Bassanini e il decreto che ne \u00e8 scaturito, il D. Lgs. 30 luglio 1999, n. 300, recante \"Riforma dell'organizzazione del Governo, a norma dell'articolo 11 della legge 15 marzo 1997, n. 59\", all'art. 45, si prevedeva l'accorpamento delle funzioni non trasferite alle Regioni, ma rimaste allo Stato.\nErano state, infatti, trasferite alle strutture regionali tutte le competenze in materia di mercato del lavoro e i relativi uffici, con dotazione patrimoniale e di personale: si trattava degli uffici di collocamento sostituiti dai Centri per l'impiego. Con la riforma ne scaturisce il Ministero del Lavoro, della Salute e delle Politiche Sociali, mai entrato in vigore, poich\u00e9 la sua attuazione venne rimandata alla XV Legislatura. Nel 2001, il Governo Berlusconi II, infatti, vennero sottratte le competenze in materia di salute, poste sotto il Ministero della Salute, neo istituito al posto del soppresso Ministero della Sanit\u00e0.\nAl Ministero erano state trasferite, anche le funzioni del Dipartimento per gli Affari Sociali, operante presso la Presidenza del Consiglio dei ministri, compresa quelle in materia di immigrazione, scorporate poi nel 2006 dal Governo Prodi II, con ricostituzione del Ministero del Lavoro e della Previdenza Sociale. Nel 2007, con la Legge finanziaria per il 2008, la legge n. 244/2007, si prevede la riduzione dei ministeri a 12 come era nella versione originaria della Riforma Bassanini, e con il conseguente accorpamento del Ministero del Lavoro e della Previdenza Sociale nel Ministero del Lavoro, della Salute e delle Politiche Sociali, ci\u00f2 che \u00e8 realmente avvenuto col Governo Berlusconi IV, a far data dal 9 maggio 2008.\nOrganizzazione.\nIl Ministero del Lavoro e della Previdenza Sociale era organizzato a livello centrale in uffici di staff del ministro e in n\u00ba 8 Direzioni generali.\nSotto il Ministro operavano:\nDirezioni Generali.\nLe Direzioni generali erano:\nUffici Territoriali.\nFacevano parte degli uffici periferici del Ministero del Lavoro i seguenti:\nTali enti avevano due competenze diverse, cos\u00ec come disciplinate dal DPR n. 520/1955, infatti i primi sovraintendevano alle \"SCICA - sezioni Circoscrizionali per l'Impiego e il Collocamento in Agricoltura\", diffuse su tutto il territorio nazionale, erano conosciuti come \"Uffici di collocamento\", col compito di avviare i lavoratori al lavoro su richiesta del datore di lavoro privato in base ad una graduatoria, aggiornata mensilmente e a cui tutti i lavoratori dovevano iscriversi per poter lavorare nel campo privato.\nGli Ispettorati del Lavoro, invece, presenti su base regionale e provinciale avevano il compito di vigilare il mercato del lavoro e reprimere le violazioni alla legislazione del lavoro e della previdenza sociale.\nDal 1996-1997 con la Riforma Bassanini, inizia un processo di conferimento di funzioni alle Regioni, in materia di collocamento e mercato del lavoro, i cui poteri vengono trasferiti agli enti predetti, mentre allo Stato permangono solo taluni poteri. A tal fine gli uffici periferici vengono riorganizzati in Direzioni Regionali e Direzioni Provinciali del Lavoro, con compiti in materia di conciliazione vigilanza del lavoro, con contestuale soppressione dei suindicati uffici."}
{"id": "849592", "revid": "1543377", "url": "https://it.wikipedia.org/wiki?curid=849592", "title": "Serres (Grecia)", "text": "Serres (, in greco antico: \"\u03a3\u03ad\u03c1\u03c1\u03b1\u03b9\", \"Serrai\") \u00e8 un comune della Grecia situato nella periferia della Macedonia Centrale (unit\u00e0 periferica di Serres) con 76.472 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 600\u00a0km\u00b2 e la popolazione \u00e8 passata da 56.145 a 76.472 abitanti.\nGeografia fisica.\nSituata in una piccola pianura a 70 metri di altezza a circa 24\u00a0km a nord est del fiume Strimone. I monti Rodopi sorgono a nord e a est della citt\u00e0."}
{"id": "849595", "revid": "1632387", "url": "https://it.wikipedia.org/wiki?curid=849595", "title": "The Story of Jonathan (singolo)", "text": "The Story of Jonathan \u00e8 il diciassettesimo singolo degli W.A.S.P..\nRegistrata nel 1992, in realt\u00e0 \u00e8 una canzone recitata, con l'accompagnamento di chitarra, ed \u00e8 la narrazione della vita di Jonathan Steele, il personaggio del concept-album \"The crimson idol\". \u00c8 stata inclusa nel DVD omonimo dello stesso anno."}
{"id": "849596", "revid": "125323994", "url": "https://it.wikipedia.org/wiki?curid=849596", "title": "Domenico Dolce", "text": "Biografia.\nFin da piccolissimo Domenico \u00e8 abituato a lavorare. Passa infatti le sue giornate aiutando nella sartoria del padre e a sei anni cuce il suo primo pantalone. La famiglia capisce subito il suo grande talento e lo sprona affidandogli la scelta delle stoffe e piccole mansioni. Nel frattempo Domenico Dolce studia al collegio di Palermo e poi al liceo scientifico. Inizialmente sognava di fare l'architetto, ma nel 1978 si imbatte in alcune riviste del padre che lo fanno innamorare della moda, quindi si iscrive alla Scuola per Stilisti di Milano. Frequenta l'Istituto Marangoni di Milano. \nNel 1981 avvia il suo sodalizio professionale con l'allora compagno di vita Stefano Gabbana, con il quale nel 1984 apre uno studio di consulenza artistica. L'anno successivo Dolce e Gabbana presentano la loro prima collezione moda a Milano. Il successo ottenuto dai due stilisti rende il marchio uno dei pi\u00f9 celebri nel campo della moda, al punto che nel 2004 vengono nominati nell'ambito degli Elle Style Award come migliori designer internazionali.\nBench\u00e9 continuino a lavorare insieme, nel 2004 la relazione sentimentale fra i due stilisti \u00e8 terminata.\nAl marzo 2013 per la rivista Forbes \u00e8 il 15\u00b0 uomo pi\u00f9 ricco d'Italia (2 mld di dollari) e il 735\u00b0 uomo pi\u00f9 ricco del mondo.\nNel 1995 Domenico, insieme al collega Stefano Gabbana, \u00e8 nel cast di \"L'uomo delle Stelle\" di Giuseppe Tornatore. Alla coppia viene affidato un cameo. Nel 2020 \u00e8 sempre Tornatore a dedicare un film - documentario ai due stilisti: \"Devotion\". La prima in esclusiva mondiale si \u00e8 svolta nell'anfiteatro romano di Agrigento e in contemporanea nelle piazze Siciliane. \nAmore per la Sicilia.\nNonostante la fama, Domenico Dolce si \u00e8 sempre dichiarato innamorato della sua terra e ci torna spesso. Sono infatti innumerevoli le ispirazioni siciliane nelle collezioni di Dolce&amp;Gabbana. Amore che traspare anche da nuove partnership commerciali tra la maison di moda e brand tipici del territorio siculo. Nel 2020 D&amp;G collabora con la casa vinicola siciliana Donnafugata per creare il ros\u00e8 \"Rosa\". Sulla stessa scia la collaborazione con il Maestro pasticciere Nicola Fiasconaro per il panettone. O ancora con il pastificio Di Martino per la pasta e la tipica salsa al pomodoro."}
{"id": "849600", "revid": "287204", "url": "https://it.wikipedia.org/wiki?curid=849600", "title": "Bateia", "text": "La bateia \u00e8 il nome portoghese-spagnolo con cui si indica la scodella larga e poco profonda usata dai cercatori d'oro. In francese il termine \u00e8 bat\u00e8e, in italiano batea. La forma \u00e8 generalmente conica e ricorda il cappello cinese. Da non confondere con il piatto a fondo piatto, chiamato padella o pan o gold-pan. In italia assumeva denominazioni diverse a seconda del fiume in cui veniva utilizzato: \"gavi\" nell'Orco (da gavare = scavare), \"cupun\" nell'Orba e nell'Elvo, \"basla\" e \"basleta\" nei fiumi lombardi. \nL'oro alluvionale (giacimenti secondari) si deposita normalmente frammisto con la sabbia nel letto di alcuni fiumi auriferi. Il cercatore raccoglie una piccola quantit\u00e0 di sabbia fluviale dragando il fondo con la \"bateia\", la solleva fuori dall'acqua e con un ritmico movimento rotatorio fa s\u00ec che la sabbia e l'acqua defluiscono all'esterno grazie ad accurati movimenti, mentre le pagliuzze (o talvolta e raramente pepite), pi\u00f9 pesanti restano sul fondo visibili e catturabili. Diversi tipi di piatti per la raccolta dell'oro, usati in passato nei fiumi italiani, sono conservati nel Museo Storico dell'Oro Italiano di Predosa provincia di Alessandria e presso il Museo dell'Oro e della Bessa in provincia di Biella."}
{"id": "849601", "revid": "767487", "url": "https://it.wikipedia.org/wiki?curid=849601", "title": "Contea di Barbour (Virginia Occidentale)", "text": "La contea di Barbour o Barbour County in inglese \u00e8 una contea dello Stato degli USA della Virginia Occidentale. Il nome della contea le \u00e8 stato dato in onore di Philip Pendleton Barbour, giurista della Virginia. Il suo capoluogo \u00e8 Philippi. Al censimento del 2000 la popolazione era di 15.557 abitanti.\nGeografia fisica.\nL'U.S. Census Bureau certifica che l'estensione della contea \u00e8 di 888\u00a0km\u00b2, di cui 883\u00a0km\u00b2 composti da terra e cinque km\u00b2 composti di acqua.\nStoria.\nLa Contea di Barbour fu istituita nel 1843."}
{"id": "849604", "revid": "2519", "url": "https://it.wikipedia.org/wiki?curid=849604", "title": "Voss", "text": "Voss \u00e8 un comune e distretto norvegese della contea di Vestland.\nSport.\nStazione sciistica, Voss ha ospitato diverse gare di Coppa del mondo di sci alpino."}
{"id": "849605", "revid": "1632387", "url": "https://it.wikipedia.org/wiki?curid=849605", "title": "Chainsaw Charlie", "text": "Chainsaw Charlie (Murders in the New Morgue) \u00e8 il diciottesimo singolo degli W.A.S.P..\nRegistrata nel 1992, la canzone \u00e8 stata pubblicata per la prima volta nell'album \"The Crimson Idol\" dello stesso anno."}
{"id": "849609", "revid": "1632387", "url": "https://it.wikipedia.org/wiki?curid=849609", "title": "Hold on to My Heart", "text": " \nHold on to My Heart \u00e8 il diciannovesimo singolo del gruppo musicale statunitense W.A.S.P., pubblicato nel 1993 come estratto dall'album \"The Crimson Idol\". "}
{"id": "849610", "revid": "28057", "url": "https://it.wikipedia.org/wiki?curid=849610", "title": "De rebus bellicis", "text": "De rebus bellicis (Le cose della guerra) \u00e8 un trattato di uno scrittore romano anonimo del IV secolo riguardante le macchine da guerra usate dall'esercito romano del tempo.\nDescrizione.\nIn questo trattato l'autore anonimo, probabilmente un possidente ritiratosi a vita privata dopo avere svolto significative esperienze nell'amministrazione civile, oppure un ex soldato, tratta anche della crisi economica e demografica dell'Impero, della disonest\u00e0 dei governatori e amministratori, della contraffazione della moneta aurea e della necessit\u00e0 di una riforma della ferma militare."}
{"id": "849612", "revid": "1632387", "url": "https://it.wikipedia.org/wiki?curid=849612", "title": "The Idol (singolo)", "text": " \nThe Idol \u00e8 il ventesimo singolo degli W.A.S.P..\nRegistrata nel 1992, la canzone \u00e8 stata pubblicata per la prima volta nell'album \"The Crimson Idol\" dello stesso anno. "}
{"id": "849613", "revid": "2519", "url": "https://it.wikipedia.org/wiki?curid=849613", "title": "\u00d8ygarden", "text": "\u00d8ygarden \u00e8 un comune norvegese della contea di Vestland.\nIl territorio \u00e8 costituito da una catena di isole a nord di Fjell, il capoluogo amministrativo \u00e8 Tjeldst\u00f8. Il nome \u00d8ygarden proviene dalle due parole \"\u00f8y\" (\u00ab isola \u00bb) e \"gard\" (\u00ab barriera \u00bb): \u00ab barriera di isole \u00bb."}
{"id": "849615", "revid": "123345314", "url": "https://it.wikipedia.org/wiki?curid=849615", "title": "Campo di concentramento di Stutthof", "text": "Stutthof (in lingua tedesca: \"Konzentrationslager Stutthof\" o \"KL Stutthof\") \u00e8 stato un campo di concentramento nazionalsocialista situato presso l'omonima citt\u00e0 di Stutthof (oggi Sztutowo in Polonia), situata a 35 chilometri ad est di Danzica.\nStoria del campo.\nGi\u00e0 dal 1936 le autorit\u00e0 di polizia tedesche della Citt\u00e0 Libera di Danzica controllavano e mantenevano elenchi di circoli polacchi potenzialmente \u00abpericolosi\u00bb. Tali elenchi sarebbero stati utilizzati, nell'eventualit\u00e0 di un conflitto, come base per preparare una lista di \u00abelementi polacchi indesiderabili\u00bb da arrestare ed internare.\nNel luglio 1939 lo \"Wachsturmbann \u00abEimann\u00bb\", composto da personale appartenente alle \"SS-Totenkopfverb\u00e4nde\", inizi\u00f2 ad effettuare una serie di ricerche per trovare localit\u00e0 adatte all'installazione di nuovi campi di detenzione in vista dell'ormai imminente conflitto.\nLa localit\u00e0 situata a nord-ovest del villaggio di Stutthof venne selezionata per l'installazione di un campo entro la met\u00e0 di agosto del 1939 ed immediatamente iniziarono i lavori di preparazione del sito utilizzando 500 detenuti provenienti dalle carceri di Danzica.\nIl 2 settembre 1939, giorno successivo allo scoppio del secondo conflitto mondiale, i primi 150 internati vennero trasferiti a Stutthof che divenne cos\u00ec il primo campo nazionalsocialista situato fuori dalle frontiere del Reich.\nI prigionieri erano, per la maggior parte, membri dell\"intellighenzia\" polacca ed attivisti di organizzazioni invise al nuovo regime - fino al 1944 Stutthof non venne impiegato per l'internamento massivo di ebrei. Entro il 15 settembre il campo contava circa 6.000 internati - tra i quali anche alcuni prigionieri di guerra e numerosi insegnanti, sacerdoti e scienziati polacchi - catturati nella citt\u00e0 di Danzica e nella regione della Pomerania. Molti di essi vennero giustiziati dalle SS che eseguivano le direttive di Hitler ed Himmler di eliminare la classe intellettuale polacca ed evitare cos\u00ec future sollevazioni popolari.\nCon il prosieguo e l'ampliamento del conflitto a Stutthof iniziarono ad arrivare deportati (oltre che dalla Polonia) dall'Unione Sovietica, dalla Danimarca e dalla Norvegia; per la conclusione della guerra erano presenti nel campo internati provenienti da 25 diverse nazioni. Nel frattempo il campo cambi\u00f2 pi\u00f9 volte il suo assetto amministrativo: inizialmente \u00abcampo di internamento civile\u00bb sotto il controllo del comandante della polizia di Danzica divenne un campo di \u00abrieducazione attraverso il lavoro\u00bb amministrato dalla Polizia di sicurezza.\nIl 7 gennaio 1942 il campo di Stutthof assunse la sua definitiva denominazione diventando a tutti gli effetti un \"Konzentrationslager\" (\u00abcampo di concentramento\u00bb).\nNel 1942 iniziarono ad essere internate anche prigioniere donne e nel 1943 il campo originario venne ampliato - si pass\u00f2 dai 3.500 prigionieri del 1940 ai 57.000 del 1944 - e, come in altri casi, il complesso di Stutthof si ampli\u00f2 fino ad includere numerosi campi satellite. Molti internati furono impiegati nelle imprese \"Deutsche Erd- und Steinwerke\" (D.E.S.T., \u00abCompagnia tedesca dell'argilla e delle fabbriche di mattoni\u00bb) e \"Deutsche Ausr\u00fcstungswerke\" (DAW, \u00abIndustria tedesca di equipaggiamenti\u00bb) di propriet\u00e0 delle SS che stabilirono alcuni loro impianti in prossimit\u00e0 del campo.\nNel 1944 l'impiego di manodopera forzata per l'industria degli armamenti del Reich divenne sempre pi\u00f9 pressante e a Stutthof venne costruita una fabbrica aeronautica di propriet\u00e0 della \"Focke-Wulf\". Per controllare il sempre maggiore numero di deportati i reparti di guardia del campo vennero ampliati includendo numerose unit\u00e0 ucraine.\nLe brutali condizioni di vita, la scarsa alimentazione e l'inesistente igiene scatenarono ciclicamente delle epidemie di tifo (le maggiori nel 1942 e 1944) all'interno del campo. I deportati ammalati o reputati troppo deboli per poter continuare a lavorare venivano periodicamente \u00abselezionati\u00bb ed uccisi con iniezioni letali o, dal 1944, all'interno della camera a gas del campo.\nProbabilmente nell'estate 1943 (o forse all'inizio del 1944) il campo venne dotato di una camera a gas che utilizzava \"Zyklon B\" (acido cianidrico) come agente tossico per le uccisioni, lo stesso utilizzato ad Auschwitz; fu lo storico comandante di quest'ultimo campo, Rudolf H\u00f6\u00df, a dare le opportune indicazioni di utilizzo al personale di Stutthof.\nLa prima operazione di sterminio documentata risale al 22 giugno 1944. A novembre 1944 le operazioni di gassazione vennero sospese. Esistono prove di 1.450 vittime uccise dal gas.\nContemporaneamente all'installazione ed impiego della camera a gas, iniziarono a giungere a Stutthof sempre pi\u00f9 numerosi trasporti di ebrei - che divennero cos\u00ec una significativa percentuale degli internati - destinati all'immediata uccisione nel contesto della \u00absoluzione finale\u00bb. L'afflusso fu dovuto all'avanzata dalle forze sovietiche e al conseguente trasferimento di deportati dai campi minacciati situati pi\u00f9 ad Est.\nNel luglio e agosto 1944 giunsero numerosi deportati ebrei dal campo estone di Klooga, da Bia\u0142ystok e da Varsavia, insieme a trasporti provenienti da Auschwitz, \u00absovraccarico\u00bb a causa delle operazioni in corso contro gli ebrei ungheresi.\nEvacuazione, marce della morte e liberazione.\nAlla fine del 1944 con l'avanzare delle truppe dell'Armata Rossa il campo venne evacuato. Circa 50.000 deportati presenti nel campo alla data dell'evacuazione, in maggioranza ebrei, furono costretti ad una marcia verso i campi all'interno della Germania. Circa 5.000 provenienti da alcuni sottocampi di Stutthof vennero condotti sulle rive del Mar Baltico, costretti ad entrare in acqua (in pieno inverno) e qui uccisi a colpi di mitragliatrice.\nGli altri furono ricondotti al campo di Stutthof quando ci si rese conto che le forze sovietiche avevano ormai tagliato tutte le vie di ritirata verso il Reich. In questa serie di marce e rientri nel freddo inverno polacco migliaia di deportati persero la vita.\nAlla fine di aprile 1945 i prigionieri di Stutthof furono nuovamente condotti verso le rive del Mar Baltico e portati via nave a Neuengamme (nei pressi di Amburgo) oppure in altri campi della zona baltica. Nel corso dell'operazione si stima che siano stati uccisi circa 25.000 prigionieri su 50.000.\nPochi giorni prima del termine del conflitto i prigionieri sopravvissuti furono trasferiti a Malm\u00f6, in Svezia ed affidati alle cure della nazione neutrale.\nIl campo di Stutthof fu liberato il 9 maggio 1945 dalle forze sovietiche. Primo ad essere creato fuori dai confini del Reich, fu anche l'ultimo ad essere liberato. Si stima che su 115.000 internati transitati a Stutthof ne siano morti circa 65.000,"}
{"id": "849617", "revid": "287204", "url": "https://it.wikipedia.org/wiki?curid=849617", "title": "Oygarden", "text": ""}
{"id": "849618", "revid": "1782831", "url": "https://it.wikipedia.org/wiki?curid=849618", "title": "Ultimate Giant-Man", "text": "Ultimate Calabrone, conosciuto anche come Ultimate Giant-Man e Ultimate Ant-Man, il cui vero nome \u00e8 Henry \"Hank\" Pym, \u00e8 un personaggio dei fumetti, pubblicato dalla Marvel Comics. \u00c8 apparso per la prima volta in \"Ultimates 1\" n. 2, scritto da Mark Millar e disegnato da Bryan Hitch nel 2002.\nBiografia del personaggio.\nUltimates 1.\nNell'Universo Ultimate Marvel, Henry \"Hank\" Pym \u00e8 uno scienziato brillante ma emotivamente instabile, sposato con Janet van Dyne. \u00c8 uno degli addetti a lavorare sul siero del supersoldato per la S.H.I.E.L.D., comandata da Nick Fury. Inoltre Hank \u00e8 il supereroe Giant-Man, capace di aumentare la sua statura fino a 19 metri (con 20 metri il corpo non resisterebbe). Riesce ad ottenere questo risultato facendo esperimenti con il sangue della moglie Janet, che \u00e8 una mutante.\nIl rapporto \u00e8 tuttavia molto instabile e vicino alla violenza domestica. Per uscire da questa situazione e ricominciare tutto da capo, i due pensano di unirsi agli Ultimates. Ma l'umiliazione dovuta alla battaglia con Hulk e la gelosia del rapporto tra Janet e Capitan America, aumentano il rancore tra marito e moglie, che li porta addirittura a una lite molto feroce, dove Janet viene ferita gravemente. Capitan America si vendica, lo sconfigge picchiandolo selvaggiamente, nonostante Hank usasse la sua dimensione massima contro di lui, e lo butta fuori dalla squadra.\nUltimates 2.\nIn seguito Pym viene riammesso ad entrare nel quartier generale degli Ultimates, ma solo come psicologo dei prigionieri (tra cui Norman Osborn, Otto Octavius, Maxwell Dillon, Flint Marko e Sergei Kravinoff).\nHenry sembra superare la sua crisi di nervi e chiede in ginocchio di poter essere riammesso agli Ultimates, diventando cos\u00ec Ant-Man, il manipolatore delle formiche. Durante questo periodo costruisce due androidi: Ultron e La Visione II. Nonostante ci\u00f2, rimane un emarginato e diventa ancora pi\u00f9 depresso quando la S.H.I.E.L.D. costruisce un intero team di Giant-Men capaci di superare il \"limite\" dei 20 metri senza farsi male. Scoraggiato pi\u00f9 che mai, si unisce ai Difensori ed inizia una relazione con la Valchiria, per lui senza significato.\nDopo poco tempo si scopre che Pym stava costruendo un'armata di Ultron per conto dei Liberatori ma, nel bel mezzo della loro invasione Hank si rivela come doppiogiochista e ordina ai suoi robot di aiutare gli Ultimates. Per rinforzare l'attacco, Hank d\u00e0 a sua moglie un siero ingrandente, che le permette di diventare pi\u00f9 forte e pi\u00f9 grande di ogni Giant-Men, consegnando cos\u00ec la vittoria agli Ultimates. In seguito, Pym riesce a creare una tuta pi\u00f9 potente in grado di farlo diventare alto 35 metri.\nUltimatum.\nIn questa serie, Pym \u00e8 tornato negli Ultimates con il nome di Calabrone. Lui e Occhio di Falco trovano il corpo di Janet divorato da Blob: impazzito dal dolore, Hank uccide Blob, mozzandone con un morso la testa, e decide di portare il corpo di Janet alla base per trasferirne la mente nel corpo robotico di Jocasta, dopo di che muore eroicamente per salvare gli Ultimates dall'attacco kamikaze di Jamie Madrox e dei suoi numerosissimi duplicati, che si fanno esplodere dopo essersi addossati tutti su Calabrone."}
{"id": "849619", "revid": "1632387", "url": "https://it.wikipedia.org/wiki?curid=849619", "title": "I Am One", "text": " \nI Am One \u00e8 il ventunesimo singolo degli W.A.S.P..\nRegistrata live nel 1992 al Monsters of Rock, la canzone \u00e8 stata pubblicata per la prima volta nell'album \"The Crimson Idol\" dello stesso anno. "}
{"id": "849621", "revid": "533647", "url": "https://it.wikipedia.org/wiki?curid=849621", "title": "Bronze Star Medal", "text": "La Bronze Star Medal \u00e8 un'onorificenza militare delle forze armate statunitensi, traducibile in lingua italiana come \u00abmedaglia della stella di bronzo\u00bb. \u00c8 conferita per \u00abatti di eroismo, di merito o di servizio meritevole in zona di combattimento\u00bb. Nel primo caso, sul nastrino della medaglia \u00e8 apposta una piccola \"V\" di bronzo, che sta per \u00abvalore\u00bb, detta \"\"V\" device\".\nTalvolta, ci si riferisce alla medaglia semplicemente come Bronze Star. \u00c8 la quarta pi\u00f9 elevata ricompensa per il valore in combattimento e la nona fra tutte le onorificenze militari americane. Soldati stranieri e ufficiali delle agenzie federali che fanno parte degli \"uniformed services of the United States\" (come la National Oceanic and Atmospheric Administration o il United States Public Health Service Commissioned Corps) possono ricevere ugualmente la medaglia, posto che stessero operando assieme ad una forza armata americana.\nStoria.\nLa \"Bronze Star\" fu concepita dal pluridecorato colonnello Russell \"Red\" Reeder nel 1943, come medaglia da conferire ai meritevoli direttamente dal proprio capitano comandante di compagnia; secondo lo stimato ufficiale, avrebbe potuto aumentare il morale delle truppe di fanteria e artiglieria. Come nome, Reeder propose \u00ab\"Ground Medal\"\u00bb, cio\u00e8 \u00abmedaglia di terra\u00bb, in parallelo alla \"Air Medal\", \u00abmedaglia dell'aria\u00bb, che all'epoca veniva conferita ai militari delle United States Army Air Forces, l'aviazione militare statunitense della seconda guerra mondiale.\nL'idea scal\u00f2 la burocrazia militare fino ad arrivare sulla scrivania del generale George Marshall, capo di stato maggiore dell'Esercito, che a sua volta la propose al presidente Franklin Delano Roosevelt, con una nota datata 3 febbraio 1944.\nLa \"Air Medal\", in effetti, era stata approvata due anni prima per alzare il morale degli avieri americani, ma mancava un corrispettivo per tutti gli altri militari. Il 4 febbraio 1944, il presidente Roosevelt autorizz\u00f2 la nuova medaglia con l'ordine esecutivo 9419, retroattivo fino al giorno dell'attacco di Pearl Harbor, il 7 dicembre 1941. Il 10 febbraio, l'autorizzazione fu riportata nel bollettino n. 4 del dipartimento della Guerra.\nIl 24 agosto 1962 il presidente John Fitzgerald Kennedy emend\u00f2 la normativa di Roosevelt con l'ordine esecutivo 11046, concedendo il conferimento della medaglia anche a chi si fosse trovato in combattimento assieme ad una \u00abforza amica\u00bb. In pratica, ci\u00f2 permetteva di decorare quei militari americani impegnati in operazioni belliche non ufficialmente riconosciute come guerra dal Congresso. Per esempio, all'epoca gli Stati Uniti non erano ancora una forza belligerante in Vietnam e i soldati statunitensi avevano solo lo status di \u00abconsiglieri\u00bb, cosa che impediva la possibilit\u00e0 di premiarli con la \"Bronze Star\" in caso di atti meritevoli.\nSiccome i criteri di concessione della \"Bronze Star\" permettono che sia assegnata a \u00abqualsiasi persona [...] che stia servendo in qualsiasi capacit\u00e0 all'interno o a fianco\u00bb delle forze armate statunitensi, \u00e8 stata spesso conferita anche a militari stranieri: alleati della seconda guerra mondiale, soldati delle Nazioni Unite durante la guerra di Corea, sudvietnamiti e altri cobelligeranti durante la guerra del Vietnam e membri delle coalizioni che hanno preso parte alle guerre del Golfo, in Afghanistan e in Iraq. Un numero di \"Bronze Star\" con il \"\"V\" device\" \u00e8 stato conferito anche a veterani della battaglia di Mogadiscio, nell'ottobre 1993.\nConcessioni retroattive.\nNel 1947, fu retroattivamente conferita la \"Bronze Star\" anche a coloro che, durante la seconda guerra mondiale, fossero stati decorati con il \"Combat Infantryman Badge\" (CIB), \u00abdistintivo di combattimento di fanteria\u00bb, o il \"Combat Medical Badge\" (CMB), \u00abdistintivo medico di combattimento\u00bb. Le due onorificenze erano \u2014 e, al 2014, sono tuttora \u2014 consegnate rispettivamente a fanti e personale del Army Medical Department che abbiano preso parte ad un combattimento ravvicinato. Alla base di questa decisione, ci fu la constatazione che i criteri di concessione dei due distintivi soddisfacevano appieno gli stessi della medaglia: quindi, chi aveva ricevuto un CIB o un CMB aveva sicuramente sopportato il disagio che aveva spinto il generale Marshall ad autorizzare la \"Bronze Star\". Entrambi i distintivi richiedono, per la concessione, l'approvazione dell'ufficiale comandante e una citazione nel foglio d'ordini dell'unit\u00e0.\nIn pi\u00f9, la \"Bronze Star\" fu anche estesa a tutti i militari statunitensi presenti nelle Filippine fra il dicembre 1941 e il maggio 1942 e all'intera 101\u00aa divisione aerotrasportata.\nControversie.\nNel marzo 2012, l'Air Force statunitense \u00e8 stata criticata per le concessioni \u2014 non correlate fra loro \u2014 della \"Bronze Star\" a due \"technical sergeant\" per il loro servizio, nella missione in Afghanistan, come analiste finanziarie. La controversia deriva dal fatto che, in base alle motivazioni della decorazione, molti commentatori online hanno notato come le due non abbiano compiuto alcun atto di particolare merito, limitandosi n\u00e9 pi\u00f9 n\u00e9 meno al loro compito istituzionale di gestire i fondi dell'unit\u00e0 militare a cui erano assegnate. L'Aeronautica ha controbattuto difendendo le due sottufficiali da quello che ha definito \u00abcyberbullismo\u00bb.\nTuttavia, questa \u00e8 stata solamente la pietra dello scandalo, in seguito alla quale \u00e8 riemerso un dibattito pi\u00f9 ampio e articolato sulla cosiddetta \u00abmedal inflation\u00bb nell'Aeronautica e nell'Esercito statunitensi, esemplificata \u2014 a detta dei detrattori \u2014 dal numero di \"Bronze Star\" concesse in Afghanistan dalle due forze armate: dall'US Army (di cui , o il 2,6%, al valore) e dall'USAF (di cui 839, o il 6,3%, al valore); a queste ultime si possono sommare le 108.775 conferite, solo dall'Air Force, per la guerra in Iraq, di cui il 2,2% ( medaglie) al valore. I critici sottolineano la sproporzione fra i conferimenti \u00abal valore\u00bb (che, come \u00e8 stato detto, sono segnalati dal \"\"V\" device\") e quelli al semplice \u00abservizio meritevole\u00bb, spesso confinato all'interno delle basi militari o addirittura in madrepatria, di cappellani, furieri, personale sanitario, impiegati d'ufficio e in generale soldati delle branche tradizionalmente incaricate del supporto nelle retrovie. L'accusa \u00e8 quella di svalutare, con la larghezza di manica nella concessione di \"Bronze Star\", l'eroismo dei decorati passati e presenti, trattando l'onorificenza come un mero regalo alla carriera e un'aggiunta al curriculum di ufficiali e sottufficiali anziani.\nLa \"Bronze Star\" era stata di nuovo al centro di controversie nel 2003, in occasione della guerra in Iraq, quando era stata conferita alla \"private first class\" Jessica Lynch, un'addetta ai rifornimenti della 507\u00aa compagnia di manutenzione, che il 23 marzo 2003 fu fatta prigioniera dalle forze irachene quando il suo convoglio si smarr\u00ec per le strade di Nasiriyya, cadde in un'imboscata e il veicolo Humvee in cui si trovava fin\u00ec fuori strada, ribaltandosi. La Lynch batt\u00e9 il capo e svenne quasi subito senza prendere parte allo scontro che infuriava attorno a lei. Catturata, fu immediatamente ricoverata in ospedale dai suoi carcerieri per l'entit\u00e0 delle sue ferite, abbastanza gravi. Immediatamente, il Pentagono diffuse la notizia che la giovane soldatessa aveva combattuto eroicamente contro gli iracheni, riportando ferite d'arma da fuoco e coltellate, notizia poi rivelatasi infondata perch\u00e9 la Lynch mostrava solo fratture e altre ferite compatibili con un incidente automobilistico. In breve tempo, grazie alle delazioni dei sanitari iracheni che la avevano in cura, le forze speciali americane irruppero rocambolescamente nella struttura, nel frattempo abbandonata dal nemico, e salvarono la Lynch in quella che \u00e8 stata definita dalla BBC un'operazione \u00abhollywoodiana\u00bb, propagandistica, debitamente registrata con una videocamera notturna, con esplosioni e raffiche a salve per \u00abfare scena\u00bb e dare l'impressione di una vera sparatoria.\nOriginariamente, il dipartimento della Difesa era intenzionato a decorare la Lynch con la prestigiosa \"Silver Star\", ma, con l'emergere della versione contrastante, sostenuta dalla stessa protagonista della vicenda, si prefer\u00ec limitarsi alla \"Bronze Star\". Ci\u00f2 non evit\u00f2 una dura polemica sui criteri di concessione di questa medaglia e sulla propaganda governativa sulla guerra.\nAnche durante le operazioni in Kosovo del 1999, l'United States Air Force era stata criticata per la generosit\u00e0 con cui distribuiva \"Bronze Star\": ne erano state conferite 185, di cui ben 160 ad ufficiali, e solo 1 decorato su 10 era stato in zona di combattimento; erano stati decorati perfino cinque ufficiali che non avevano mai lasciato la base aerea di Whiteman, Missouri. Per paragone, la Marina ne aveva conferite 69 e l'Esercito, con cinquemila soldati in area d'operazioni, nessuna. Dopo un'indagine del Pentagono e il consenso da parte del Congresso, fu presa la decisione di interrompere la concessione di \"Bronze Star\" a chi non era stato in zona di guerra.\nAspetto.\nLa \"Bronze Star Medal\" fu disegnata da Rudolf Freund (1878-1960), della gioielleria \"Bailey, Banks &amp; Biddle\", anche autore della \"Silver Star\".\nSi presenta come una stella di bronzo del diametro di 38\u00a0mm. Allineata al centro c'\u00e8 una stelletta di bronzo di 4,8\u00a0mm di diametro, con l'iscrizione sul rovescio: \u00ab\"HEROIC OR MERITORIOUS ACHIEVEMENT\"\u00bb e uno spazio vuoto per l'incisione del nome del ricompensato. Il nastrino della medaglia \u00e8 lungo 35\u00a0mm ed \u00e8 cos\u00ec ripartito in bande simmetriche: banda centrale blu oltremare, 3,2\u00a0mm; rosso scarlatto, 14\u00a0mm; bianco, 0,79\u00a0mm; bianco, 0,79\u00a0mm.\nIn caso di ripetuti conferimenti della \"Bronze Star\", si appongono sul nastrino delle foglie di quercia (\"oak leaf clusters\") per gli appartenenti ad Esercito e Aeronautica e stellette di 8\u00a0mm per quelli della Marina, del Corpo dei Marine e Guardia Costiera.\nItaliani decorati.\nDurante la seconda guerra mondiale l'U.S. Army assegn\u00f2 53 \"Bronze Star Medal\" a cittadini italiani, tra i quali (in ordine alfabetico):"}
{"id": "849623", "revid": "1632387", "url": "https://it.wikipedia.org/wiki?curid=849623", "title": "I Am One, 10 inch vinyl", "text": " \nI Am One, 10 inch vinyl \u00e8 il ventiduesimo singolo degli W.A.S.P..\nRegistrata live nel 1992 al Monsters of Rock, la canzone \u00e8 stata pubblicata per la prima volta nell'album \"The Crimson Idol\" dello stesso anno. "}
{"id": "849629", "revid": "8660", "url": "https://it.wikipedia.org/wiki?curid=849629", "title": "Contea di Blount (Tennessee)", "text": "La contea di Blount, in inglese Blount County, \u00e8 una contea dello Stato del Tennessee, negli Stati Uniti. Al censimento del 2000 la popolazione era di 105.823 abitanti. Il capoluogo di contea \u00e8 Maryville e il nome della contea \u00e8 stato dato in onore di William Blount, che fu governatore del Tennessee.\nGeografia fisica.\nL'U.S. Census Bureau certifica che l'estensione della contea \u00e8 di 1.468\u00a0km\u00b2, di cui 1.447\u00a0km\u00b2 composti da terra e 21\u00a0km\u00b2 composti di acqua.\nStoria.\nLa contea \u00e8 stata costituita il 11 luglio 1795."}
{"id": "849631", "revid": "729019", "url": "https://it.wikipedia.org/wiki?curid=849631", "title": "Strada statale 76 dir dell'Aeroporto Raffaello Sanzio", "text": "La strada statale 76 dir dell'Aeroporto Raffaello Sanzio (SS 76 dir), gi\u00e0 NSA 249, \u00e8 una strada statale italiana. La strada funge praticamente da collegamento tra la ex strada statale 76 var della Val d'Esino e l'Aeroporto Raffaello Sanzio di Ancona-Falconara. Il traffico \u00e8 principalmente quello in entrata e uscita dall'aeroporto."}
{"id": "849633", "revid": "287204", "url": "https://it.wikipedia.org/wiki?curid=849633", "title": "Stelle principali della costellazione della Vergine", "text": "Segue un prospetto delle stelle principali della costellazione della Vergine, elencate per magnitudine decrescente."}
{"id": "849634", "revid": "161374", "url": "https://it.wikipedia.org/wiki?curid=849634", "title": "Strada Statale 76dir dell'aeroporto Raffaello Sanzio", "text": ""}
{"id": "849639", "revid": "640277", "url": "https://it.wikipedia.org/wiki?curid=849639", "title": "Stelle principali della costellazione del Pesce Volante", "text": "Segue un prospetto delle stelle principali della costellazione del Pesce Volante, elencate per magnitudine decrescente."}
{"id": "849647", "revid": "83531", "url": "https://it.wikipedia.org/wiki?curid=849647", "title": "Meridiano Zero (disambigua)", "text": ""}
{"id": "849648", "revid": "1776051", "url": "https://it.wikipedia.org/wiki?curid=849648", "title": "Trasporti in Lettonia", "text": "Questa voce raccoglie le principali tipologie di trasporti in Lettonia.\nTrasporti su rotaia.\nRete ferroviaria.\nIn totale: 2347\u00a0km di linee ferroviarie pubbliche (dati 2002), gestite dall'azienda di stato Latvijas dzelzce\u013c\u0161.\nReti metropolitane.\nIn Lettonia non sono presenti convogli di metropolitana.\nReti tranviarie.\nEsistono tranvie soltanto nelle citt\u00e0 di Daugavpils, Liepaja e Riga.\nTrasporti su strada.\nAnche durante il giorno, sulle strade lettoni, \u00e8 obbligatorio tenere sempre accesi i fari, per cui la maggior parte degli autoveicoli destinati a tale nazione sono predisposti in modo tale che con l'accensione, questa prescrizione si attui automaticamente.\nRete stradale.\nStrade pubbliche: in totale 73.202\u00a0km (dati 2000)\nReti filoviarie.\nUn unico sistema filoviario \u00e8 presente dal 1947 nella capitale, Riga.\nAutolinee.\nIn tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nIdrovie.\nSono presenti 300\u00a0km di acque perennemente navigabili.\nTrasporti aerei.\nAeroporti.\nIn totale: 51 (dati 2003)\na) con piste di rullaggio pavimentate: 27\nb) con piste di rullaggio non lastricate: 24\nAltri progetti.\n "}
{"id": "849651", "revid": "74801", "url": "https://it.wikipedia.org/wiki?curid=849651", "title": "Kostroma (citt\u00e0)", "text": "Kostroma \u00e8 una citt\u00e0 della Russia europea centrale, a nord-est di Mosca, alla confluenza del fiume Kostroma nel Volga; \u00e8 capoluogo della provincia omonima. Fa parte del cosiddetto Anello d'Oro.\nLa citt\u00e0 viene citata per la prima volta nelle cronache nel 1213, anche se pare sia pi\u00f9 antica di circa mezzo secolo essendo stata fondata dal principe Jurij Dolgorukij di Kiev; sembrerebbe quindi essere all'incirca contemporanea di Mosca. Similmente a molte altre citt\u00e0 della Russia europea, anche Kostroma \u00e8 stata messa a sacco dai popoli nomadi che scorrazzavano nella zona, primi fra tutti i Mongoli.\nPi\u00f9 recentemente, nel 1773, un violento incendio la distrusse pressoch\u00e9 interamente.\nCome tutte le citt\u00e0 dell'Anello d'Oro, anche a Kostroma rimangono molte testimonianze del passato (importante il monastero Ipat'ev); ne deriva una certa importanza turistica, anche internazionale.\nKostroma \u00e8 servita da un aeroporto.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "849654", "revid": "287204", "url": "https://it.wikipedia.org/wiki?curid=849654", "title": "Anton Felix Schindler", "text": "Biografia.\nFu il primo biografo di Beethoven, che conobbe personalmente. La sua \"Vita di Beethoven\", pubblicata a M\u00fcnster nel 1840 e in seguito ampliata e tradotta in numerose lingue, ebbe grande influenza sulle successive biografie di Beethoven. Cur\u00f2 inoltre un'edizione dei \"Quaderni di conversazione\" di Beethoven.\nTuttavia, recenti studi hanno sostanzialmente demolito l'attendibilit\u00e0 di Schindler, dimostrando le falsificazioni che egli apport\u00f2 ai Quaderni di conversazione, aggiungendo arbitrariamente frasi di suo pugno e, secondo taluni, addirittura distruggendo parti che gli sembravano irrispettose verso lo Stato e la Monarchia. Fu l'inconsistenza degli scritti di Schindler a spingere Alexander Wheelock Thayer a cominciare nel 1850 le ricerche per la sua pionieristica biografia di Beethoven, la prima redatta da uno studioso del compositore. Sfortunatamente, come scrive Maynard Solomon nella sua biografia di Beethoven, molti studiosi accettarono la testimonianza di Schindler come base per interpretare molti aspetti della vita e della musica di Beethoven, tanto che \"non sar\u00e0 facile separare i fatti attendibili dalle sue (di Schindler) manipolazioni\"."}
{"id": "849656", "revid": "254401", "url": "https://it.wikipedia.org/wiki?curid=849656", "title": "Ministero del lavoro e delle politiche sociali", "text": "Il Ministero del lavoro e delle politiche sociali \u00e8 un dicastero del governo italiano. Si occupa delle funzioni spettanti allo Stato in materia di politica del lavoro e sviluppo dell'occupazione, di tutela del lavoro e dell'adeguatezza del sistema previdenziale e di politiche sociali, con particolare riferimento alla prevenzione e riduzione delle condizioni di bisogno e disagio delle persone e delle famiglie.\nL'attuale ministro \u00e8 Andrea Orlando, in carica dal 13 febbraio 2021.\nIl ministero ha sede nel palazzo Balestra di via Veneto, costruito da Gaetano Koch nel 1891 e dal 2009 ribattezzato palazzo Marco Biagi, in memoria del giuslavorista assassinato dalle Brigate Rosse nel 2002.\nStoria.\nL'antesignano del dicastero del lavoro era nel governo Boselli il \"Ministero per l'industria, il commercio ed il lavoro\", istituito il 22 giugno 1916. Poco dopo, con r.d. 3 giugno 1920, n. 700, il governo Nitti II provvide alla costituzione del Ministero del lavoro e della previdenza sociale, scorporandolo da tale dicastero.\nSuccessivamente il governo Mussolini, con r.d. 27 apr. 1923, n. 915, provvide alla costituzione del Ministero dell'economia nazionale, destinato a riaccorpare i due predetti dicasteri e il Ministero dell'agricoltura. Con RD 27 settembre 1929, n. 1663, tuttavia, questo nuovo ministero fu soppresso e le sue attribuzioni furono ripartite tra il Ministero dell'agricoltura e delle foreste e il Ministero delle Corporazioni, gi\u00e0 istituito nel 1926.\nCon RD 9 agosto 1943, n. 718 il Ministero delle Corporazioni viene soppresso e sostituito dal Ministero dell'industria, del commercio e del lavoro il quale, a sua volta, sotto il governo Parri, con d.lgt. 21 giugno 1945 n. 377, venne ripartito in due distinti dicasteri: nel Ministero del lavoro e della previdenza sociale e il Ministero dell'industria e del commercio (dal 1966 Ministero dell'industria, del commercio e dell'artigianato, divenuto nel 2001 Ministero delle attivit\u00e0 produttive e nel 2006 Ministero dello sviluppo economico). \nCon D.Lgt. 10 agosto 1945 n. 474 si \u00e8 provveduto a distribuire le attribuzioni fra i due citati Ministeri. Successivamente, l'organizzazione interna del dicastero viene profondamente rivista col DPR 19 marzo 1955 n. 520 e con la successiva legge n. 628/1961. Con la legge n. 537/1993 viene previsto l'accorpamento degli uffici periferici, effettuato con DM nel 1996. Nel 1997 parte delle funzioni sono investite dal processo di decentramento di poteri alle Regioni di cui al D. Lgs. n. 467/1997. Con il D. Lgs. 30 luglio 1999, n. 300, la cosiddetta \"riforma Bassanini\" durante il Governo D'Alema II, l'ordinamento del Governo viene modificato accorpando vari ministeri.\nProprio in tale occasione, viene prevista la costituzione di un nuovo dicastero che sarebbe entrata in vigore con la nuova legislatura nel 2001: tale dicastero viene denominato Ministero del lavoro, della salute e delle politiche sociali, che avrebbe accorpato le funzioni del lavoro e della previdenza precedentemente attribuite al Ministero del lavoro e della previdenza sociale, quelle inerenti le politiche sociali del Dipartimento per la solidariet\u00e0 sociale della Presidenza del Consiglio, nonch\u00e9 la materia della salute del Ministero della sanit\u00e0.\nTuttavia, nel 2001 il Governo Berlusconi II col D.L. 12 giugno 2001, n. 217 conv. nella legge 3 agosto 2001 n. 317, decise la separazione della componente afferente alla salute, con la reistituzione del dicastero che se ne occupava col nuovo nome Ministero della salute, ed erigendo le competenze residue nel Ministero del lavoro e delle politiche sociali. Col Governo Prodi II, nel 2006 il Ministero fu nuovamente diviso dando luogo a tre ministeri: Ministero del lavoro e della previdenza sociale, il Ministero della solidariet\u00e0 sociale e il Dipartimento per le politiche della famiglia.\nLa proliferazione dei dicasteri port\u00f2 ben presto il Gabinetto Prodi a prevederne un accorpamento in 12 ministeri secondo quanto previsto dalla versione originaria del D. Lgs. n. 300/1999, la Riforma Bassanini, disponendolo con la Finanziaria per il 2008, la legge n. 244/2007, all'art. 1, comma 376, e pertanto viene prevista la reistituzione del Ministero del lavoro, della salute e delle politiche sociali, a far data dalla nuova legislatura. E proprio nel 2008, con la caduta del Governo Prodi II e la vittoria del PDL il Governo Berlusconi IV istitu\u00ec nuovamente il Ministero del lavoro, della salute e delle politiche sociali, nella sua versione originale. Per dare coerenza alla stratificazione normativa che era intervenuta dal 1999 al 2008, con il D.L. 16 maggio 2008 n. 85, conv. in Legge 14 luglio 2008 n. 121, recante \"Disposizioni urgenti per l'adeguamento delle strutture di Governo in applicazione dell'articolo 1, commi 376 e 377, della legge 24 dicembre 2007, n. 244\", il Governo adeguando le strutture di Governo mediante accorpamenti: il Ministero del lavoro, della salute e delle politiche sociali accorp\u00f2 le funzioni del Ministero del lavoro e della previdenza sociale, del Ministero della solidariet\u00e0 sociale e del Ministero della salute.\nIl Dipartimento per le politiche della famiglia venne riassorbito presso Presidenza del Consiglio dei ministri come Dipartimento. Ben presto ci si rese conto della difficolt\u00e0 nel fondere competenze cos\u00ec dissimili quali lavoro, previdenza, politiche sociali e salute, pur facenti tutte parti del settore definito welfare, e nel 2009 il Governo Berlusconi IV present\u00f2 un disegno di legge per la reistituzione del dicastero della salute.\nCon la legge 13 novembre 2009 n. 172, recante \"Istituzione del Ministero della Salute e incremento del numero complessivo dei Sottosegretari di Stato\", il Ministero della salute viene reistituito scorporandolo dal predetto Ministero del lavoro, della salute e delle politiche sociali e pertanto, dal 13 dicembre 2009, opera anche il Ministero del lavoro e delle politiche sociali.\nCon l'ampia riforma del lavoro detta \"\"Jobs Act\", del Governo Renzi, il Ministero del lavoro in seguito soprattutto ai D. Lgs. n. 149/2015 e n. 150/2015 ha profondamente modificato la sua organizzazione perdendo due Direzioni Generali e tutto l'articolazione periferica, oltre ad aver in parte mutato la propria presenza sul territorio nazionale.\nDescrizione.\nCompetenze.\nIl Ministero del Lavoro e delle Politiche Sociali \u00e8 competente per tutte le funzioni spettanti allo Stato in materia di politica del lavoro e sviluppo dell'occupazione, di tutela del lavoro e dell'adeguatezza del sistema previdenziale e di politiche sociali, con particolare riferimento alla prevenzione e riduzione delle condizioni di bisogno e disagio delle persone delle famiglie, la solidariet\u00e0, i flussi di immigrazione insieme alle Prefetture o con lo Sportello dell'immigrazione.\nIn particolare, il dicastero determina in materia di politiche sociali e previdenziali:\nIn materia di politiche del lavoro e dell'occupazione e tutela dei lavoratori:\nIn materia di Fondi pensione bisogna ricordare l'attivit\u00e0 dell'autorit\u00e0 amministrativa indipendente di settore, la Commissione di Vigilanza sui fondi Pensione - COVIP, istituita ai sensi del D. Lgs. 21 aprile 1993 n. 124, e completamente autonoma dal Ministero, che ha il compito di garantire ed assicurare la trasparenza e la correttezza nella gestione e nell'amministrazione dei fondi pensione.\nIn materia di sciopero \u00e8 presente la Commissione di garanzia dell'attuazione della legge sullo sciopero nei servizi pubblici essenziali, che \u00e8 un'autorit\u00e0 amministrativa indipendente, istituita dall'art. 12 della L. 12 giugno 1990, n. 146, quale garante dei servizi pubblici nei periodi in cui sono proclamati gli scioperi.\nOrganizzazione.\nIl dicastero \u00e8 organizzato su uffici di staff dipendenti direttamente dal vertice politico e uffici propri del ministero. A seguito del Decreto del Presidente della Repubblica 7 aprile 2011, n. 144, recante \"Regolamento recante la riorganizzazione del Ministero del lavoro e delle politiche sociali\"\", in vigore dal 9-9-2011, l'organizzazione \u00e8 stata riformata.\nQuesti gli uffici di staff:\nSono strutture proprie del Ministero, le 10 Direzioni Generali in cui \u00e8 diviso:\nUffici periferici.\nAllo stato il Ministero non ha alcun ufficio periferico diretto, fatta eccezione per gli Uffici di Collocamento della Gente di Mare - UCGM, in numero di 29, incardinati presso le Capitanerie di Porto - Uffici della Guardia Costiera del Ministero delle infrastrutture e dei trasporti suddivisi in 14 Direzioni Marittime, presso cui operano gli Uffici di collocamento, che dipendono funzionalmente, appunto, dal Ministero del lavoro e delle politiche sociali ex DPR 18 aprile 2006, n. 231.\nSi ricorda che il dicastero a livello territoriale, prima dell'istituzione dell'Ispettorato nazionale del lavoro, era organizzato nei seguenti uffici:\nComando carabinieri per la tutela del lavoro.\nDal Ministero del Lavoro dipende funzionalmente anche il Comando carabinieri per la tutela del lavoro, con una presenza capillare in tutte le Direzioni regionali e terriroriali del lavoro, ed esattamente 101 \"Nuclei ispettorato del lavoro\" presso le Direzioni territoriali del lavoro - \"Servizio Ispezione del Lavoro\", in ogni capoluogo di provincia.\nIn Sicilia, non essendo presenti le DTL o la DRL, \u00e8 presente un \"Nucleo di Coordinamento Regionale della Regione Siciliana\", che sovrintende all'attivit\u00e0 dei 9 Nuclei presenti nell'isola, mentre non vi \u00e8 alcun alcuna sezione in Trentino-Alto Adige. Tale assetto lo si deve alle forme di ampia autonomia di cui godono le predette Regioni a statuto speciale.\nUfficio della consigliera nazionale di parit\u00e0.\nPresso il Ministero del lavoro e delle politiche sociali \u00e8 ubicato l'Ufficio della consigliera nazionale di parit\u00e0, regolato dal Codice delle pari opportunit\u00e0 tra uomo e donna, di cui al d.lgs. 11 aprile 2006, n. 198. L'Ufficio \u00e8 funzionalmente autonomo nonch\u00e9 dotato del personale e delle strutture necessarie per lo svolgimento dei suoi compiti.\nLa Consigliera viene nominata d'intesa tra il Ministro del lavoro e delle politiche sociali con il Ministro per le pari opportunit\u00e0.\nEnti vigilati.\nL'ISTAT ogni anno compila l'elenco delle pubbliche amministrazioni. Tale elenco individua le pubbliche amministrazioni ai sensi dell'art. 5 c. 7 del D.L. 12/2012 che sostituisce il c. 2 dell'art. 1 della L. 196/2009.\nIn applicazione del Sistema europeo dei conti nazionali e regionali (Sec95) per l'ISTAT, indipendentemente dal regime giuridico (pubblico o privato) che la regola, una Unit\u00e0 istituzionale \u00e8 classificata nel settore delle Amministrazioni Pubbliche (Settore S13) se:\nAnche le casse di previdenza dei liberi professionisti ai sensi del d.lgs. 509/1994 e 103/1996, ancorch\u00e9 con personalit\u00e0 giuridica privata quali sono le associazioni o le fondazioni, sono quindi pubbliche amministrazioni.\nEnti di diritto pubblico ovvero enti pubblici.\nIl Ministero del lavoro e delle politiche sociali pone sotto la propria vigilanza le seguenti agenzie, istituite nel 2015:\nInoltre, il dicastero del lavoro vigila gli enti previdenziali, nei cui organi di governo nomina componenti, revisori o eventualmente commissari. Essi sono:\nSino al 2011, vi erano inoltre l'INPDAP, l'istituto di previdenza dei lavoratori del settore pubblico e l'ENPALS, l'ente di previdenza per i soli lavoratori dello spettacolo, entrambi soppressi ed accorpati all'INPS ex art. 21 d.l. 201/2011, convertito nella l. 214/2011.\nPubbliche amministrazioni con personalit\u00e0 giuridica di diritto privato.\nIl Ministero vigila sugli enti e sulle fondazioni previdenziali di professionisti o lavoratori autonomi, riordinate ai sensi della legge delega 24 dicembre 1993 n. 537 e del D. Lgs. 30 giugno 1994 n. 509 di attuazione, relativi alla privatizzazione della loro organizzazione, mediante trasformazione in associazione o fondazione quindi con persona giuridica di diritto privato, ma comunque pubblica amministrazione e su quelli di nuova istituzione ai sensi del D.Lgs.10 febbraio 1996, n. 103.\nEssi sono:\nLe casse trasformate con il d.lgs. 509/1994, indicate nell'Elenco A dello stesso decreto legislativo (v. all. A):\nLe casse nate con il D.Lgs. 103/1996 indicate nel Primo Rapporto ADEPP:\nIl Ministero del lavoro vigila anche su ulteriori organismi. Essi sono:\nCommissioni e organi consultivi.\nPresso il Ministero avevano la sede alcuni organi consultivi, comitati e gruppi di lavoro: "}
{"id": "849662", "revid": "78273", "url": "https://it.wikipedia.org/wiki?curid=849662", "title": "Dialetto badiotto", "text": ""}
{"id": "849665", "revid": "1299641", "url": "https://it.wikipedia.org/wiki?curid=849665", "title": "Elena di Arzamas", "text": "Biografia.\nDi origine nobile, decise in giovanissima et\u00e0 di prendere i voti monastici. Contrastata nel suo proposito dalla famiglia, che la voleva sposata a un ricco nobile del luogo, chiese sostegno al monaco Nazarij, uomo di fede ai tempi famoso per aver ricostruito il monastero di Valaam. Questi prima cerc\u00f2 di convincere i genitori di Elena a rispettare le scelte della figlia poi, fallito il suo compito, consigli\u00f2 alla stessa la strada della \"Stoltezza in Cristo\", strada seguita da coloro i quali, seguendo la lettera evangelica (Prima lettera ai Corinti 1:18-24, 2:14, 3:18-19) vivevano di carit\u00e0 simulando pazzia, disprezzando il proprio corpo e credendo in tal modo di prendere parte alla Passione di Cristo. \nLa raccolta di vite dei santi \"Molitvennizy zemli Russkoi\" narra come, il giorno del matrimonio, prima avesse manifestato davanti all'altare la propria contrariet\u00e0 ad essere legata in nozze con un uomo quindi, durante il pranzo di nozze, fosse saltata fuori da una finestra iniziando a rotolarsi nel fango. Fuggito lo sposo la famiglia la rinchiuse in casa. \nOgniqualvolta riusciva a scappare la giovane riversava la propria rabbia sulle bancarelle dei mercanti che incontrava per strada rovesciandole, tanto che, dopo quattro anni, i genitori decisero di farla rinchiudere nel manicomio di Novgorod e, successivamente, nel monastero di San Nicola della citt\u00e0 di Arzamas. Qui Elena calm\u00f2 le proprie intemperanze e si fece ben volere sia dalle altre monache che dai laici che visitavano il monastero, che riconoscevano in lei il dono della chiaroveggenza. \nNon cess\u00f2 tuttavia la sua \"Stoltezza\": si dice infatti che non dormisse mai e che era solita, ogni qualvolta si cibava, mescolare in un pastone unico tutto quello che gli era posto davanti. Soleva inoltre portare spesso in mano un fazzoletto che svolgeva e avvolgeva in continuazione o un vaso di gerani. Mor\u00ec il 28 marzo 1820."}
{"id": "849668", "revid": "78273", "url": "https://it.wikipedia.org/wiki?curid=849668", "title": "Badioto-marebbano", "text": ""}
{"id": "849673", "revid": "1573940", "url": "https://it.wikipedia.org/wiki?curid=849673", "title": "Contea di Butler (Iowa)", "text": "La contea di Butler (in inglese Butler County) \u00e8 una contea dello Stato USA dell'Iowa. Venne istituita il 15 gennaio 1851 e il nome le fu dato in onore del generale William Orlando Butler. Al censimento del 2000 la popolazione era di 15.305 abitanti. Il suo capoluogo \u00e8 Allison.\nGeografia fisica.\nL'U.S. Census Bureau certifica che l'estensione della contea \u00e8 di 1.506\u00a0km\u00b2, di cui 1.503\u00a0km\u00b2 composti da terra e 3\u00a0km\u00b2 composti di acqua.\nComunit\u00e0 e localit\u00e0.\nLa contea di Butler comprende dieci citt\u00e0, tre comunit\u00e0 non incorporate e sedici \"township\":"}
{"id": "849676", "revid": "486946", "url": "https://it.wikipedia.org/wiki?curid=849676", "title": "Heisei tanuki gassen Pompoko", "text": ""}
{"id": "849678", "revid": "2118592", "url": "https://it.wikipedia.org/wiki?curid=849678", "title": "Nathaniel Banks", "text": " Governatore del Massachusetts, \u00e8 stato Speaker della Camera dei rappresentanti. Prest\u00f2 servizio, con il grado di generale, nell'esercito dell'Unione durante la guerra di secessione americana.\nInfanzia.\nBanks nacque a Waltham, Massachusetts, primogenito di Nathaniel P. Banks, Sr., e Rebecca Greenwood Banks. Ricevette un'educazione comune e sin da piccolo cominci\u00f2 a lavorare in una fabbrica locale di cotone; attraverso la sua vita fu conosciuto con un buffo soprannome, \"Bobbin Boy Banks\". Successivamente divenne apprendista meccanico a fianco di Elias Howe; per un breve periodo cur\u00f2 l'uscita di alcuni settimanali; studi\u00f2 politica con il suo mentore politico Robert Rantoul e fu ammesso al Barreau degli Stati Uniti a 23 anni, la sua energia e la sua abilit\u00e0 di oratore presto lo fecero emergere. La sua presenza, la voce particolare e lo stile oratorio lo resero una presenza importante di fronte alla platea. L'11 aprile 1847, a Providence, Rhode Island, spos\u00f2 Mary Theodosia Palmer, un'ex operaia di fabbrica, dopo un lungo corteggiamento.\nCarriera politica.\nDal 1849 al 1853, Banks fu membro Camera dei rappresentanti del Massachusetts con il partito democratico, e fu \"speaker\" nel 1851 e nel 1852; fu il presidente della Constitutional Convention del Massachusetts del 1853, e lo stesso anno fu eletto alla Camera dei Rappresentanti come candidato dei democratici e del Partito Free-Soil. Nel 1854 fu rieletto con il partito Know Nothing.\nAll'apertura del 34\u00ba congresso, uomini di diversi partiti si opposero alla schiavit\u00f9 unendosi nel sostenere Banks come speaker, e, dopo la pi\u00f9 lunga e accesa battaglia mai avvenuta per questa carica, dal 3 dicembre 1855 fino al 2 febbraio 1856, fu eletto al 133\u00ba ballottaggio. Questa fu la prima vittoria nazionale per il partito repubblicano. Per la prima volta egli diede incarichi importanti in seno al Congresso a uomini antischiavisti, e collabor\u00f2 nelle indagini sia nel conflitto del Kansas, sia nell'aggressione al senatore Charles Sumner.\nGioc\u00f2 un ruolo chiave portando avanti John C. Fr\u00e9mont come candidato per il partito repubblicano alla nomina nelle elezioni presidenziali negli Stati Uniti d'America del 1856. Come parte di questo processo, Banks rifiut\u00f2, come gi\u00e0 deciso, la nomina presidenziale per il partito Know-Nothings, contro la diffusione della schiavit\u00f9, in favore del repubblicano Fr\u00e9mont. Durante gli anni successivi, Banks fu sostenuto da una coalizione di Know-Nothings e repubblicani. I suoi interessi per l'agenda politica dei Know-Nothings era minima, appoggiando solo alcuni requisiti pi\u00f9 rigidi per il voto.\nFu rieletto nel 1856 con il partito repubblicano, e si dimise nel 1857 perch\u00e9 aveva ottenuto la carica di governatore del Massachusetts, tra il 1858 e il 1860 ci fu un periodo di contrazione del governo a causa della depressione economica di quegli anni. Fece un serio tentativo alla poltrona presidenziale nel corso delle elezioni presidenziali negli Stati Uniti d'America del 1860, ma la discordia all'interno del suo partito in Massachusetts, la permanenza in uno Stato \"sicuramente\" repubblicano, e il suo passato Know-Nothing condannarono le sue possibilit\u00e0.\nPer un breve periodo fu direttore della Illinois Central Railroad, con sede a Chicago, fu assunto in primo luogo di promuovere la vendita di vaste terre della ferrovia.\nGuerra civile.\nQuando si avvicin\u00f2 la guerra civile, il presidente Abraham Lincoln consider\u00f2 Banks per un posto nel suo gabinetto, successivamente lo scelse come uno tra i primi generali dei volontari, nominandolo il 16 maggio 1861. L'idea che la milizia del Massachusetts fosse la meglio organizzata ed equipaggiata all'inizio della guerra civile, gioc\u00f2 un ruolo importante in questa decisione, infatti Banks fu considerato anche come \"Quartermaster General\". Fu inizialmente sottovalutato da molti dei generali che si erano laureati alla Accademia Militare degli Stati Uniti, ma Banks port\u00f2 molti benefici all'amministrazione, tra cui l'abilit\u00e0 di attrarre nuove leve e soldi per la causa Federale.\nPrimo comando.\nLa prima battaglia di Banks fu ad Annapolis, Maryland, sostenendo il supporto per la Confederazione in un'azienda di schiavi che era a rischio di secessione, quindi fu mandato a combattere nell'alto Potomac dove il Gen. Brig. Robert Patterson aveva fallito.\nCampagna \"Shenandoah Valley\".\nQuando il Mag. Gen. George B. McClellan entr\u00f2 con la sua Campagna Peninsulare nella primavera del 1862, l'importante compio di prendere le forze Confederate di Stonewall Jackson nella Shenandoah Valley per rinforzare le difese di Richmond, cadde sulle due divisioni comandate da Banks. Quando gli uomini di Banks raggiunsero il confine sud della Valley alla fine di un difficile approvvigionamento, il Presidente li richiam\u00f2 a Strasburg, Virginia, sul confine nord. Jackson percorse rapidamente la vicina Luray Valley, guidando la ritirata di Banks da Winchester, Virginia, il 25 maggio, verso il Potomac River a nord. La campagni di Jackson di manovre e colpi contro le forze superiori nella Valley\u2014sotto Banks e gli altri generali dell'Unione\u2014umiliarono in Nord e lo resero uno dei pi\u00f9 famosi generali della Storia Americana.\nIl 9 agosto, Banks si scontr\u00f2 nuovamente con Jackson a Cedar Mountain, nella Contea di Culpeper e lo attacc\u00f2 per ottenere un vantaggio, ma un controattacco dei Confederati capitanato da Ambrose Powell Hill sconfissero Banks. L'arrivo alla fine della giornata dei rinforzi dell'Unione del magg.gen. John Pope, cos\u00ec come il resto degli uomini di Jackson, ha provocato due giorni di stand-off. I giornali del Nord fornirono versioni lusinghiere sulle prestazioni di Banks mentre i giornali del Sud la chiamarono una vittoria del Sud.\nL'esercito del Golfo.\nL'incarico successivo di Banks fu di difendere Washington. Nel novembre 1862 gli fu chiesto di organizzare una forza di tremila nuove leve, da disporre a New York e nel New England. Essendo un ex Governatore del Massachusetts, aveva contatti politici con i governatori degli altri stati ed il reclutamento di nuove leve fu un successo. Nel dicembre dello stesso anno salp\u00f2 da New York con un gran numero di nuove leve per rimpiazzare il mag.gen. Benjamin Butler a New Orleans, Louisiana, come comandante del Dipartimento del Golfo.\nSecondo lo storico John D. Winters della Louisiana Tech University nel suo libro \"The Civil War in Louisiana\" (1963), scrive che \"Butler odiava Banks ed era geloso dei suoi successi politici e della sua 'reputazione di essere il miglior generale scelto della guerra civile'\" Nondimeno, Butler, \"dovette ingoiare la pillola mostrando una faccia felice\" nel dare il benvenuto a Banks a New Orleans e mettendolo al corrente dei suoi affari civili e militari. Gideon Welles, segretario della marina, dubit\u00f2 della saggezza nella sostituzione di Butler (l'ultimo governatore del Massachusetts) con Banks. Secondo Winters, \"l'opinione di Welles riguardo alle abilit\u00e0 militari di entrambi era molti bassa, ma non negava le capacit\u00e0 di Butler come 'magistrato politico' responsabile di affari civili. Egli pensava che Bank non avesse 'l'energia, il potere e l'abilit\u00e0 di Butler.' Non aveva 'alcuna qualit\u00e0 nell'amministrazione civile,' ma \u00e8 stato meno spericolato e senza scrupoli e probabilmente non era in grado di tenere la briglia abbastanza stretta sulle persone\" una volta posizionati sotto il controllo dell'Unione.\nLa sig.ra Banks raggiunse il marito a New Orleans e tenne sontuose cene di beneficenza a favore dei soldati dell'Unione e delle loro famiglie. Il 12 aprile 1864, interpret\u00f2 il ruolo di \"Goddess of Liberty\" circondata da tutti gli Stati del paese riunito. Non conosceva ancora l'infelice sorte del marito nella Battaglia di Mansfield avvenuta solo tre giorni prima. Dal 4 luglio 1864, New Orleans, tuttavia, aveva recuperato con la Campagna del Red River per tenere un altro enorme concerto che esalt\u00f2 l'Unione.\nBanks emise l'ordine che imped\u00ec ai suoi uomini il saccheggio, ma le truppe indisciplinate scelsero di disobbedire, in particolare vicino alle ricche piantagioni. Un soldato del 114\u00b0 di New York scrisse: \"Gli uomini impararono presto la deleteria abitudine di lasciare astutamente i loro posti nei ranghi quando si trovavano di fronte alla casa di una piantagione. ... Spesso un soldato poteva trovare con una tale enorme sviluppo dell'organo di distruttivit\u00e0 che le pi\u00f9 severe punizioni non impedivano la rottura di specchi, pianoforti, e l'arredamento pi\u00f9 costoso. Uomini cos\u00ec sconsiderati sono spesso colpevoli dei pi\u00f9 orribili profanazioni.\"\nCon l'ordine di risalire il Mississippi per raggiungere le forze di Ulysses S. Grant, che stava tentando di conquintare Vicksburg, Banks fu il primo a portare le forze Confederate su per il Bayou Teche e a marciare verso Alexandria, tirando fuori gli schiavi, cotone e bestiame da una ricca area agricola.\nAssedio di Port Hudson.\nQuando i Confederati ridussero il loro presidio a Port Hudson, sul Mississippi, lo conquist\u00f2 nel maggio 1863. Due tentativi di portare le opere di tempesta durante l'assedio di Port Hudson, come per Vicksburg, furono due enormi sconfitte. Port Hudson fu il primo teatro bellico che vide l'impiego massiccio di soldati afro-americani, come richiesto da Banks. Il cibo e le munizioni erano scarse, il presidio si arrese il 9 luglio 1863, dopo aver ricevuto la notizia che Vicksburg era caduta. L'intero Mississippi era sotto il controllo dell'Unione.\nNell'autunno del 1863, Banks organizz\u00f2 due spedizioni via mare in Texas, principalmente allo scopo di evitare che i francesi in Messico aiutassero i Confederati o occupassero il Texas. Alla fine assicur\u00f2 il possesso della regione vicino alla foce del Rio Grande e delle isole del Texas.\nCampagna del Red River.\nLa Campagna del Red River, da marzo a maggio 1864, fu considerata una distrazione strategica dal suo superiore, Ulysses S. Grant, che voleva che Banks si spostasse ad est per conquistare Mobile, in Alabama, come parte di una serie coordinata di offensive nella primavera del 1864. Nel 1863 Banks era in disaccordo con i piani per il Red River, sperando invece di organizzare delle spedizioni via mare per catturare la zona di Galveston e Mobile, ma la campagna sul Red River fu fortemente promossa dal Capo dello Staff Henry Halleck. Quando le preparazioni per la spedizione del Red River del 1864 erano a buon punto, Halleck scrisse a Banks se avesse qualsiasi suggerimento, in risposta Banks invi\u00f2 un rapporto negativo dettagliato sull'operato di uno dei suoi ufficiali di West Point. Halleck fece sottintendere a Banks, tuttavia, che gli altri comandanti erano favoriti nella spedizione. Non ci sono prove che Halleck condizion\u00f2 la relazione negativa sul Red River di Grant a cui fu chiesto un input sull'intera azione. Hallek cominci\u00f2 a riferirsi alla Campagna del Red River come se fosse un'idea di Banks in linea con un modello consolidato di non prendersi responsabilit\u00e0.\nL'esercito di Banks fu inviato alla Battaglia di Mansfield dal generale Richard Taylor (figlio dell'ex Presidente Zachary Taylor) e si ritir\u00f2 20 miglia a prendere posizione il giorno dopo nella Battaglia di Pleasant Hill. Continuarono la ritirata fino ad Alexandria dove si unirono con una parte della Flotta Federale Inland. Questa forza navale comandata da David Dixon Porter si era unita alla Campagna del Red River per supportare l'esercito e per prendere il cotone come prezzo per la guerra, e Banks aveva permesso ai ricchi speculatori di avanzare per la raccolta del cotone. Oltre a questo mix c'era una forza a disposizione in grado di arrivare in tutto l'Arkansas, due corpi d'attacco sotto il comando del Generale William T. Sherman che agivano semi-indipendentemente, e il bassi livelli dell'acqua del fiume rendevano difficili gli approvvigionamenti.\nParte della grande flotta di Porter rimase intrappolata sopra le cascate di Alexandria a causa dell'acqua bassa. Banks e gli altri approvarono un piano proposto da Joseph Bailey di costruire delle dighe in modo da rimpicciolire il letto del fiume e far aumentare il livello dell'acqua. In dieci giorni, 10.000 truppe costruirono due dighe e assicurarono la salvezza alla flotta, permettendole di raggiungere il Mississippi.\nDopo la campagna, poco prima che il generale Sherman cominciasse le sue operazioni contro Atlanta, Sherman defin\u00ec la CAmpagna del Red Rived \"Un maledetto errore dall'inizio alla fine.\"\nBanks fu rimosso dal comando in Louisiana. Il 22 aprile 1864, Grant sostenne il Capo dello Staff Halleck che chiedeva la rimozione di Banks.\nI Confederati mantennero il controllo del Red River per il resto della guerra. Si arresero nel giugno 1865, due mesi dopo la firma della pace da parte di Robert E. Lee alla Appomattox Court House in Virginia.\nCompiti amministrativi.\nAnche se era al comando dell'Armata del Golfo a New Orleans, and\u00f2 in congedo nell'autunno 1864 al Nord, dove il Presidente Lincoln deleg\u00f2 Banks per fare pressione durante l'inverno per i piani di ricostruzione del presidente per la Louisiana. Banks in precedenza aveva costruito la vittoria elettorale di un governo repubblicano moderato civile in Louisiana, inaugurato da una grande celebrazione che aveva organizzato e fondato egli stesso. La commissione investigativa segreta comandata dai conservatori democratici William Farrar Smith e James T. Brady all'inizio del 1865 fece sforzi considerevoli nel tentativo di connettere Banks alle irregolarit\u00e0 nei permessi di commercio nell'area di New Orleans. Il rapporto finale, che non lo accusa specificatamente di cattiva condotta, non fu mai pubblicato. Ma Banks sicuramente aveva concesso favori speciali senza apparente indennizzo agli uomini che successivamente vennero collegati allo Scandalo Cr\u00e9dit Mobilier e ad alcune altre questioni poco pulite.\nCarriera dopoguerra.\nNell'agosto 1865, Banks fu esonerato dal servizio dal presidente Andrew Johnson, e dal 1865 al 1873, fu nuovamente al Congresso, come capo del Comitato per gli Affari esteri e alle volte come capo del comitato elettorale Repubblicano. Gioc\u00f2 un ruolo fondamentale nei passaggi finali dell'Acquisto dell'Alaska, support\u00f2 il suffragio femminile e fu uno dei primi e dei pi\u00f9 forti sostenitori del Destino manifesto. I dati finanziari di Banks suggeriscono che ricevette una tengente di grandi dimensioni dal ministro russo, dopo il passaggio della legislazione dell'Alaska. Banks voleva che gli Stati Uniti acquisissero il Canada e le isole caraibiche in modo da ridurre l'influenza europea nella regione. Fece parte anche del comitato che indag\u00f2 sullo scandalo Cr\u00e9dit Mobilier.\nL'infelicit\u00e0 nata nel corso dell'amministrazione del Oresidente Ulysses Grant lo port\u00f2 nel 1872 ad unirsi alla rivolta liberal-repubblicana che supportava Horace Greeley. Anche se Banks stava combattendo al Nord per Greeley, un avversario raccolse sufficienti consensi nel suo vecchio distretto del Massachusetts e lo sconfisse. Dopo aver perso la carica cominci\u00f2 ad interessarsi dell'inizio della linea ferroviaria in Kentucky e di altre linee del Paese. Ma il Panico del 1873 condann\u00f2 la ferrovia e Banks entr\u00f2 nel circuito delle conferenze e fece parte del Seanto del Massachusetts.\nNel 1874 fu eletto nuovamente al Congresso con il Partito Repubblicano (1875\u20131879). Fu un membro del comitat\u00f2 che investig\u00f2 sulle irregolarit\u00e0 delle elezioni del 1876 in Carolina del Sud. Sconfitto nel mandato successivo, il presidente lo volle come U.S. Marshal per il Massachusetts, posto che tenne dal 1879 al 1888, quindi fu eletto al Congresso per la decima volta. Questo mandato vide un significativo deterioramento mentale e non fu pi\u00f9 candidato. Mor\u00ec a Waltham ed \u00e8 seppellito nel cimitero di Grove Hill.\nFort Banks a Winthrop, costruito alla fine del 1890, fu nominato in suo onore."}
{"id": "849685", "revid": "78273", "url": "https://it.wikipedia.org/wiki?curid=849685", "title": "Badiotto-marebbano", "text": ""}
{"id": "849686", "revid": "29863", "url": "https://it.wikipedia.org/wiki?curid=849686", "title": "Adair County", "text": ""}
{"id": "849687", "revid": "15756", "url": "https://it.wikipedia.org/wiki?curid=849687", "title": "Zuzzurro e Gaspare", "text": "Zuzzurro e Gaspare \u00e8 stato un duo comico-cabarettistico italiano formato da Nino Formicola (Gaspare) e Andrea Brambilla (Zuzzurro); costituitosi a Milano nel 1976, il duo conobbe un buon successo teatrale e televisivo, e ha cessato di esistere nel 2013 alla morte di Brambilla. I due sono stati anche cognati, essendo Brambilla (Zuzzurro) stato legato alla sorella di Formicola (Gaspare) dalla seconda met\u00e0 degli anni '70 alla fine degli anni '80.\nStoria.\nConosciutisi al Derby Club, storico locale milanese dove entrambi si esibivano, i due cabarettisti diedero vita nel 1976 all'affiatata coppia di personaggi formata dall'ingenuo commissario Zuzzurro e dal suo fido assistente Gaspare.\nApparvero per la prima volta in televisione nel 1978 nella trasmissione della RAI \"Non stop\"; l'anno successivo furono in un altro variet\u00e0 RAI, \"La sberla\" e in seguito a \"Domenica in\".\nAutori dei testi di Massimo Boldi e Teo Teocoli per il programma \"Non lo sapessi ma lo so\" trasmesso su Antennatre nel 1982, per la stessa rete realizzarono \"Buccia di banana\", in cui si prestavano nelle vesti di conduttori, animatori nonch\u00e9 ideatori dello slogan \u00abCe l'ho qui la brioche!\u00bb, tormentone a lungo riproposto e divenuto un pezzo forte del loro repertorio.\nNel 1983 presero parte al variet\u00e0 \"Drive In\" dapprima come ospiti e, successivamente, come cast fisso.\nNel 1986 abbandonarono per un periodo la televisione per dedicarsi al teatro, interpretando nella commedia di Neil Simon \"Andy e Norman\" il ruolo di due giornalisti costretti a sbarcare il lunario scrivendo articoli dozzinali per ogni genere di rivista ed entrambi innamorati della loro vicina di casa.\nNel 1987 sono riapparsi in video nel variet\u00e0 del venerd\u00ec sera di Canale 5 \"Festival\", condotto da Pippo Baudo.\nNel 1989 hanno raccolto consensi nel variet\u00e0 della domenica sera di Italia 1 \"Emilio\", ambientato nella frenetica redazione di un videogiornale animata dall'inviato Silvio Orlando, il tifoso rossonero Teo Teocoli, il critico letterario Gene Gnocchi, l'apprendista giornalista Carlo Pistarino e l'irriducibile caporedattrice Athina Cenci.\nNel 1990, oltre alla seconda edizione di \"Emilio\" e all'edizione estiva del programma \"Emilio '90\", il duo \u00e8 ospite d'onore delle tre serate dello show televisivo \"C'era una volta il festival\".\nNel 1991 sono riapparsi su Italia 1 nella sit com \"Andy e Norman\", riduzione da loro stessi curata della commedia gi\u00e0 proposta in teatro. Dopo l'esperienza de \"Il TG delle vacanze\" (1992) e di \"Dido... menica\" (1992-93) sono tornati in RAI dopo quindici anni di assenza e nel 1994 vi hanno condotto \"Miraggi\", la doppia ministriscia serale in onda a ridosso del TG1, unitamente al variet\u00e0 \"Saxa Rubra\" su Rai Tre.\nNell'estate 1996 la coppia \u00e8 tornata a lavorare per i network privati, partecipando al variet\u00e0 di Canale 5 \"Sotto a chi tocca\" condotto da Pippo Franco. Hanno doppiato Pena e Panico nel film d'animazione \"Hercules\" del 1997. Nella stagione 1997-98 hanno stabilito al Teatro Nazionale di Milano il record di tenitura (oltre tre mesi) con la commedia \"Rumori fuori scena\" di Michael Frayn.\nIl 9 gennaio 2002 Brambilla ha un grave incidente stradale che lo lascia in fin di vita. L'attivit\u00e0 della coppia si \u00e8 fermata, per poi ripartire successivamente con nuovi spettacoli teatrali e qualche saltuaria apparizione televisiva. Dopo aver partecipato ad alcune puntate di \"Paperissima\" (2002), il 15 e 16 aprile 2005 hanno condotto \"Striscia la notizia\" e il 26 gennaio e il 2 febbraio 2010 fanno una comparsa a \"Zelig Circus\".\nNel 2012 sono di nuovo sulle scene teatrali nella tourn\u00e9e dello spettacolo \"Tutto Shakespeare in 90 minuti\". A novembre 2012 entrano a far parte dello staff di conduttori del canale Vero Capri. Il 24 ottobre 2013, con la morte di Zuzzurro, termina anche l'attivit\u00e0 del duo comico."}
{"id": "849690", "revid": "1632387", "url": "https://it.wikipedia.org/wiki?curid=849690", "title": "Room V", "text": "Room V \u00e8 il quinto album del gruppo progressive metal Shadow Gallery, pubblicato nel 2005 dalla Inside Out Music.\nIl disco.\nRiprende la storia iniziata in \"Tyranny\", partendo da \"Tyranny Act II\". In questo album c'\u00e8 una forte componente melodica (come in Carved in Stone) rispetto ai due precedenti album in studio. \u00c8 probabile che l'ispirazione per il titolo dell'album sia derivata dalla Graphic novel V for Vendetta di Alan Moore, il cui protagonista \u00e8 stato rinchiuso per molto tempo in una cella chiamata \"room V\". Lo stesso nome della band deriva da questa graphic novel, in quanto la \"galleria delle ombre\" \u00e8 il nome del nascondiglio del protagonista.\nIn esso, i due protagonisti sono riusciti a crearsi una famiglia. Si scopre che la donna porta dentro il suo sangue il vaccino contro una malattia con cui la sua organizzazione vuole terrorizzare il mondo. Quando lei muore di parto e la loro figlia viene rapita, il protagonista affida ai due dischi degli Shadow Gallery il compito di diffondere questa storia.\nTracce.\nAct III comprende le prime sette tracce, mentre Act IV le successive sette.\nEdizione speciale.\nL'edizione limitata contiene un secondo cd, le cui tracce sono le seguenti:\n\"Floydian Memories\" \u00e8 un lungo mix di canzoni dei Pink Floyd, tra cui \"Pigs on the Wing (Parts 1 and 2)\", \"Mother\", \"The Thin Ice\", \"Bike\", \"Brain Damage\", \"Goodbye Blue Sky\", \"Welcome to the Machine\", \"Sheep\", \"Comfortably Numb\" e \"On the Turning Away\", fra le altre."}
{"id": "849691", "revid": "124636453", "url": "https://it.wikipedia.org/wiki?curid=849691", "title": "Strada statale 78 Picena", "text": "La strada statale 78 Picena (SS 78) \u00e8 un'importante strada statale italiana che scorre in territorio marchigiano.\nHa inizio a sud di Macerata, in frazione Sforzacosta, dalla strada statale 77 della Val di Chienti, ed \u00e8 la pi\u00f9 importante via di comunicazione tra Macerata e Ascoli Piceno. La strada si dirige verso sud toccando vari comuni, tra cui Urbisaglia, Colmurano, Ripe San Ginesio, San Ginesio e Sarnano; entra quindi nell'ascolano e tocca i principali centri di Amandola, Comunanza e Roccafluvione. Dopo pochi km si arriva nei pressi di Mozzano, frazione di Ascoli Piceno, dove termina immettendosi nella strada statale 4 Via Salaria.\nStoria.\nLa strada statale 78 ha ricoperto un ruolo fondamentale durante lo sviluppo della seconda guerra mondiale, proprio perch\u00e9 \u00e8 la pi\u00f9 importante via di comunicazione tra Macerata e Ascoli Piceno.\nIl 5 maggio 1944 lungo il tratto di strada presso Passo San Ginesio, dopo un conflitto a fuoco con le milizie naziste della SS durante un rastrellamento, tre partigiani tra cui Glorio della Vecchia, furono torturati e fucilati. Il 16 giugno la strada nei pressi di Pian di Pieca venne vigilata dal Gruppo Vera, un gruppo partigiano attivo nel territorio maceratese, e nella notte una scarica di fucileria fu scagliata su un ufficiale tedesco in transito sulla statale,che, gravemente ferito, fu trasportato da un'ambulanza della Croce Rossa all'ospedale di Sarnano. I tedeschi setacciarono la zona alla ricerca dei colpevoli, che furono impiccati lungo la strada presso Pian di Pieca il 18 giugno 1944.\nIn seguito al D.L. n\u00ba 112/1998, dal 2001, la gestione \u00e8 passata dall'ANAS alla Regione Marche, che ha ulteriormente devoluto le competenze alla Provincia di Macerata e alla Provincia di Ascoli Piceno. Entrambe hanno denominato la strada come provinciale (Strada provinciale 78 Picena nel Maceratese, Strada provinciale 237 nell'Ascolano) non essendoci nelle Marche la classificazione di strada regionale.\nDal 2010, con l'istituzione della Provincia di Fermo, la tratta che attraversa il territorio comunale di Amandola \u00e8 passata in gestione a quest'ultima provincia.\nLa tratta compresa fra Comunanza e Roccafluvione, originariamente passante per il valico di Croce di Casale tracciato originario SS 78, particolarmente apprezzata dai mototuristi in virt\u00f9 delle innumerevoli curve e dei paesaggi spettacolari che attraversa, \u00e8 ad oggi di fatto bypassata da una variante in galleria molto pi\u00f9 scorrevole, denominata SP 237 bis (variante SP 237).\nNel 2018 la strada \u00e8 tornata di competenza ANAS per tutta la lunghezza del percorso, nell'ambito del piano di \"Rientro strade\"."}
{"id": "849692", "revid": "123813927", "url": "https://it.wikipedia.org/wiki?curid=849692", "title": "Mobile (Avril Lavigne)", "text": "Mobile \u00e8 un brano della cantante canadese Avril Lavigne, quinta traccia presente nel primo album studio \"Let Go\".\nIl video musicale.\nIl 5 gennaio 2011 \u00e8 stato trapelato in rete il video ufficiale registrato per la canzone, filmato nel dicembre 2002, il quale per\u00f2 non \u00e8 mai stato ufficialmente trasmesso in onda n\u00e9 pubblicato. Si scorge Avril sola con una chitarra che percorre una strada periferica in prossimit\u00e0 di un'autostrada. Il video, molto semplice, mostra scorci frontali di Avril in lacrime e alterna immagini molto mosse di cartelli stradali e segnaletiche. \nQuesto brano \u00e8 stato utilizzato come colonna sonora di diversi film tra cui \"Wimbledon\", \"Amore estremo - Tough Love\" e \"Oggi sposi... niente sesso\". \nClassifiche.\n\"Mobile\" \u00e8 stato pubblicato come singolo radiofonico in Australia e Nuova Zelanda, debuttando nella classifica nazionale neozelandese l'11 maggio 2003 alla posizione 36. Nella quinta settimana, l'8 giugno 2003, il singolo raggiunge la 26 e scende nelle settimane successive sino alla 50. \"Mobile\" \u00e8 stato pubblicato anche in Sudafrica come singolo per l'airplay radiofonico."}
{"id": "849700", "revid": "1095614", "url": "https://it.wikipedia.org/wiki?curid=849700", "title": "Cappello del prete", "text": "Il cappello del prete di suino (denominato, a volte, tricorno) \u00e8 un insaccato stagionato di forma triangolare che ricorda, per l'appunto, il cappello usato dai preti ed \u00e8 riconosciuto come Prodotto agroalimentare tradizionale tipico della Bassa piacentina e della Bassa parmense.\nOmonimo del taglio nobile della carne bovina, la quale viene per\u00f2 cotta da fresca (appena tagliata), come arrosti o lessata. \nStoria.\nIl cappello del prete di suino \u00e8 un prodotto di antica origine. La sua preparazione era gi\u00e0 diffusa nella tradizione della norcineria del Cinquecento, quando in Emilia veniva preparato per essere poi consumato durante le festivit\u00e0 pasquali o durante il Carnevale.\nPreparazione.\nLa carne utilizzata per la preparazione del cappello del prete \u00e8 quella della spalla di maiale. Questa viene prima disossata, quindi si procede a togliere i muscoli del fiocco della spalla e della scapola, dalla cotenna che viene accuratamente preservata per fungere da rivestimento esterno.\nLa carne cos\u00ec ottenuta viene quindi salata e speziata con pepe in grani ed erbe aromatiche e inserita nella cotenna. Lasciata a riposo un paio di giorni affinch\u00e9 la concia penetri interamente nei muscoli e terminata la fase di salatura, la cotenna viene cucita all'estremit\u00e0. \nInfine si procede ad inserire il prete cucito, all'interno di due assi di legno serrate molto strettamente lungo l'asse longitudinale del cappello.\nNormalmente lo si lascia asciugare e stagionare da un minimo di due settimane ad un massimo di due mesi (in base al clima), prima della cottura e del consumo.\nConsumo.\nIl cappello del prete si consuma solo previa cottura che avviene attraverso una bollitura lenta di almeno quattro ore. Terminata la cottura il cappello del prete viene tagliato a fette di medio spessore e servito caldo accompagnato con pur\u00e9 di patate o lenticchie. Prima della cottura \u00e8 buona norma lasciarlo una decina di ore in acqua fredda priva di sale per renderne morbida la cotenna.\nCuriosit\u00e0.\nIl nome di cappello del prete deriva non soltanto dal fatto che cos\u00ec si chiama il taglio di carne della spalla utilizzato, ma anche dalla particolare forma triangolare con una bombatura nella parte centrale che ricorda vagamente i cappelli a tre punti utilizzati in passato dai preti."}
{"id": "849702", "revid": "287204", "url": "https://it.wikipedia.org/wiki?curid=849702", "title": "Josef Franke", "text": "\u00c8 famoso per le opere che realizz\u00f2 negli anni venti e per il suo stile che faceva largo uso del mattone nel cosiddetto stile dell'Espressionismo del mattone.\nVita.\nDopo aver lasciato gli studi di base, Franke studi\u00f2 dapprima alla \"H\u00f6xter Baugewerkschule\" e poi al politecnico di Charlottenburg, prima di iniziare a lavorare presso la commissione tecnica di Colonia. Dopo questo periodo di apprendistato, venne assunto dallo studio d'architettura di Max e Carl Anton Meckel a Friburgo in Brisgovia. Nel 1904 si mise in proprio con uno studio a Gelsenkirchen dove realizz\u00f2 il suo secondo progetto, la sua abitazione, terminato nel 1909. Recentemente numerosi progetti di Franke a Gelsenkirchen sono stati riscoperti e valorizzati da pubblicazioni ed esposizioni.\nLa figlia di Josef \u00e8 la nota artista e \"interior designer\" Margarete Franke.\nStile.\nMolti degli edifici realizzati da Franke sono caratterizzati da largo uso del mattone, cifra espressionista piuttosto comune nella Germania degli anni '20: in particolare Franke fa uso di una variet\u00e0 rosso-brunastra di mattone e lo utilizza per valorizzare, come uno sfondo, i principali elementi di facciata generalmente realizzati in pietra del Reno. Altre caratteristiche di base dello stile di Franke sono l'utilizzo di superfici modulari e di elementi triangolari."}
{"id": "849704", "revid": "767487", "url": "https://it.wikipedia.org/wiki?curid=849704", "title": "Hos\u00edn", "text": "Hos\u00edn \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "849707", "revid": "834", "url": "https://it.wikipedia.org/wiki?curid=849707", "title": "Trobadore", "text": ""}
{"id": "849708", "revid": "56818", "url": "https://it.wikipedia.org/wiki?curid=849708", "title": "Trobadori", "text": ""}
{"id": "849709", "revid": "78273", "url": "https://it.wikipedia.org/wiki?curid=849709", "title": "Ladino dell'Alta Val Cordevole", "text": ""}
{"id": "849711", "revid": "125708581", "url": "https://it.wikipedia.org/wiki?curid=849711", "title": "Eugenia Roccella", "text": "Ha ricoperto l'incarico di sottosegretario al Ministero della salute nel Governo Berlusconi IV.\nBiografia.\nStudi e ingresso in politica.\nFiglia di uno dei fondatori del Partito Radicale, Franco Roccella, e della pittrice e femminista Wanda Raheli, trascorre l'infanzia in Sicilia, affidata ai nonni e a una zia, per poi raggiungere a Roma i genitori in et\u00e0 scolare.\nDiventa femminista per \u00abtrasferire l'autorevolezza che la donna aveva nel privato anche nella sfera pubblica\u00bb: entra a 18 anni nel Movimento di liberazione della donna, diventandone leader. Si fa portavoce in quegli anni di molte battaglie femministe, per l'aborto, contro la violenza sulle donne, per la modifica del diritto di famiglia, per le pari opportunit\u00e0. Nel 1975 pubblica il libro \"Aborto: facciamolo da noi\".\nLaureata in lettere moderne, \u00e8 dottore di ricerca presso l'Universit\u00e0 La Sapienza.\nAbbandono dei radicali e passaggio all'area cattolica del Pdl.\nNegli anni ottanta ha lasciato i Radicali, colpevoli, a suo dire, di portare avanti \u00abbattaglie che stanno conducendo verso la distruzione dell'individuo\u00bb, di \u00abricadute anti-individuali del loro individualismo\u00bb e di sponsorizzare \u00abun'idea di libert\u00e0 senza limiti\u00bb che non fa altro che ottenere \u00abun'illibert\u00e0 assoluta\u00bb.\nSi allontana per vent'anni dalla politica attiva per occuparsi della famiglia (due figli, una zia e i suoi genitori). Ha maturato quindi un cambiamento profondo, pur mantenendo molto della sua formazione culturale. Dal femminismo, ad esempio, e dall'idea della centralit\u00e0 del materno e del corpo per l'identit\u00e0 femminile, derivano l'interesse per la biopolitica e per le trasformazioni introdotte dalle biotecnologie in materia di procreazione. \u00c8 diventata editorialista del quotidiano Avvenire e ha collaborato con Il Foglio, con Il Giornale e con la rivista bimestrale di cultura politica Ideazione. Su queste testate si \u00e8 principalmente occupata di problematiche relative alla bioetica.\nNel 1997 ha scritto \"La leadership di Berlusconi\", (in \"Forza Italia, radiografia di un evento\", a cura di D. Mennitti, Ideazione editrice) e nel 2001 \"Dopo il femminismo\" (Ideazione editrice).\nInsieme con Lucetta Scaraffia, ha curato il Dizionario biografico \"Italiane. Dall'Unit\u00e0 d'Italia alla prima guerra mondiale\", pubblicato in tre volumi, nel 2004, dalla Presidenza del Consiglio dei ministri, nel quale si presentano 247 ritratti di donne italiane che hanno fatto la storia del Paese, incluse Rachele Mussolini e Claretta Petacci, Seguendo il criterio gi\u00e0 adottato da Miriam Mafai nel suo \u201cLe donne del Novecento\u201d. Sempre con Lucetta Scaraffia ha scritto \u201cContro il cristianesimo. L'ONU e l'Unione europea come nuova ideologia\u201d (Piemme, 2005).\nCon Assuntina Morresi ha scritto \u201cLa favola dell'aborto facile. Miti e realt\u00e0 della pillola Ru486\u201d (ed. Franco Angeli, 2006).\nNel 2007 \u00e8 portavoce insieme con Savino Pezzotta del \"Family Day\", la manifestazione di sostegno alla famiglia formata da un uomo e una donna organizzata per il 12 maggio dall'associazionismo cattolico.\nDeputata PdL e Sottosegretario al Welfare (2008) e alla Salute (2009).\nNel 2008, viene eletta alla Camera dei deputati per la XVI Legislatura, nelle lista del Popolo della Libert\u00e0 (quota Forza Italia) presentata nella circoscrizione \"Lazio 2\". Nel Maggio dello stesso anno diventa sottosegretario al Ministero del lavoro, della salute e delle politiche sociali.\nIn seguito alla ricostituzione del Ministero della salute quale autonomo dicastero, il 5 febbraio 2010 \u00e8 divenuta sottosegretario alla salute..\nNel 2013 ha fondato \u00abDi mamma ce n'\u00e8 una sola\u00bb, il primo comitato italiano contro l'utero in affitto.\nDeputata NCD e abbandono del partito.\nAlle elezioni politiche italiane del 2013 \u00e8 stata rieletta alla Camera dei deputati per la XVII Legislatura, nelle lista del Popolo della Libert\u00e0 nella circoscrizione \"Lazio 1\"\".\"\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nIl 23 novembre 2015 assieme a Vincenzo Piso, dopo numerose critiche rivolte al suo partito e al segretario Angelino Alfano, lascia il Nuovo Centrodestra, nonch\u00e9 il gruppo Area Popolare, passando quindi al Gruppo misto e divenendo una delle fondatrici del Movimento Identit\u00e0 e Azione, guidato da Gaetano Quagliariello.\nIl 1\u00ba dicembre 2015, poi, aderisce alla componente del Gruppo misto \"USEI-IDEA\".\nCandidata nel 2018.\nAlle politiche del 2018 \u00e8 la candidata della coalizione di centro-destra alla Camera nel collegio uninominale di Bologna Casalecchio di Reno. Non sar\u00e0 eletta.\nPrese di posizione.\nDiritti LGBT e omofobia.\nSulla famiglia ha detto che \u201csiamo tutti nati nel grembo di una donna, generati da un atto d'amore tra un uomo e una donna. Siamo tutti figli: laici e cattolici, credenti e non credenti, islamici ed ebrei, omosessuali ed eterosessuali. \u00c8 su questo che si fonda l'unicit\u00e0 della famiglia: sulla capacit\u00e0 di tessere un filo di continuit\u00e0 tra le generazioni, padri, madri, nonni, nipoti, antenati, di collegare passato e futuro dell'uomo, di dargli speranza nel domani\u201d.\nSi \u00e8 opposta al progetto di legge sui DICO in quanto essi avrebbero sancito una famiglia \u00abnon pi\u00f9 legata a un nucleo forte di spontaneit\u00e0 e corporeit\u00e0 connesso alla maternit\u00e0 naturale ma che possa essere qualsiasi cosa vogliamo\u00bb. Intervenendo al Family Day ha detto: \u201cNoi siamo qui, da laici, a difendere il matrimonio civile, quello della Costituzione, che si pu\u00f2 sciogliere attraverso il divorzio. Ma agli impegni presi con il matrimonio non ci si pu\u00f2 sottrarre con facilit\u00e0: le responsabilit\u00e0 restano, coniugi e figli hanno diritti incancellabili, anche quando il matrimonio si rompe\u201d.\nSecondo Roccella, il matrimonio \u00e8 il \u00abmomento cruciale che d\u00e0 valore alla differenza sessuale, l'incontro di due diversi che producono la continuit\u00e0 delle generazioni\u00bb.\nRiguardo ai casi di omofobia dell'autunno 2009 e il conseguente richiamo del Presidente della Repubblica Giorgio Napolitano sul tema, ha dissentito dichiarando: \"Non credo ci sia a livello statistico un'emergenza che riguardi la violenza sugli omosessuali. \u00c8 importante non cadere in specificazioni eccessive; \u00e8 bene ricordare che la differenza sessuale donne-uomini non \u00e8 una ma \u00e8 la differenza che struttura il gruppo umano. Alcuni casi richiamano l'attenzione dei media, ma sono le donne a vivere una violenza specifica\"\nRiguardo alle unioni omosessuali nel 2007 ha detto: \u201cMi sembra chiedano il riconoscimento pubblico delle loro unioni non tanto per ottenere alcuni diritti individuali, che si potrebbero assicurare con altri strumenti, piuttosto come forma di legittimazione sociale. Ma se vogliamo eliminare ogni discriminazione, se vogliamo costruire una societ\u00e0 dell'accoglienza, dobbiamo alimentare una cultura che sappia rispettare ogni persona per quello che \u00e8. Una cultura che tuteli la dignit\u00e0 dell'uomo in qualunque condizione, anche se non \u00e8 inserito in una categoria riconoscibile, anche se non ha nessuna forza politica a difenderlo\u201d.\nAborto, fine vita e fecondazione assistita.\nNel 2006 ha definito la pillola abortiva RU 486 \"un enorme inganno, \u00e8 terrorizzante per le donne.\"\nIn relazione al caso di Eluana Englaro, a seguito della sentenza definitiva di via libera della Cassazione, in un articolo sul Giornale, ha parlato di \"arbitrio dei giudici\", spiegando che \"La sentenza Englaro ha semplicemente portato alla luce il lungo movimento sotterraneo che avrebbe voluto condurre all'Eutanasia senza nemmeno passare dal Parlamento, senza interpellare i cittadini in alcun modo\".\nHa inoltre ribadito che \"\u00e8 importante prendere una posizione forte, anche perch\u00e9 non esiste una posizione neutrale\", e che il governo avrebbe valutato, oltre ad un decreto \"ad hoc\", possibilit\u00e0 di compiere ispezioni nella clinica di Udine.\nCirca la pronuncia di incostituzionalit\u00e0 di alcune parti della Legge 40 sulla procreazione assistita, ha dichiarato che \"la 40 non \u00e8 una legge \"cattolica\"\" e che \"la legge 40 resta quella che \u00e8, e i centri devono continuare ad applicarla nella sua lettera e con prudenza\".\nLa legge 40, ha dichiarato, \"ha resistito a tutti gli attacchi ed \u00e8 stata confermata nel suo impianto dalla Corte Costituzionale. La legge \u00e8 basata su un equilibrio fra tutti i soggetti coinvolti\".\nRiguardo alla commercializzazione anche in Italia della pillola abortiva RU 486, ha dichiarato che si vuole \"introdurre l'aborto a domicilio\"\nIn una lettera pubblicata sul Corriere della Sera del 16 gennaio 2010, \u00e8 intervenuta nel dibattito sulla diagnosi preimpianto, riaperto da una sentenza della magistratura di Salerno, dichiarando che \"Il desiderio di maternit\u00e0 non pu\u00f2 trasformarsi in un diritto e in particolare un diritto al figlio sano\" e che \u201cla diagnosi preimpianto non \u00e8 una terapia, ma una pura forma di selezione genetica, spesso su semplice base probabilistica\u201d.\nSi \u00e8 espressa pi\u00f9 volte perch\u00e9 nell'ambito della fecondazione eterologa si abbandonasse la dicitura ipocrita di \u201covodonazione\u201d: \u201cTranne che in rarissimi casi si tratta di compravendita, anzi di sfruttamento di giovani donne bisognose che mettono a repentaglio la propria salute sottoponendosi alle pesanti stimolazioni ormonali necessarie alla cosiddetta donazione\u201d, ha dichiarato in una lettera al Corriere della Sera del 25 maggio 2010.\nAltre posizioni.\nNel gennaio 2011 ha firmato, insieme a Roberto Formigoni ed altri, una lettera aperta pubblicata dal settimanale \"Tempi\" per chiedere ai cattolici italiani di sospendere ogni giudizio morale nei confronti di Silvio Berlusconi, indagato dalla procura di Milano per concussione e favoreggiamento della prostituzione minorile.\nHa dichiarato di apprezzare la visione della Chiesa, che \u00abha sempre valorizzato e accolto il femminile, attribuendo significato e importanza all'etica della cura\u00bb."}
{"id": "849712", "revid": "84184", "url": "https://it.wikipedia.org/wiki?curid=849712", "title": "Distretto federale", "text": "Un distretto federale \u00e8 una suddivisione amministrativa di un sistema governativo federale. Spesso non si tratta di suddivisioni componenti del paese, ma entit\u00e0 separate sotto diretto controllo del governo federale. \nAustralia.\nOltre ai sei stati autonomi (Nuovo Galles del Sud, Queensland, Australia Meridionale, Tasmania, Victoria ed Australia Occidentale), la federazione australiana comprende due territori autonomi, il Territorio della capitale australiana ed il Territorio del Nord. \nStati Uniti.\nLa capitale federale e sede del governo statunitense a Washington si trova in un distretto chiamato Distretto di Columbia. Inoltre il governo del paese contempla alcuni altri tipi di distretti federali, non specificamente correlati alla capitale:\nMalesia.\nIn Malaysia, l'espressione Territorio federale (Malese: \"Wilayah Persekutuan)\" individua tre territori governati direttamente dal governo federale: Kuala Lumpur (capitale nazionale), Putrajaya (centro amministrativo del governo federale) e Labuan (centro finanziario internazionale offshore).\nAmerica Latina.\nL'espressione \"Distrito Federal\" si riferisce a:\nAltri usi.\nIn Russia sono presenti otto circondari federali, talvolta indicati anche con il termine \"distretti federali\", che raggruppano pi\u00f9 soggetti federali e che non hanno niente a che vedere con le suddivisioni territoriali tipiche degli stati federali."}
{"id": "849713", "revid": "149485", "url": "https://it.wikipedia.org/wiki?curid=849713", "title": "Contea di Butler (Kansas)", "text": "La contea di Butler (in inglese Butler County) \u00e8 una contea dello Stato USA del Kansas. Al censimento del 2000 la popolazione era di 59.482 abitanti. Il suo capoluogo \u00e8 El Dorado.\nGeografia fisica.\nSecondo l'Ufficio del censimento statunitense, l'estensione della contea \u00e8 di 1.446\u00a0km\u00b2, di cui 1.428\u00a0km\u00b2 composti da terra e 18\u00a0km\u00b2 composti di acqua.\nStoria.\nLa Contea di Butler venne istituita il 25 agosto 1855."}
{"id": "849715", "revid": "287204", "url": "https://it.wikipedia.org/wiki?curid=849715", "title": "Calatafimi (disambigua)", "text": ""}
{"id": "849722", "revid": "88740", "url": "https://it.wikipedia.org/wiki?curid=849722", "title": "Terzi", "text": ""}
{"id": "849723", "revid": "1784425", "url": "https://it.wikipedia.org/wiki?curid=849723", "title": "Judson Kilpatrick", "text": "Dopo la guerra divenne ambasciatore degli Stati Uniti in Cile; si candid\u00f2 alla Camera dei rappresentanti del Congresso, ma non venne eletto. Fu soprannominato \"Kilcavalry\" (assassino delle cavalleria) a causa delle tattiche usate durante le battaglie che erano considerate eccessivamente spericolate per la vita dei soldati sotto il suo comando."}
{"id": "849725", "revid": "2176804", "url": "https://it.wikipedia.org/wiki?curid=849725", "title": "Licia dolce Licia", "text": "Licia dolce Licia \u00e8 una serie televisiva italiana andata in onda su Italia 1 nella primavera del 1987 ed ispirata ai personaggi dell'anime \"Kiss Me Licia\".\nIl telefilm \u00e8 il secondo di una serie iniziata nell'autunno del 1986 con \"Love Me Licia\" e che proseguir\u00e0 nell'autunno del 1987 con \"Teneramente Licia\" e con \"Balliamo e cantiamo con Licia\" nella primavera del 1988. La sigla \"Licia dolce Licia\" \u00e8 incisa da Cristina D'Avena.\nTrama.\nIl complesso dei Bee Hive vede l'entrata di un nuovo \"manager\", Jack, che risulter\u00e0 essere ancora pi\u00f9 severo di Lucas, il suo predecessore. Steve e Matt cominceranno poi ad avere i loro problemi di cuore, perch\u00e9 il primo si innamorer\u00e0 di Denise, un'insegnante di ginnastica, mentre il secondo di Carlotta, insegnante di judo. Mentre con Matt le cose vanno per il meglio, per Steve la conquista della ragazza non sar\u00e0 tutta rose e fiori, perch\u00e9 quest'ultima lo far\u00e0 ingelosire fingendosi innamorata di un altro ragazzo di nome Teo; perci\u00f2 Steve tenta di farla a sua volta ingelosire fingendosi innamorato di Diletta, un'allieva di Denise piuttosto corpulenta, soprannominata \"la Cicciona\". Alla fine le incomprensioni verranno per\u00f2 risolte e Steve riuscir\u00e0 a conquistare Denise. Parallelamente alla storia di Steve e Matt, anche Mirko risulter\u00e0 avere dei problemi. \u00c8 infatti intenzionato a sposare Licia, per cui chiede il permesso a Marrabbio, che, di tutta risposta, rifiuta, a tal punto da far persino piangere la figlia, che vuole bene sia al padre che al fidanzato e non vuole affatto rancori ed inimicizie tra i due. Dopo un po' di tempo per\u00f2 il padre di Licia invece accetter\u00e0, ma solo a patto che Mirko riesca a laurearsi entro giugno. Per evitare che ci\u00f2 accada, Marrabbio fa anche il gioco sporco, tenendo impegnato Mirko affinch\u00e9 non si possa preparare. Visti tutti gli sforzi fatti, Marrabbio si rende finalmente conto di quanto Mirko sia innamorato di Licia, e decide per questo di concederle la mano della figlia anche se non dovesse laurearsi, ma Mirko, intenzionato a mantenere la parola, si impegna al massimo, riuscendo perci\u00f2 a superare l'esame di laurea, per poi poter, finalmente, sposare Licia.\nPersonaggi nuovi.\nJack.\n\"Interpretato da Vittorio Bestoso.\"\n\u00c8 il nuovo \"manager\" dei Bee Hive, in sostituzione di Lucas, di cui risulta essere ancora pi\u00f9 severo. Nonostante ci\u00f2 sa essere pi\u00f9 comprensivo rispetto al suo predecessore, infatti nel corso della serie si congratula pi\u00f9 volte col complesso per via della loro bravura. Invidia parecchio Mirko per la sua destrezza nel canto e perci\u00f2, di nascosto, lo imita cantando in maniera dilettantesca e indossando uno scopino in testa che funge da capello lungo, fingendo di venire acclamato dal pubblico, ma viene sorpreso dai ragazzi a far questo e perci\u00f2 \u00e8 stato pi\u00f9 volte deriso.\nDenise.\n\"Interpretata da Emanuela Folliero e doppiata da Daniela Trapelli.\"\n\u00c8 la ragazza di Steve e insegna ginnastica in palestra. Inizialmente non sembrava badare al bassista, ma segretamente era attratta da lui. Infatti, quando il suddetto finge di avere una relazione con Diletta per farla ingelosire, lei, a sua volta, finge di avere una relazione col suo amico Teo per fare ingelosire lui. Dopo parecchio tempo e diverse incomprensioni, Denise e Steve si dichiareranno l'un l'altra.\nCarlotta.\n\"Interpretata da Simona Gelo e doppiata da Patrizia Salmoiraghi.\"\n\u00c8 la ragazza di Matt e insegna judo in palestra assieme a un uomo esperto nel settore.\nDiletta.\n\"Interpretata da Stefania Canesi e doppiata da Graziella Porta.\"\nSoprannominata \"la Cicciona\" per via della sua stazza, \u00e8 una donna che frequenta il corso di ginnastica di Denise, che la considera la sua alunna migliore. Nel corso della serie Steve finger\u00e0 di avere una relazione con lei per far ingelosire quest'ultima. \u00c8 una donna particolarmente golosa e, dopo l'inizio della relazione tra Steve e Denise, sembra provare attrazione per Teo. Tra le sue caratteristiche, oltre al suo essere ingorda di cibo, c'\u00e8 anche quella di chiamare tutti i ragazzi con il nomignolo di \"micione\".\nTeo.\n\"Interpretato da Moreno Saporito e doppiato da Gianfranco Gamba.\"\nIl suo vero nome \u00e8 Teodoro e viene inizialmente presentato come un amico di Denise. Quest'ultima finger\u00e0 di avere una relazione amorosa con lui per far ingelosire Steve.\nProduzione.\nRispetto alla serie precedente, questa presenta un numero maggiore di differenze rispetto a \"Kiss Me Licia\", anche per quanto riguarda gli interpreti. Si pu\u00f2 infatti facilmente notare come, dei cinque membri dei Bee Hive, due abbiano cambiato doppiatore. Infatti Tony e Steve non sono hanno pi\u00f9 la voce di Federico Danti e di Sergio Roman\u00f2, che vengono sostituiti rispettivamente da Donato Sbodio e Antonio Zanoletti. Similmente anche Grinta ha una voce diversa, non venendo pi\u00f9 doppiato da Alessandra Karpoff (che comunque continua a dare la voce a Manuela) bens\u00ec da Paola Tovaglia. Casi particolari sono quelli di Marika e Vilfredo Mar\u00eda, precedentemente doppiati da Elisabetta Cucci e Gianfranco Gamba e che qui mantengono invece la voce dei loro attori, Emanuela Pacotto e il gi\u00e0 citato Federico Danti, che precedentemente aveva dato la voce a Tony. Gianfranco Gamba, l'ex doppiatore di Vilfredo (che inoltre aveva gi\u00e0 dato la voce a Sheller in \"Kiss Me Licia\"), ha partecipato in ogni caso a \"Licia dolce Licia\" dando la voce Teo. Casi opposti a questi sono quelli di Andrea e Manuela, che pur continuando ad essere doppiati da Paolo Torrisi e Alessandra Karpoff, hanno invece cambiato attori. Infatti non vengono pi\u00f9 interpretati da Luca Lecchi ed Elisabetta Odino, bens\u00ec da Valerio Floriani e Marina Grandi.\nLa serie stessa presenta inoltre maggiori distacchi dalla serie originaria rispetto a \"Love Me Licia\". Infatti le canzoni dei Bee Hive risultano essere ben diverse rispetto al solito (in particolare Satomi talvolta suona il sassofono, e Mirko in alcuni casi suona l'armonica), e anche la caratterizzazione di alcuni personaggi cambia. Steve e Matt, che in \"Kiss Me Licia\" erano personaggi praticamente irrilevanti e che in \"Love Me Licia\", pur assumendo un'importanza maggiore, risultavano essere comunque personaggi secondari, assumono qui una grossa importanza, soprattutto Steve, che in alcuni episodi ricopre addirittura la figura di protagonista. Al contrario Giuliano, che nelle serie precedenti era una presenza fissa, in \"Licia dolce Licia\" diventa praticamente irrisorio, comparendo solo in pochi episodi. Similmente Andrea non ricopre pi\u00f9 la carica di protagonista, dato che a lui, tranne in qualche caso, vengono qui riservate quasi esclusivamente delle scenette comiche assieme a Elisa e Grinta ambientate all'asilo, asilo che tra l'altra risulta essere molto diverso da quello della serie precedente.\nSi presentano inoltre alcune differenze per quanto riguarda l'aspetto fisico di alcuni personaggi. Licia, per esempio, risulta avere i capelli pi\u00f9 lunghi rispetto alle serie precedenti, mentre Vilfredo in questa serie porta gli occhiali (nonostante nessun personaggio sembri far caso a questa differenza). Quest'ultimo viene inoltre caratterizzato diversamente rispetto alla serie precedente, dove era un personaggio piuttosto sbruffone che ha addirittura ricoperto, in alcuni episodi, la figura di antagonista principale, mentre in \"Licia dolce Licia\" \u00e8 un personaggio positivo (infatti tutte le malefatte da lui commesse vengono presto perdonate) e risulta essere totalmente secondario, ad eccezione di qualche episodio.\nColonna sonora.\nLa sigla \u00e8 \"Licia dolce Licia\", scritta da Giordano Bruno Martelli e Alessandra Valeri Manera e cantata da Cristina D'Avena, inserita come traccia 11 nell'album \"Fivelandia 5\"; nello stesso anno della prima TV, il 1987, venne pubblicata la colonna sonora della serie su LP/MC con il titolo \"Licia dolce Licia e i Bee Hive\", ristampata su CD e pubblicata il 7 dicembre 2010, in concomitanza con la replica su La5 e Hiro (dove nello stesso periodo della replica della prima stagione su La5, erano in onda le stagioni successive) all'interno del Box multidisco \"Licia e i Bee Hive Story\". Dal 18 luglio 2016 viene ritrasmesso su Mediaset Extra.\nNell'agosto del 2019 la serie \u00e8 interamente consultabile in streaming gratuito sul portale Mediaset Play.\nLe canzoni della colonna sonora sono state composte da Ninni Carucci.\nStudi di produzione.\nLa serie era prodotta da Merak Film: la sala prove si trovava negli studi di via Lumiere a Cologno Monzese (in un capannone affittato per le riprese), mentre le scene al Mambo, nella casa di Licia e Marrabbio, nella casa di Mirko e Andrea, nella casa di Matt e Steve e alcune scene ambientate in palestra erano girate in altri teatri di posa affittati dalla Merak film in Viale Spagna 74 (di fronte alla sede della stessa Merak Film che si trova in Viale Spagna 61).\nGli esterni vennero girati a Cologno Monzese, Milano 2, Treviglio, Monza e Breuil-Cervinia.\nI concerti della seconda serie sono stati girati alle discoteche Studio Z di Caravaggio e OK Club di Crema."}
{"id": "849731", "revid": "399", "url": "https://it.wikipedia.org/wiki?curid=849731", "title": "Torrente Tenore", "text": ""}
{"id": "849734", "revid": "1632387", "url": "https://it.wikipedia.org/wiki?curid=849734", "title": "Tyranny (Shadow Gallery)", "text": "Tyranny \u00e8 il terzo album della band progressive metal Shadow Gallery, pubblicato nel 1998. L'album Room V continua la storia iniziata con questo album.\nTracce.\nLe prime sette tracce compongono \"Act I\", mentre le successive formano \"Act II\"."}
{"id": "849737", "revid": "438678", "url": "https://it.wikipedia.org/wiki?curid=849737", "title": "Orhan Terzi", "text": ""}
{"id": "849738", "revid": "1348176", "url": "https://it.wikipedia.org/wiki?curid=849738", "title": "Flick Ohmsford", "text": "Flick Ohmsford \u00e8 un personaggio della trilogia di Shannara scritta da Terry Brooks. \u00c8 fratello di Shea Ohmsford, personaggio principale del primo romanzo della serie di Shannara, \"La Spada di Shannara\".\nStoria.\nFlick \u00e8 insieme a Shea quando quest'ultimo \u00e8 informato dal druido Allanon del suo retaggio quale discendente di Jerle Shannara e parte con lui alla ricerca della Spada di Shannara, il potente artefatto magico capace di sconfiggere definitivamente il Signore degli Inganni. Flick non ha sangue elfo nelle vene e sebbene assolutamente devoto al fratello Shea, Flick ha un carattere opposto in quanto spesso sarcastico e pessimista.\nSebbene all'inizio si senta abbastanza inutile in confronto agli altri membri del gruppo che viaggia verso Paranor, Flick nel corso della storia esibir\u00e0 risolutezza e coraggio riuscendo a trovare il sistema per far oltrepassare il Nodo alla compagnia e riuscendo a salvare la vita al re degli Elfi Eventine Elessedil, prigioniero dei troll nemici."}
{"id": "849745", "revid": "223378", "url": "https://it.wikipedia.org/wiki?curid=849745", "title": "Alleanza dei Liberi Democratici", "text": "L'Alleanza dei Liberi Democratici - Il Partito Liberale Ungherese (in ungherese: \"Szabad Demokrat\u00e1k Sz\u00f6vets\u00e9ge \u2013 a Magyar Liber\u00e1lis P\u00e1rt\", \"SzDSz\") \u00e8 stato un partito politico ungherese di centro, di ideologia liberale, fondato il 13 novembre 1988.\nSzDSz era membro dell'Internazionale Liberale e del Partito dell'Alleanza dei Liberali e dei Democratici per l'Europa; all'interno del Parlamento europeo aderiva all'omonimo gruppo politico.\nStoria.\nFondato come partito di opposizione ai comunisti, SzDSz trov\u00f2 sostegno soprattutto nelle classe media, nelle grandi citt\u00e0 e tra gli intellettuali. Alla prima prova elettorale, le elezioni parlamentari del 1990, ottenne il 21,4%, risultando il secondo partito, e finendo all'opposizione.\nAlle elezioni parlamentari del 1994 si conferm\u00f2 secondo partito, questa volta dietro il Partito Socialista Ungherese, con cui strinse quindi un'alleanza di governo che durer\u00e0 per 14 anni, fino al 2008.\nIn seguito, dalle elezioni parlamentari del 1998 in poi, ha avuto invece risultati pi\u00f9 modesti, oscillando tra il 5 e l'8% circa.\nAlle elezioni europee del 2009 ha ottenuto il 2,2%, perdendo quindi i due seggi al Parlamento Europeo che aveva conquistato alle precedenti elezioni.\nDopo aver ottenuto soltanto lo 0,25% alle elezioni parlamentari del 2010 era rimasto senza rappresentanza parlamentare."}
{"id": "849749", "revid": "339392", "url": "https://it.wikipedia.org/wiki?curid=849749", "title": "Stati degli Stati Uniti", "text": ""}
{"id": "849753", "revid": "29990", "url": "https://it.wikipedia.org/wiki?curid=849753", "title": "Chagall", "text": ""}
{"id": "849767", "revid": "228587", "url": "https://it.wikipedia.org/wiki?curid=849767", "title": "Resurrezione di Cristo (disambigua)", "text": ""}
{"id": "849768", "revid": "767487", "url": "https://it.wikipedia.org/wiki?curid=849768", "title": "Charlie Musselwhite", "text": "Nato nel Mississippi, la sua famiglia si trasfer\u00ec a Memphis nel Tennessee, dove fece le scuole superiori ed inizi\u00f2 a suonare l'armonica. Musselwhite, dopo aver sentito che a Chicago pagavano di pi\u00f9, migr\u00f2 a nord alla ricerca del mitico \"$3.00-an-hour job\" (\"lavoro da tre dollari all'ora\", lo stesso che aveva messo molti neri sulla stessa strada), e divenne un abituale frequentatore dei locali blues come \"Pepper's\", \"Turner's\", e \"Theresa's\", recandovisi saltuariamente, come facevano anche Little Walter, Shakey Horton, Good Rockin' Charles, Carey Bell, Big John Wrencher, e Sonny Boy Williamson. Prima di incidere il suo primo album, Musselwhite apparve in LP di Tracy Nelson e John P. Hammond e duett\u00f2 (come \"Memphis Charlie\") con Shakey Horton.\nQuando il suo LP debutt\u00f2, divenne uno dei dischi pi\u00f9 ascoltati nelle radio underground di San Francisco. Musselwhite suon\u00f2 al \"Fillmore Auditorium\" e non ritorn\u00f2 mai pi\u00f9 nella City. Guid\u00f2 band aggiungendo dei grandi chitarristi come Harvey Mandel, Freddie Roulette, Luther Tucker, Louis Myers, Robben Ford, Fenton Robinson e Junior Watson. Suon\u00f2 costantemente nei bar della Bay Area e cominci\u00f2 anche a pensare ad un tour nazionale. Il suo primo tour fu alla fine degli anni 1980.\nSpecializzato in molti generi del Blues (Harmonica Blues, Electric Harmonica Blues, Electric Chicago Blues, Modern Electric Blues), \u00e8 stato componente di uno tra i primi gruppi di bianchi che portavano sul palco come strumento principale l'armonica a bocca, \"The Paul Butterfield Blues Band\". Con Butterfield \u00e8 stato il fondatore del \"White blues movement\" che si svilupp\u00f2 nella seconda met\u00e0 degli anni 1960. Certamente ognuno di loro ha ottenuto il rispetto del loro mentore. Non molto pi\u00f9 tardi degli anni 60 Big Joe Williams disse: \n\u00c8 interessante come Big Joe specifichi \"country\" blues, perch\u00e9, nonostante Musselwhite si sia reso famoso come leader delle band di \"electric blues\" di Chicago e San Francisco, cominci\u00f2 a suonare con persone di cui aveva letto nel \"Sam Charters's Country Blues\", come Furry Lewis, Will Shade e Gus Cannon. Erano le sue radici rurali che lo distinguono da Butterfield, e nei decenni dopo Musselwhite incorpor\u00f2 nelle sue canzoni un altro strumento, la chitarra. Da ricordare la sua partecipazione a numerosi album di musicisti blues contemporanei, tra cui Tom Waits nell'album \"Orphans\""}
{"id": "849770", "revid": "116447960", "url": "https://it.wikipedia.org/wiki?curid=849770", "title": "Suddivisioni degli Stati Uniti d'America", "text": "Le suddivisioni degli Stati Uniti d'America, circa , sono entit\u00e0 politiche all'interno del territorio degli Stati Uniti.\nUnit\u00e0 politiche e sistemi di operazione.\nLa suddivisione politica primaria degli Stati Uniti al di sotto dell'unione federale \u00e8 lo S\"tato\". Da un punto di vista tecnico e legale, gli Stati non sono suddivisioni create \"a partire\" dagli Stati Uniti, ma unit\u00e0 che \"compongono\" questi ultimi, dato il sistema di sovranit\u00e0 \"parallela\" a cui gli Stati e l'Unione appartengono. Secondo numerose decisioni della Corte Suprema degli Stati Uniti, i vari Stati e gli Stati Uniti (intendendo con questo termine l'unione dei cinquanta Stati e del Distretto di Columbia) sono giurisdizioni sovrane. La sovranit\u00e0 degli Stati Uniti \u00e8 strettamente limitata ai casi previsti dalla Costituzione, mentre la sovranit\u00e0 di ogni singolo Stato \u00e8 illimitata, fatta eccezione per:\nLa maggior parte degli Stati decentra l'amministrazione di alcuni dei suoi poteri, tipicamente in tre livelli, ma impiegandone sempre almeno due e a volte pi\u00f9 di tre. Il primo livello di decentramento \u00e8 sempre quello statale, costituito da agenzie che operano sotto diretto controllo dei principali organi del governo statale, come uffici statistici e dipartimenti della salute pubblica e delle autovetture. Il secondo livello di decentramento \u00e8 sempre la contea (\"county\". In Alaska si hanno i \"boroughs\" o le aree di censimento, in Louisiana le \"parrocchie\"), che \u00e8 una suddivisione amministrativa dello Stato. Pu\u00f2 anche essere pi\u00f9 di questo (ad esempio, una \"municipalit\u00e0 metropolitana\" - \"metropolitan municipality\") ma \u00e8 sempre una suddivisione amministrativa dello Stato. Il terzo livello si pu\u00f2 ritrovare in molti Stati, specialmente nel Midwest, ed \u00e8 la \"township\", una suddivisione amministrativa della contea.\nPrincipalmente, le contee esistono per fornire supporto locale alle attivit\u00e0 del governo centrale dello Stato, come ad esempio la riscossione delle imposte (le contee non hanno quasi mai il potere di imporre tasse), ma senza fornire alcuno dei servizi che vengono generalmente associati alle municipalit\u00e0 perch\u00e9 le contee sono solitamente troppo estese per questo scopo. \u00c8 a questo scopo che vengono create le \"townships\", in modo da fornire servizi al pubblico residente nelle zone che non fanno parte di una municipalit\u00e0.\nIn alcuni Stati, come il Michigan, le universit\u00e0 statali sono giurisdizioni costituzionalmente autonome, con uno status speciale in qualche modo equivalente a quello delle municipalit\u00e0 metropolitane. Ci\u00f2 significa che operano come se fossero delle municipalit\u00e0 ma la loro autonomia dalla maggior parte dei controlli legislativi ed esecutivi le rende comparabili a suddivisioni amministrative dello Stato, di importanza pari o superiori alle contee.\nIn certi Stati, le citt\u00e0 operano indipendentemente dalle \"townships\". Alcune citt\u00e0 (in Virginia, tutte) operano al di fuori di qualsiasi giurisdizione di contea. Le citt\u00e0 (\"cities\" o \"towns\") sono diverse da contee e \"townships\" in quanto \"non\" sono divisioni amministrative dello Stato. Invece, esse sono corporazioni municipali semi-autonome riconosciute dallo Stato. Essenzialmente, la citt\u00e0 come corporazione municipale \u00e8 la forma moderna dell'antica citt\u00e0-stato, un'entit\u00e0 sovrana che oggi esiste solo nelle forme di Monaco, San Marino, Singapore e Citt\u00e0 del Vaticano.\nFra le divisioni dello Stato federale si ha anche il Distretto di Columbia, che contiene il palazzo del Campidoglio, sede del governo degli Stati Uniti (a differenza di molti altri paesi, dove la sede del governo \u00e8 la principale residenza ufficiale del presidente, del monarca o di altro tipo di capo di Stato, come Buckingham Palace nel Regno Unito, Rideau Hall in Canada e l\"'\u00c1ras na hUachtar\u00e1n\" in Irlanda). Il Congresso degli Stati Uniti esercita giurisdizione esclusiva sul distretto e su tutti i territori di propriet\u00e0 del governo federale.\nInoltre quattro dei cinquanta Stati (Massachusetts, Pennsylvania, Virginia e Kentucky) si riferiscono a s\u00e9 stessi come \"Commonwealth\", termine che rimanda ai trattati e alle costituzioni originarie dei fondatori degli Stati stessi. Nel contesto federale, con il termine ci si riferisce ad uno status intermedio tra quello di territorio e quello di Stato (sia nel senso di \"Stato indipendente\" che in quello di \"Stato degli Stati Uniti\"), ma tale significato non si applica ai suddetti quattro Stati, che si riconoscono come \"commonwealth\" nella propria costituzione statale. In realt\u00e0, a livello federale, non c'\u00e8 distinzione e il termine \u00e8 poco pi\u00f9 di un arcaismo. Diverso \u00e8 il caso di Porto Rico e delle Isole Marianne Settentrionali, territori con lo status di \"\"commonwealth\" associato agli Stati Uniti\". In futuro, i due territori potrebbero essere elevati al livello di Stato, o potrebbero diventare completamente indipendenti, come \u00e8 gi\u00e0 successo con le Filippine nel 1946, dopo essere state per molti anni un \"commonwealth\". Un territorio (organizzato o meno) ha nel complesso meno diritti di un commonwealth o di uno Stato, ma nella graduatoria \u00e8 situato un gradino al di sopra dei \"possedimenti\", come ad esempio Wake, che non ha una popolazione permanente e non richiede nemmeno un semplice governo locale.\nControllo federale del territorio degli Stati Uniti.\nCongresso degli Stati Uniti.\nL'articolo IV, sezione 3 della Costituzione definisce l'estensione dell'autorit\u00e0 che il Congresso esercita sul territorio degli Stati Uniti:\nIl potere del Congresso sulle divisioni territoriali che non sono parte di uno degli Stati \u00e8 esclusivo e universale. Una volta che un territorio diventa uno Stato dell'Unione, lo Stato deve consentire qualsiasi cambiamento pertinente la giurisdizione di quello Stato. Una sola volta \u00e8 stato violato questo principio, nella secessione della Virginia Occidentale dalla Virginia.\nStati degli Stati Uniti d'America.\nAl momento della dichiarazione di indipendenza (1776), gli Stati Uniti erano costituiti da 13 Stati, ex colonie del Regno Unito. Negli anni seguenti il numero \u00e8 costantemente cresciuto stante l'espansione verso ovest, con la conquista e l'acquisto di terre da parte del Governo degli Stati Uniti, e anche a causa della suddivisione degli Stati gi\u00e0 esistenti, fino a portare all'attuale numero di 50:\nSuddivisioni degli Stati.\nContee degli Stati Uniti.\nGli Stati sono divisi in unit\u00e0 amministrative pi\u00f9 piccole chiamate contee. Fanno eccezione l'Alaska che \u00e8 divisa in \"boroughs\" (o aree censuarie) e la Louisiana divisa in parrocchie (\"parishes\"). Le contee possono avere al loro interno citt\u00e0 (\"cities\"), cittadine (\"towns\"), paesi, frazioni o villaggi (\"villages\") o caseggiati rurali (\"hamlets\"), o talvolta solo parte di una citt\u00e0. Le contee assumono vari livelli di importanza in termini politici e legali, a seconda dello Stato. In alcuni Stati vi \u00e8 un'ulteriore suddivisione amministrativa per cui le contee sono formate da pi\u00f9 \"township\". Anche per le \"township\" va esaminato caso per caso, a seconda dello Stato, il tipo di autonomia amministrativa applicata.\nTerritori degli Stati Uniti.\nLe terre e regioni che non fanno parte di alcuno Stato, e non sono assegnate ai nativi americani, sono spesso legalmente designate come \"Territori\" da parte del governo statunitense. Tutti gli ex \"Territori incorporati\" sono ora degli Stati (eccetto l'Atollo Palmyra). Molti territori non incorporati di oltremare, un tempo possedimenti, sono oggi Stati indipendenti (Cuba e le Filippine sono gli esempi pi\u00f9 noti).\nA differenza degli Stati, l'autorit\u00e0 di governo su questi territori non discende dalle popolazioni che li abitano ma direttamente dal governo federale; ad ogni modo, nella maggior parte dei casi, il Congresso ha garantito ampia autonomia di governo in questi casi.\nAree insulari degli Stati Uniti d'America.\nAlcune isole dell'oceano Pacifico e del mar dei Caraibi sono considerate Aree insulari degli Stati Uniti d'America.\nNon incorporati (possedimenti).\nDisabitati.\nFormano le Isole minori esterne degli Stati Uniti d'America:\nDal 18 luglio 1947 al 1\u00ba ottobre 1994 gli Stati Uniti hanno amministrato il Territorio sotto tutela delle isole del Pacifico, ma pi\u00f9 di recente si \u00e8 aperto un tipo nuovo di relazione politica con tutte e quattro le differenti unit\u00e0 (le Isole Marianne Settentrionali pi\u00f9 le tre entit\u00e0 elencate qui di seguito).\nStati liberamente associati.\nSono liberamente associati quei tre Stati sovrani con i quali gli Stati Uniti hanno pattuito un accordo di libera associazione. Essi non appartengono alla giurisdizione statunitense dal momento che sono diventati sovrani, comunque, potevano essere considerati come delle dipendenze degli Stati Uniti d'America almeno fino a quando sono stati ammessi a far parte delle Nazioni Unite negli anni novanta del XX secolo.\nAree insulari contese.\nAlcune aree insulari sono rivendicate dagli Stati Uniti e altri Paesi sovrani:\nDistretti elettorali.\nOgni istituzione politica definisce per se stessa i distretti da cui sono eletti i suoi membri. Tra questi ci sono i Distretti congressuali e quelli alla base delle elezioni statali.\nAltri distretti.\nOltre alle entit\u00e0 con finalit\u00e0 governativa, esistono anche distretti di conservazione."}
{"id": "849773", "revid": "767487", "url": "https://it.wikipedia.org/wiki?curid=849773", "title": "Dave Krusen", "text": "Fu anche il secondo batterista per i Candlebox, unendosi a loro nel 1997, dopo la partenza di Scott Mercado e ha suonato la batteria la band Unified Theory per il loro album omonimo; ha formato una band a Seattle chiamata Novatone, che ha realizzato l'album Time Can't Wait. Suona la batteria per Cheyenne Kimball nella band di supporto. Loro stessi hanno da poco formato una band chiamata 1 Down 2 Accross."}
{"id": "849781", "revid": "240277", "url": "https://it.wikipedia.org/wiki?curid=849781", "title": "Fran\u00e7ois-Xavier Fabre", "text": "Biografia.\nLe prime esperienze artistiche le fece nella sua citt\u00e0 natale con il maestro Coustou.\nNel 1783 entr\u00f2 nello studio di Parigi di Jacques Louis David. Grazie alla vittoria nel 1787 del \"Prix de Rome\" si trasfer\u00ec in Italia, a Roma.\nEssendo simpatizzante della monarchia, con l'avvento della Rivoluzione francese, il pittore si stabil\u00ec definitivamente in Italia a Firenze nel 1793.\nA Firenze divenne professore assistente nella scuola di nudo all'Accademia di Belle Arti e venne introdotto, forse da qualche artista francese come Louis Gauffier o forse dall mecenate Lord Bristol, nel salotto della contessa Luisa di Stolberg-Gedern, nota nella storia della letteratura con il suo titolo di Contessa d'Albany.\nFu in un primo tempo maestro di pittura della contessa, per poi diventare intimo amico di lei e del suo compagno Vittorio Alfieri. Questi profondi legami permisero al Fabre di avere modo di ritrarre due tra i personaggi pi\u00f9 in vista della citt\u00e0. In particolare il ritratto di Vittorio Alfieri del 1793, anno dell'arrivo di Fabre a Firenze, conservato ora alla Galleria degli Uffizi, rimane anche la pi\u00f9 famosa immagine dello scrittore.\nNel testamento del 1817 la contessa dispose che il ritratto di Vittorio Alfieri del 1793, ed un suo ritratto (sempre di Fabre) fossero donati agli Uffizi. Alla sua morte, nel 1824, Fabre, che divenne erede universale, don\u00f2 i due quadri alla galleria fiorentina.\nFabre torn\u00f2 in Francia a Montpellier, e con l'eredit\u00e0 della contessa, fond\u00f2 una scuola di pittura con annessa raccolta di libri, scritti e dipinti. Nel 1828 la scuola e le collezioni si trasformarono ufficialmente nel Museo Fabre.\nMusei e gallerie.\nElenco dei musei che raccolgono opere dell'artista"}
{"id": "849796", "revid": "1652134", "url": "https://it.wikipedia.org/wiki?curid=849796", "title": "Aree insulari degli Stati Uniti d'America", "text": "Un'area insulare (in inglese: \"Insular area\") \u00e8 un territorio degli Stati Uniti che non fa parte di nessuno stato federato o del Distretto di Columbia.\n\"Insular area\" \u00e8 il termine generico corrente che il Dipartimento di Stato degli Stati Uniti usa per riferirsi a qualsiasi Commonwealth, stato liberamente associato, possedimento o territorio controllato dal governo statunitense. In altri contesti, le aree insulari degli Stati Uniti possono essere descritte come dipendenze, protettorati o aree dipendenti (non facenti parte di altri paesi).\nI residenti di queste aree sono considerati \"nazionali\" degli Stati Uniti, dato che non pagano le tasse federali, non partecipano alle elezioni presidenziali n\u00e9 eleggono membri del Congresso. Sono liberi di muoversi all'interno del paese senza restrizioni di immigrati e i prodotti delle loro aree hanno l'etichetta \"Made in the U.S.\".\nLista e status.\nAlcune isole dell'Oceano Pacifico e del Mar dei Caraibi sono considerate \"Aree insulari degli Stati Uniti\".\nStati liberamente associati.\nGli stati liberamente associati sono i tre Stati sovrani con cui gli Stati Uniti hanno sottoscritto un contratto di Libera Associazione."}
{"id": "849798", "revid": "339392", "url": "https://it.wikipedia.org/wiki?curid=849798", "title": "Isole Minori degli Stati Uniti d'America", "text": ""}
{"id": "849801", "revid": "1652635", "url": "https://it.wikipedia.org/wiki?curid=849801", "title": "Rotazione triennale delle colture", "text": "La rotazione triennale delle colture \u00e8 una tecnica agricola che si diffuse in varie zone d'Europa a partire dalla fine dell'VIII secolo d.C.(alternando i campi con colture di cereali e/o leguminose, o a disposizione per il pascolo), in sostituzione all'avvicendamento biennale. Questa tecnica aiutava a diminuire il rischio di siccit\u00e0. Il primo anno nel terreno sono piantati i cereali invernali (coltivati cio\u00e8 in autunno e raccolti in estate, come il frumento, la segale, l'orzo e l'avena), nel secondo quelli primaverili (dal ciclo vitale pi\u00f9 breve, poich\u00e9 coltivati a primavera e raccolti sempre in estate, come il miglio) e il terzo viene lasciato a maggese (ossia a riposo). Le propriet\u00e0 venivano dunque coltivate distribuendo equamente terreni con cereali invernali, cereali primaverili e maggese, di modo che le rese fossero stabili nel tempo. Si poteva sostituire al maggese l'erba medica, ancora pi\u00f9 efficace per fertilizzare il terreno.\nAntecedenti storici.\nFin dall'alba della coltivazione i primi agricoltori constatarono che, continuando a coltivare cereali sullo stesso terreno, la sua produttivit\u00e0 diminuiva e i raccolti si contraevano. Ne conseguiva la necessit\u00e0 di abbandonare un campo dopo una serie di raccolti per coltivarne uno vergine: quel terreno rimaneva cos\u00ec inutilizzato finch\u00e9 la prateria non lo avrebbe \"invaso\". Il potere produttivo dei campi, d'ora in poi, sar\u00e0 chiamato fertilit\u00e0. Era questo il sistema della coltura \u201cvagante\u201d o, per l'agronomia francese, il sistema celtico.\nCon il progredire della civilt\u00e0 in et\u00e0 protostorica, sulle sponde del Mediterraneo si stabil\u00ec il sistema della rotazione \u201cbiennale\u201d: un anno di coltivazione, uno di riposo. Nel sistema mediterraneo il riposo \u00e8 (si deve sottolineare) \u201criposo coltivato\u201d: per accumulare acqua il terreno viene lavorato dalla tarda primavera al periodo della semina, per tre o quattro volte. Nelle terre dell'Europa centrale, in cui la necessit\u00e0 di accumulare acqua \u00e8 meno pressante che sulle rive del Mediterraneo, si stabil\u00ec, all'alba dell'et\u00e0 storica degli stessi paesi, la rotazione \u201ctriennale\u201d.\nLa situazione nel Medioevo.\nLa rotazione triennale si diffonde lentamente nell'alto Medioevo, a partire dalla fine dell'VIII secolo. Fino al basso Medioevo, tuttavia, la rotazione biennale rimase molto diffusa, soprattutto in area mediterranea. Facendo ruotare ogni anno le colture sul terreno (seminando cio\u00e8 cereali invernali dove il terreno era a riposo, poi cereali primaverili e infine lasciando incolto il terreno), i contadini riportavano in tre anni il terreno alla situazione di partenza: da ci\u00f2 il nome di \"rotazione triennale\". Un ulteriore vantaggio era dato dal fatto che, alternando coltivazioni a semina autunnale con quelli a semina primaverile, si realizzava una migliore distribuzione dei momenti di lavoro e di quelli di disponibilit\u00e0 dei prodotti e inoltre rendeva pi\u00f9 varia e sana la dieta dei contadini, perch\u00e9 si coltivavano anche legumi, ricchi di proteine.\nIn questo modo la popolazione dell'epoca pot\u00e9 aumentare la produzione agricola (poich\u00e9 la superficie coltivata era pi\u00f9 ampia) e pot\u00e9 migliorare la qualit\u00e0 della propria nutrizione. Per contro, sostituire la rotazione biennale con quella triennale comportava una diminuzione dell'area riservata al grano, appunto dalla met\u00e0 a un terzo. Contemporaneamente delle innovazioni tecniche, come la nuova bardatura a collare degli animali impiegati nell'aratura e l'aratro pesante, aumentarono la resa agricola. \nIn molte zone d'Europa, le propriet\u00e0 terriere che non appartenevano al signore feudale o alle organizzazioni ecclesiastiche erano frantumate fra i piccoli contadini. Per realizzare ugualmente la rotazione agraria, c'era la consuetudine che le propriet\u00e0 limitrofe venissero spesso intercluse e assoggettate alla stessa cultura o allo stesso periodo di riposo (maggese). In tal caso, quindi, doveva sussistere un'organizzazione comune, in genere su rigide basi consuetudinarie, per poter realizzare le rotazioni. Si deve sottolineare che la rotazione triennale si impose, per la sua razionalit\u00e0, a popoli interi, che ne fecero un sistema non solo agrario, ma economico e giuridico. I campi di ogni villaggio erano divisi in tre grandi appezzamenti, su ognuno dei quali ogni famiglia possedeva lunghe strisce, da un capo all'altro, pi\u00f9 o meno larghe secondo la ricchezza della famiglia. Anche i campi del signore erano strisce, pi\u00f9 larghe, nei tre campi. Ogni anno un campo era lavorato, su uno cresceva il frumento, su uno orzo, avena o legumi. Dopo la messe l'intero campo costituiva pascolo comune della mandria del villaggio, in cui ogni famiglia aveva diritto di includere un numero preciso di animali, partecipando all'elezione del mandriano.\nSuccessive evoluzioni.\nIl sistema creava vincoli tanto rigidi che quando l'evoluzione della tecnologia agronomica sugger\u00ec di ampliare le rotazioni a cinque, sei, sette anni, nei villaggi in cui vigeva la rotazione triennale il mutamento dovette superare ostacoli quasi insormontabili. \u00c8 proprio nell'analisi delle difficolt\u00e0 del superamento dell'antico sistema agrario e giuridico che il maggiore agronomo tedesco dell'alba dell'Ottocento, Albrecht Thaer, scrisse una delle proprie opere fondamentali, aprendo la strada al superamento del sistema e al trionfo, in Germania, delle rotazioni moderne."}
{"id": "849805", "revid": "16066", "url": "https://it.wikipedia.org/wiki?curid=849805", "title": "Complesso di San Leucio (Caserta)", "text": ""}
{"id": "849808", "revid": "110157", "url": "https://it.wikipedia.org/wiki?curid=849808", "title": "Norsj\u00f6 (comune)", "text": "Norsj\u00f6 \u00e8 un comune svedese di 4.295 abitanti, situato nella contea di V\u00e4sterbotten. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "849810", "revid": "110157", "url": "https://it.wikipedia.org/wiki?curid=849810", "title": "Robertsfors (comune)", "text": "Robertsfors \u00e8 un comune svedese di 6.866 abitanti, situato nella contea di V\u00e4sterbotten. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "849815", "revid": "729019", "url": "https://it.wikipedia.org/wiki?curid=849815", "title": "Arresto cardiaco", "text": "L'arresto cardiaco \u00e8 una situazione clinica improvvisa caratterizzata dall'inefficacia o assenza dell'attivit\u00e0 cardiaca che porta alla perdita della circolazione sanguigna. I sintomi includono perdita di coscienza e respiro anormale o assente. Alcuni individui possono provare anche un dolore toracico, mancanza di respiro o nausea poco prima dell'arresto cardiaco. Se non viene trattato entro pochi minuti, in genere porta alla morte.\nLa causa pi\u00f9 comune di arresto cardiaco \u00e8 la malattia coronarica o una cardiopatia. Le cause meno comuni includono una importante emorragia (con conseguente grave ipovolemia), mancanza di ossigeno, potassio molto basso, insufficienza cardiaca, infarto miocardico acuto, morte cardiaca improvvisa, trauma fisico al tessuto cardiaco (ad esempio causato da una pugnalata o da un colpo di pistola al petto), folgorazione, shock, sepsi, sindrome da risposta infiammatoria sistemica, insufficienza multiorgano, avvelenamento, overdose, effetto collaterale di farmaci o droghe, disidratazione, malnutrizione, ipotermia, ipertermia, un intenso esercizio fisico o addirittura uno stato emotivo straordinariamente eccessivo. Inoltre diversi disturbi ereditari possono causarlo, in primis la sindrome del QT lungo. Molto spesso l'arresto cardiaco esordisce con un ritmo cardiaco di fibrillazione ventricolare. La diagnosi viene confermata con l'assenza di battito del cuore. Non va confuso con l'infarto del miocardio o l'insufficienza cardiaca; sebbene nel parlato comune si tenda a usare i termini in modo intercambiabile, essi hanno significati molto diversi. L'infarto miocardico acuto, invece, pu\u00f2 essere una delle cause determinanti l'arresto cardiaco, se a occludersi \u00e8 un grosso ramo coronarico.\nLa prevenzione include non fumare, una salutare attivit\u00e0 fisica e mantenere un corretto peso corporeo. Il trattamento dell'arresto cardiaco include la rianimazione cardiopolmonare (CPR) e, se \u00e8 presente un ritmo defibrillabile, la defibrillazione. Un defibrillatore cardiaco impiantabile pu\u00f2 essere posizionato per ridurre la possibilit\u00e0 di morte per recidiva.\nNegli Stati Uniti, l'arresto cardiaco al di fuori dell'ospedale si verifica in circa 13 ogni 10.000 persone all'anno, per un totale di circa 326.000 casi. In ospedale, l'arresto cardiaco si verifica in ulteriori 209.000 individui. L'arresto cardiaco diventa pi\u00f9 comune con l'et\u00e0 avanzata, colpendo i maschi pi\u00f9 spesso delle femmine.\nLa percentuale delle persone che sopravvivono in seguito al trattamento \u00e8 di circa l'8%. Molti di coloro che sopravvivono accusano una disabilit\u00e0 significativa.\nEpidemiologia.\nSulla base dei certificati di morte, i casi di morte cardiaca improvvisa rappresentano, nei paesi occidentali, circa il 15% di tutti i decessi. Negli Stati Uniti 326.000 casi extra ospedalieri e 209.000 casi intra ospedalieri si verificano tra gli adulti all'anno. In base al \"Framingham Heart Study\" il rischio per la vita \u00e8 tre volte maggiore negli uomini (12,3%) rispetto alle donne (4,2%). Tuttavia questa differenza di genere scompare dopo gli 85 anni di et\u00e0.\nEziologia.\nPu\u00f2 originare da alterazioni di varia natura dell'impulso elettrico, o da ostacoli di natura meccanica. Sia nel caso che la genesi sia primitivamente elettrica o meccanica, si determina l'inefficacia di entrambe le componenti.\nL'attivit\u00e0 elettrica senza polso o dissociazione elettromeccanica (in inglese PEA, \"Pulseless electrical activity\") \u00e8 una situazione di arresto cardiaco in cui vi \u00e8 attivit\u00e0 elettrica nel cuore (che viene visualizzata sull'elettrocardiogramma) ma in realt\u00e0 non \u00e8 presente una gittata cardiaca efficace, nonostante i complessi QRS siano morfologicamente compatibili con un flusso periferico efficace, ma in realt\u00e0 non c'\u00e8 polso periferico (non c'\u00e8 quindi il tracciato tipico della fibrillazione ventricolare).\nTempo.\nIl tempo per intervenire in modo efficace su un arresto cardiaco \u00e8 al massimo 10 minuti; ogni minuto perso equivale a una riduzione della sopravvivenza del 7-10%. Il tempo per cardiovertire un arresto cardiaco e \"resuscitare\" il paziente, prima che i danni al cervello siano irreversibili, \u00e8 correlato all'efficacia della rianimazione cardiopolmonare.\nDecorso.\nLa conseguenza immediata \u00e8 l'assenza di perfusione sistemica. L'arresto cardiaco \u00e8 una condizione di morte clinica reversibile che, se non adeguatamente trattata, \u00e8 destinata ad evolvere in morte biologica irreversibile a causa della ipo-ossigenazione cerebrale. Le cause di arresto cardiaco possono essere:\nL'insorgenza dell'arresto cardiaco \u00e8 spesso istantanea, senza segni clinici o sintomi premonitori. In alcuni casi il paziente pu\u00f2 avvertire una sintomatologia riferibile alla condizione clinica che \u00e8 causa dell'arresto: palpitazioni, vertigini, dispnea, dolore toracico. L'obiettivit\u00e0 in corso di arresto cardiaco \u00e8 caratterizzata dall'assenza del polso centrale (carotideo), dalla perdita di coscienza, e da una serie di segni clinici che compaiono dopo un lasso di tempo variabile: midriasi, pallore o cianosi cutanea, respiro agonico, incontinenza sfinterica, rilassamento della muscolatura scheletrica. L'evoluzione dell'arresto cardiaco verso la morte biologica irreversibile dipende in maniera critica dal tempo che intercorre tra l'evento primario e la messa in atto delle manovre assistenziali.\nIl cervello \u00e8 molto sensibile all'anossia derivante dall'arresto di circolo: in pochi secondi si ha perdita di coscienza, mentre dopo circa 4 minuti si hanno danni irreversibili. Il cuore \u00e8 meno sensibile, ma anche l'attivit\u00e0 cardiaca va deteriorandosi nel giro di qualche minuto; la tachicardia ventricolare senza polso e la fibrillazione ventricolare (FV), che sono in genere i ritmi di esordio dell'arresto cardiaco da ischemia miocardica, decadono in qualche minuto a FV a basso voltaggio, e infine ad asistolia: se la rianimazione cardiopolmonare non portasse alla ripresa dell'attivit\u00e0 elettrica cardiaca, in pochi minuti si giungerebbe alla morte biologica.\nSoccorso.\nIl successo delle manovre mediche applicate a un paziente in arresto cardiaco \u00e8 correlato in maniera significativa al tipo di ritmo inizialmente rilevato dal defibrillatore (il cosiddetto ritmo di presentazione). I ritmi di presentazione si possono schematicamente classificare in due categorie:\nSe il soccorritore si trova di fronte ad un ritmo TV-senza polso/FV, ha discrete probabilit\u00e0 che le manovre di rianimazione abbiano successo; se rileva un'asistolia, le probabilit\u00e0 di successo si abbassano. Oltre al massaggio cardiaco si sono recentemente sviluppate delle tecniche rianimatorie con sistemi meccanici (speciali corpetti da apporre sul torace del paziente), che permettono un prolungamento della rianimazione sino all'arrivo in pronto soccorso\nLa defibrillazione, se attuabile, deve avvenire nel minor tempo possibile dall'arresto cardiaco; si ritiene che per ogni minuto trascorso le probabilit\u00e0 di successo decadano del 7-10%. Inoltre, alcuni fattori possono intervenire riducendo le probabilit\u00e0 di successo, ad esempio l'ipotermia, l'ipossia, l'acidosi e l'elevata impedenza toracica.\nL'evoluzione dell'arresto cardiaco in morte biologica pu\u00f2 essere impedita da un insieme di comportamenti sequenziali coordinati, detti catena della sopravvivenza o catena del soccorso."}
{"id": "849818", "revid": "124095697", "url": "https://it.wikipedia.org/wiki?curid=849818", "title": "Skellefte\u00e5 (comune)", "text": "Skellefte\u00e5 \u00e8 un comune svedese di abitanti, situato nella contea di V\u00e4sterbotten. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "849820", "revid": "486946", "url": "https://it.wikipedia.org/wiki?curid=849820", "title": "McKlusky met\u00e0 uomo e met\u00e0 odio", "text": ""}
{"id": "849821", "revid": "34222", "url": "https://it.wikipedia.org/wiki?curid=849821", "title": "San Leucio (localit\u00e0)", "text": ""}
{"id": "849822", "revid": "1318658", "url": "https://it.wikipedia.org/wiki?curid=849822", "title": "Guido Cantelli", "text": "Biografia.\nGuido Cantelli nacque a Novara il 27 aprile 1920, secondogenito di Antonio e di Angela Riccardone. Inizi\u00f2 giovanissimo lo studio del pianoforte con Felice Fasola e dell'organo con Paolo Delachi, finch\u00e9, nell'agosto del 1939, fu ammesso al Conservatorio Verdi di Milano, dove fu allievo di Arrigo Pedrollo e di Giorgio Federico Ghedini; e per la direzione d'orchestra di Antonino Votto. Iniziata l'attivit\u00e0 direttiva fin dal 1940, si diplom\u00f2 in composizione all'inizio del 1943.\nIl 21 febbraio dello stesso anno esord\u00ec con successo al Teatro Coccia di Novara, dirigendo una rappresentazione de \"La traviata\" di Verdi, ma poco dopo, con il precipitare della situazione bellica, fu chiamato alle armi e costretto ad interrompere la sua attivit\u00e0. Inviato con una squadra di lavoratori a Francoforte, dopo l'8 settembre fu inviato in un campo di concentramento nei pressi di Stettino. Rimpatriato per malattia nel 1944, Cantelli si stabil\u00ec a Torino, dove riprese l'attivit\u00e0 musicale, e poco dopo fu invitato a dirigere alcuni concerti con l'orchestra sinfonica della Radio di Milano.\nNel 1945, subito dopo la Liberazione, spos\u00f2 Iris Bilucaglia, che gli dar\u00e0 il figlio Leonardo. Il 27 luglio dello stesso anno esord\u00ec con l'Orchestra del Teatro alla Scala in un concerto della stagione estiva al Castello Sforzesco. Da questo momento ebbe inizio per Cantelli una brillante carriera internazionale, che in breve tempo lo condusse nei maggiori centri musicali europei e americani.\nIl 22 settembre 1946 dirige con Ildebrando Pizzetti un concerto sinfonico al Teatro La Fenice di Venezia dove in novembre dirige il Concerto per violoncello e orchestra (Schumann) con Enrico Mainardi e La valse di Maurice Ravel ed in dicembre la Sinfonia n. 1 (Beethoven).\nNell'aprile 1948 a Venezia dirige la Sinfonia n. 5 (Beethoven) e la Sinfonia n. 38 (Mozart).\nIl 21 maggio 1948 diresse il suo primo concerto nella ricostruita sala del Piermarini e fu subito notato da Arturo Toscanini, che volle invitarlo a dirigere la sua leggendaria orchestra, la NBC Symphony Orchestra, e il 15 gennaio 1949 ebbe luogo il suo debutto americano, con un programma comprendente la Sinfonia n. 93 di Haydn e l'opera \"Mathis der Maler\" di Hindemith.\nNel 1950, dopo i quattro concerti previsti con la NBC, Toscanini scrisse a Iris, la moglie di Cantelli:\nContemporaneamente Cantelli proseguiva la sua trionfale carriera in patria e in Europa, (diresse anche come ospite i Wiener Philharmoniker nell'agosto del 1953), e dopo un lungo periodo di attivit\u00e0 dedicato esclusivamente al grande repertorio sinfonico, volle per un attimo ritornare anche a quello teatrale, dirigendo alla Piccola Scala il 27 gennaio 1956 una memorabile edizione di \"Cos\u00ec fan tutte\" di Mozart, con il grande soprano Elisabeth Schwarzkopf, Graziella Sciutti, Luigi Alva, Rolando Panerai e Franco Calabrese.\nIn seguito ai suoi successi internazionali, Guido Cantelli fu nominato direttore dell'Orchestra del Teatro alla Scala di Milano il 16 novembre dello stesso anno, ma la sua vita e la sua brillante e promettente carriera furono stroncate in un incidente aereo avvenuto all'Aeroporto di Orly a Parigi soltanto otto giorni pi\u00f9 tardi, all'alba del 24 novembre, mentre si recava negli Stati Uniti, dove era stato invitato per dirigere una serie di concerti con la Filarmonica di New York.\nA Toscanini, che morir\u00e0 meno di due mesi dopo, il 16 gennaio 1957, non fu mai detto della triste fine del suo allievo prediletto.\nDi Guido Cantelli, che prometteva di divenire un grande direttore d'orchestra contemporaneo, restano alcune pregevoli registrazioni, nelle quali interpreta fra gli altri Beethoven, Brahms, Musorgskij, Liszt, Ravel, Debussy e Rossini. L'unica opera di cui esiste una registrazione \u00e8 \"Cos\u00ec fan tutte\", alla Scala nel 1956. Esistono anche registrazioni live della \"Messa di Requiem\" di Mozart, della \"Messa di Requiem\" di Verdi, e di diversi concerti con la NBC Symphony Orchestra.\nLe sue spoglie riposano nel famedio del cimitero di Novara.\nPremio Cantelli.\nIn occasione del centenario della nascita di Guido Cantelli, \u00e8 rinato nel 2020 il Premio internazionale di Direzione d'orchestra intitolato al suo nome, che fu istituito nel 1961 dall'Ente Provinciale per il Turismo di Novara. Il Concorso ha lanciato direttori come Riccardo Muti, Eliahu Inbal, Donato Renzetti e altri."}
{"id": "849827", "revid": "74801", "url": "https://it.wikipedia.org/wiki?curid=849827", "title": "Ume\u00e5 (comune)", "text": "Ume\u00e5 \u00e8 un comune svedese di abitanti, situato nella contea di V\u00e4sterbotten. Il suo capoluogo \u00e8 la citt\u00e0 omonima, capoluogo della contea.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):\nInoltre sono presenti altri villaggi non urbani come R\u00f6d\u00e5sel."}
{"id": "849829", "revid": "399", "url": "https://it.wikipedia.org/wiki?curid=849829", "title": "Joseph W. Sarno", "text": ""}
{"id": "849833", "revid": "642594", "url": "https://it.wikipedia.org/wiki?curid=849833", "title": "Joseph R. Tanner", "text": ""}
{"id": "849835", "revid": "1861950", "url": "https://it.wikipedia.org/wiki?curid=849835", "title": "Smartwings", "text": "SmartWings \u00e8 una compagnia aerea a basso costo della Repubblica Ceca con base all'Aeroporto di Praga-Ruzyn\u011b. \u00c8 di propriet\u00e0 della compagnia aerea charter Travel Service.\nCon Base a Praga, Repubblica Ceca, opera su diverse rotte europee ed extraeuropee.\nStoria.\nLa compagnia aerea totalmente di propriet\u00e0 della ceca Travel Service \u00e8 stata fondata ed ha iniziato le sue operazioni nel 2004.\nFlotta.\nLa flotta della Smart Wings \u00e8 composta dai seguenti aerei (settembre 2013):\nCritiche.\nLa SmartWings viene criticata perch\u00e9 frequentemente cancella i suoi voli "}
{"id": "849843", "revid": "399", "url": "https://it.wikipedia.org/wiki?curid=849843", "title": "Solomon P. Wasser", "text": ""}
{"id": "849846", "revid": "599013", "url": "https://it.wikipedia.org/wiki?curid=849846", "title": "Sascha Kirschstein", "text": "Carriera.\nKirschstein inizia a giocare nel TSV Eintracht 95 Braunschweig. Successivamente passa al SC Rot-Weiss Essen (terza divisione) e con le sue parate trascina la squadra alla promozione in seconda divisione nella stagione 2003/04.\nLe sue prestazioni non passano inosservate, e l'anno successivo viene acquistato dall' dove si trova a competere con Stefan W\u00e4chter e Martin Pieckenhagen per il posto da titolare. Per avere la sua chance da titolare deve attendere sino a novembre 2005, ma le sue buone prestazioni unite a una serie di errori del titolare W\u00e4chter convincono l'allenatore Thomas Doll a lasciarlo stabilmente in campo a partire dal marzo 2006.\nCon il nuovo acquisto tra i pali dell'esperto Frank Rost, Kirschstein non trover\u00e0 pi\u00f9 spazio tra i titolari, causa che lo porter\u00e0 ad accasarsi nella stagione 2007-2008 in Zweite Bundesliga nel .\nNel luglio 2009 si trasferisce al Rot Weiss Ahlen.\nCuriosit\u00e0.\nKirschstein ha tatuata sul corpo la data del suo esordio in Bundesliga 26 novembre 2005."}
{"id": "849849", "revid": "123318019", "url": "https://it.wikipedia.org/wiki?curid=849849", "title": "Redipiano", "text": "Redipiano \u00e8 una frazione di 630 abitanti del comune di San Pietro in Guarano, nella Provincia di Cosenza. Il centro abitato principale \u00e8 composto da due quartieri, la Redipiano propriamente detta, una zona pianeggiante, e \"Cozzomare\", in posizione pi\u00f9 elevata; nelle campagne circostanti si incontrano altri centri abitati quali \"Terratelle, Vucita, Cerasito, Cervali, Scrittisani\", che si trovano separati dal nucleo principale. Il paese comunque si articola seguendo una strada principale, lunga circa 2\u00a0km.\nSorge ai piedi della Sila a 834 metri s.l.m. (quota riferita a piazza Frate Umile), e da esso si scorge l'immenso panorama della valle del\nCrati, nella quale si adagia la citt\u00e0 di Cosenza. \nImportante \u00e8 la chiesa principale del paese, dedicata allo Spirito Santo, all'interno della quale si conserva la statua della Madonna di Costantinopoli, patrona della frazione. La chiesa fu edificata da Frate Umile, al secolo Antonio Marsico, francescano locale che dedic\u00f2 la sua vita alla preghiera e alla questua per la costruzione sia della chiesa sia del convento delle Suore Piccole Operaie dei Sacri Cuori.\nStoria.\nL'edificazione del centro abitato \u00e8 relativamente recente. Nell'Ottocento venne edificata una prima piccola cappella, ampliata poi fino ad ospitare un convento negli anni venti da Fra Umile. Il nome deriva da alcune locuzioni dialettali tradotte una con \"andate piano \" , l'altra locuzione dialettale \"arri\u00e9ri \u00fa chj\u00e0nu\" ovvero \"dietro il piano \" , divenendo cos\u00ec Redipiano, ovvero \"Re del Piano\" in quanto il centro abitato domina l'intera valle in cui sorgono i principali centri abitati (San Pietro paese, San Benedetto e Padula).\nNel 1931 la zona venne congiunta a Cosenza dalla linea Cosenza - Camigliatello Silano (di cui era previsto il prolungamento - mai completato - fino a Crotone) creando tutti i presupposti per il popolamento, che prender\u00e0 vigore nel secondo dopoguerra, da parte degli abitanti dei piccoli centri vicini preesistenti, alcuni dei quali oggi disabitati, e di San Pietro in Guarano, la sede comunale. Anche da qui per\u00f2, prender\u00e0 piede il flusso migratorio verso i centri industriali del nord.\nCollegamenti.\nIl paese \u00e8 collegato a San Pietro in Guarano dalla strada comunale \"Silana\", da dove si congiunge con la provinciale 229 per raggiungere Cosenza. La strada raggiunge anche lo svincolo della statale 107 e la Sila in zona Montescuro. \nImportante collegamento per il paese era la stazione ferroviaria, posta a 836 metri s.l.m., sulla linea a scartamento ridotto Cosenza-San Giovanni in Fiore, gestita dalle Ferrovie della Calabria e attualmente in uso solo per treni turistici."}
{"id": "849851", "revid": "125314350", "url": "https://it.wikipedia.org/wiki?curid=849851", "title": "Contea di Alachua", "text": "La contea di Alachua \u00e8 una contea situata nello Stato della Florida, negli Stati Uniti. Il suo capoluogo \u00e8 Gainesville.\nGeografia fisica.\nLa Contea di Alachua \u00e8 parte dell'Area Statistica Metropolitana di Gainesville e confina con:\nStoria.\nIl nome Alachua deriva da un passaggio del diario del luogotenente Diego Pe\u00f1a che nella sua spedizione contro gli Apalachee, nel 1716, attravers\u00f2 il territorio e scrisse: \"\"...il 21\u00ba giorno ho lasciato il sito descritto in precedenza e mi sono accampato nel luogo che essi chiamano Aquilachua\"...\"\nLa contea di Alachua fu creata nel 1824 ed il suo primo capoluogo fu Newnansville che sorgeva dove si trova l'attuale sito di Alachua. Gainsville divent\u00f2 capoluogo nel 1854 grazie alla costruzione di una nuova ferrovia che tralasciava Newnansville ed arrivava invece proprio a Gainsville, dandole cos\u00ec maggiore importanza."}
{"id": "849853", "revid": "329581", "url": "https://it.wikipedia.org/wiki?curid=849853", "title": "Lucio Elio Cesare", "text": "Lucio Elio era il figlio adottivo e successore designato dell'imperatore romano Adriano (24 gennaio, 76 - 10 luglio, 138), ma non divenne mai imperatore, in quanto mor\u00ec poco prima di Adriano. \nEra il padre di Lucio Vero (15 dicembre, 130 - 169) che sar\u00e0 co-imperatore di Marco Aurelio (161-169).\nBiografia.\nNato con il nome di \"Lucio Ceionio Commodo\", apparteneva ad una famiglia di rango consolare originaria dell'Etruria: suo padre, anche lui di nome Lucio Ceionio Commodo, fu console nel 106 e suo nonno, anche lui con lo stesso nome, fu console nel 78.\nPrima del 130 spos\u00f2 Avidia Plauzia, figlia del senatore Gaio Avidio Nigrino, da cui ebbe due figli e due figlie: Lucio Ceionio Commodo, che diventer\u00e0 poi Lucio Vero; Gaio Avidio Ceionio Commodo, Ceionia Fabia e Ceionia Plauzia.\nEra un senatore che beneficiava di grandi alleanze politiche, ma non godeva di ottima salute. I suoi gusti erano lussuriosi e stravaganti e la sua vita frivola. Si diceva che avesse vicino al letto un libro di poesie erotiche di Ovidio e \"un libro riguardo Apicio\" (presumibilmente \"Sulla lussuria di Apicio\" di Apione); si diceva anche che avesse inventato il lussurioso \"tetrafarmacum\", un costoso e complicato piatto culinario.\nNel 136 fu nominato console e quello stesso anno fu adottato dal vecchio e malato Adriano e nominato suo successore al trono contro la volont\u00e0 delle persone a lui vicine. In seguito all'adozione imperiale cambi\u00f2 nome in Lucio Elio Cesare. Fu nominato console anche per l'anno 137; fu quindi inviato in Pannonia, a \"Carnuntum\", quello stesso anno per combattere le popolazioni suebe di Marcomanni e Quadi che avevano compiuto scorrerie lungo il \"limes\" di questo settore strategico. \nLucio Elio torn\u00f2 a Roma per pronunciarvi, il primo giorno del 138, un discorso davanti al Senato riunito. La notte prima del discorso, per\u00f2, si ammal\u00f2 e mor\u00ec di emorragia nel corso della giornata. Il 24 gennaio del 138 Adriano scelse allora Aurelio Antonino come suo nuovo successore che a sua volta adott\u00f2 il giovane Lucio Vero e il suo nipote acquisito, Marco Aurelio (26 aprile, 121 - 17 marzo, 180)."}
{"id": "849854", "revid": "287204", "url": "https://it.wikipedia.org/wiki?curid=849854", "title": "Ritratto di mio padre", "text": ""}
{"id": "849859", "revid": "6923", "url": "https://it.wikipedia.org/wiki?curid=849859", "title": "Strada statale 79 Ternana", "text": "La strada statale 79 Ternana (SS 79, ma classificata in un suo tratto come SS 79 bis), detta anche superstrada Rieti-Terni, \u00e8 un'importante strada statale italiana, che rappresenta il principale collegamento stradale tra il ternano e il reatino.\nSi tratta di una strada a scorrimento veloce (categoria C1), concepita negli anni sessanta in forma di superstrada a doppia carreggiata o di raccordo autostradale, ma ridimensionata in corso d'opera a superstrada ad una sola carreggiata (su pressione di gruppi ambientalisti, della magistratura e del ministero dei beni culturali e ambientali). Costruita per lotti a partire dal 1985, \u00e8 stata terminata nel 2021, a quasi sessant'anni dalla sua concezione.\nFa parte di diversi itinerari di collegamento interregionale:\nIl tracciato storico, che ricalcava l'antica Via Curia, \u00e8 oggi compreso nella strada regionale 79 Ternana (SR 79) e comprende anche il tratto da San Gemini a Terni (che faceva parte del percorso della statale fino al 2001).\nStoria.\nGi\u00e0 in epoca romana esisteva una strada consolare che univa Rieti a Terni, detta Via Curia. L'importanza nazionale di tale antico asse stradale venne riconosciuta nel 1928, quando venne istituita la \"strada statale 79\" con il percorso \"Orvieto - Todi - Terni - Rieti\".\nNel 1938 il suo percorso venne ridotto alla tratta dall'innesto con la nuova SS 3 bis presso Sangemini a Rieti; la tratta da Todi a Sangemini pass\u00f2 a far parte della stessa SS 3 bis, mentre il tratto da Orvieto a Todi and\u00f2 a costituire la nuova SS 79 bis Orvietana.\nNegli anni sessanta venne realizzata una breve variante di tracciato, lunga 2,2\u00a0km, che evit\u00f2 l'attraversamento del centro abitato di Piediluco e dello stretto lungolago.\nNel 2001 il tratto San Gemini-Terni venne declassato a strada regionale, in base al decreto legislativo n. 112 del 1998. Pertanto rimase classificato come strada statale il solo tratto Rieti-Terni.\nL'ideazione della superstrada.\nSin dall'Ottocento l'area Umbro-Sabina era stata individuata come sede adatta per infrastrutture di collegamento di rilievo nazionale: infatti la prima linea ferroviaria di collegamento tra Napoli/Roma e Firenze fu quella che passava per Terni, Foligno e Perugia, e per diverso tempo fu considerata priorit\u00e0 nazionale la costruzione della ferrovia Terni-Rieti-Ceprano che avrebbe accorciato la distanza Firenze-Napoli evitando il passaggio per Roma. Tuttavia con la presa di Roma (1870) e la sua elezione a capitale di stato, la zona Umbro-Sabina perse la sua \"centralit\u00e0 ferroviaria\" (con l'abbandono del progetto della Terni-Rieti-Ceprano, e la deviazione della Roma-Firenze ad Orvieto e Chiusi).\nNegli anni cinquanta del Novecento, vista la sempre maggiore importanza che il trasporto stradale andava assumendo a scapito di quello ferroviario, l'Umbria e la Sabina tentarono di riguadagnare, in ambito stradale, la centralit\u00e0 che avevano perduto nell'Ottocento: infatti, nel momento in cui si andava definendo l'assetto della rete autostradale italiana, venne proposto di far passare la principale dorsale nazionale, l'autostrada del Sole, per Perugia, Terni e Rieti. Questa ipotesi, fortemente sostenuta dai parlamentari del collegio elettorale Umbro-Sabino, avrebbe comportato la sostituzione anche della SS 79 Ternana con una moderna autostrada. Tuttavia la proposta non fu accolta, e anche stavolta prevalse il tracciato via Orvieto ed Chiusi.\nQuesta scelta provoc\u00f2 numerose proteste nei territori che rimasero esclusi dall'autostrada (Rieti, l'Umbria, ma anche Viterbo), che pertanto iniziarono a chiedere la realizzazione di interventi \"riparatori\" di miglioramento e trasformazione in superstrade delle strade statali esistenti, che li collegassero sia l'uno con l'altro, sia alla rete autostradale.\nFu in tale ambito che, all'inizio degli anni sessanta, nacque l'idea di costruire una superstrada tra Rieti e Terni. I maggiori sostenitori dell'idea furono le giunte comunali e provinciali di Rieti, che lo ritenevano un obiettivo fondamentale per lo sviluppo della Sabina, mentre inizialmente la proposta fu accolta con poco calore da parte delle autorit\u00e0 di Terni, che temevano il trasferimento delle industrie Ternane nel nucleo industriale di Rieti-Cittaducale, a causa delle agevolazioni ivi offerte dalla Cassa del Mezzogiorno.\nApprovazione dell'opera.\nAll'inizio degli anni sessanta, i rappresentanti della Sabina, dell'Umbria e della Tuscia formarono un \"comitato interregionale permanente per i problemi della viabilit\u00e0 e dei trasporti\" e nel corso di varie riunioni furono definite le superstrade di cui chiedere la realizzazione: queste erano la Ancona-Perugia (da cui nascer\u00e0 il progetto del quadrilatero Marche Umbria), la Perugia-Terni (da cui nascer\u00e0 il raddoppio della statale 3 bis - E45) e infine la Rieti-Terni-Orte-Viterbo-Civitavecchia (da cui nasceranno la SS 675 Umbro-Laziale e la variante della SS 79). Negli anni seguenti il comitato torn\u00f2 a riunirsi per sollecitare al ministero dei lavori pubblici la realizzazione di tali interventi.\nParallelamente, i parlamentari locali si attivarono per portare in parlamento delle interrogazioni che sollevassero il problema della depressione economica che interessava le aree interne dell'Italia centrale, in particolare dell'Umbria e dell'alto Lazio, anche a causa della carenza di vie di comunicazione: un primo dibattito parlamentare ebbe luogo nel febbraio del 1960, un secondo nel 1966, e un altro nel novembre del 1968. Tra i principali protagonisti di questa opera di convincimento ci furono i deputati democristiani umbri Filippo Micheli, Luciano Radi e Vinicio Baldelli, e il reatino Franco Maria Malfatti.\nLe pressioni ebbero l'esito sperato: il governo Rumor II decise di appoggiare la proposta e il 20 gennaio 1970 il CIPE inser\u00ec la Civitavecchia-Viterbo-Orte-Terni-Rieti nel programma delle costruzioni autostradali.\nNel 1970 l'ANAS realizz\u00f2 e approv\u00f2 un progetto di massima del tratto Rieti-Terni, che prevedeva una lunghezza di circa 40\u00a0km e un costo stimato di 18,9\u00a0miliardi di lire.\nNel gennaio del 1973 venne proposta dal Comitato Regionale Programmazione Economica la realizzazione di un'autostrada Attigliano-Viterbo-Palidoro, in sostituzione della Orte-Civitavecchia; la proposta era prediletta dalla corrente andreottiana della DC, ma suscit\u00f2 forti proteste, l'opposizione del Partito Comunista, e a Rieti persino una grande manifestazione di protesta, che infine portarono ad abbandonarla e a tornare al progetto iniziale della Civitavecchia-Rieti.\nNel 1974 il bilancio della regione Lazio contempl\u00f2 un primo stanziamento per la realizzazione della superstrada.\nRealizzazione del tratto laziale (anni '70 - 1995).\nIl primo tratto della superstrada a venire realizzato fu quello compreso all'interno del territorio della provincia di Rieti (Rieti - confine di regione presso Pi\u00e8 di Moggio).\nIl \"progetto Malaspina\" e l'opposizione ambientalista.\nNella seconda met\u00e0 degli anni settanta era opinione unanime della politica locale reatina che la superstrada Rieti-Terni fosse una delle maggiori priorit\u00e0 per arrestare la crisi economica del territorio; in particolare, furono grandi sostenitori del progetto la giunta comunale di centro-sinistra del sindaco Ettore Saletti e il presidente della provincia di Rieti, il socialista Bruno Vella. Pertanto venne deciso di intraprendere la progettazione del tratto all'interno del territorio provinciale reatino, separatamente dal tratto ricadente nella provincia di Terni (pi\u00f9 complesso e costoso, che presentava pi\u00f9 alternative di tracciato su cui non era ancora stata presa una scelta definitiva).\nInsieme alla superstrada Rieti-Terni, venne avviata anche la progettazione della variante di Rieti al tratto urbano della strada statale Salaria, con la costruzione di un nuovo tracciato a due corsie per senso di marcia lungo circa 11\u00a0km da San Giovanni Reatino a Santa Rufina di Cittaducale, in modo da costituire una sorta di \"tangenziale sud di Rieti\" sulla quale si sarebbe innestata la superstrada Ternana, che da l\u00ec avrebbe iniziato il suo percorso verso Terni.\nAlla fine degli anni settanta, la giunta provinciale di Bruno Vella fece realizzare un primo progetto di massima per la Rieti-Terni, detto \"progetto Malaspina\". Questo progetto prevedeva una superstrada a doppia carreggiata, con due corsie per senso di marcia separate da spartitraffico (tipo III della norma CNR 78/80). Il tracciato seguiva il corso del fiume Velino, attraversando la Piana Reatina in diagonale, da sud-est (Rieti) a nord-ovest (Repasto); da Repasto a Moggio, dove la valle si restringe, prevedeva il passaggio allo scoperto, a fianco della ferrovia Rieti-Terni. In attesa della definizione del tracciato da seguire nella provincia di Terni, la superstrada fu progettata per terminare a Pi\u00e8 di Moggio, innestandosi sulla strada provinciale n. 1 a pochi metri dal confine regionale, e a 6,5\u00a0km da Marmore dove il traffico si sarebbe immesso sulla vecchia statale 79 per Terni.\nL'opera fu divisa in tre lotti: Moggio (confine con l'Umbria) - Sellecchia (svincolo di Greccio), Sellecchia-Terria, e Terria-Rieti.\nL'intenzione iniziale era di procedere subito con la gara d'appalto, ma ben presto il progetto Malaspina inizi\u00f2 ad attirare una consistente ostilit\u00e0. Sopraggiunsero infatti forti critiche da parte di gruppi ambientalisti ed ecologisti, che ritenevano eccessivo l'impatto ambientale del progetto sulla Piana Reatina, un'area di grande pregio sia agricolo che ambientale (la cui parte settentrionale \u00e8 una zona umida che di l\u00ec a breve sarebbe diventata la riserva naturale parziale dei Laghi Lungo e Ripasottile). Gli ambientalisti criticavano in particolare l'eccessiva vicinanza del tracciato con il corso del fiume Velino, la scelta di attraversare la pianura nel mezzo anzich\u00e9 rimanere ai suoi margini (con la conseguenza di provocare una cesura tra la parte a est e quella a ovest, e un maggiore impatto visivo/paesaggistico); inoltre temevano che l'opera avrebbe indirizzato l'espansione urbana di Rieti nella parte ancora rurale della pianura, e che la superficialit\u00e0 della falda avrebbe compromesso tanto l'ecosistema quanto la staticit\u00e0 delle opere. Oltre al tracciato, gli ambientalisti attaccavano anche l'opera in s\u00e9, ritenendo che la superstrada non fosse necessaria e che sarebbe stato sufficiente mettere in sicurezza la strada esistente.\nErano contrari all'opera anche i maggiori proprietari terrieri, rappresentati da Confagricoltura e Coldiretti: infatti il tracciato sarebbe passato nella parte pi\u00f9 fertile della Piana Reatina, intensamente impiegata per l'agricoltura e la zootecnia, costringendo i proprietari a subire l'esproprio di terreni agricoli di grande valore economico (secondo \"L'Unit\u00e0\", oltre cento ettari in totale).\nL'insorgenza di queste contrariet\u00e0 fece vacillare i partiti del pentapartito che amministravano gli enti locali, i quali, nel tentativo di non perdere n\u00e9 i voti dei favorevoli n\u00e9 quelli dei contrari, iniziarono ad adottare un incoerente atteggiamento trasformistico: sui diversi temi (scelta del tracciato, finanziamento dell'opera, avvio delle procedure d'appalto) a Rieti i partiti si dichiaravano sempre favorevoli, mentre nel parlamento di Roma spesso votavano contro. In particolare, vennero accusati di sostenere sottobanco gli interessi degli agrari, il MSI e il PSDI, gran parte della DC, e frange del PSI e del PRI.\nL'appalto (1982) e i problemi ministeriali e giudiziari.\nNonostante le critiche, nel 1982 si svolse la gara d'appalto, che fu aggiudicato a una ditta di Roma. L'esito della gara tuttavia fu contestato e, per timore di interventi della magistratura, la societ\u00e0 aggiudicataria rimand\u00f2 l'avvio dei lavori.\nIn seguito all'appalto, la polemica sull'impatto ambientale si fece pi\u00f9 forte e assunse carattere nazionale: le associazioni ambientaliste (Italia Nostra, WWF Italia) criticarono aspramente la decisione, e chiesero che il ministero per i beni culturali e ambientali intervenisse per bloccare l'apertura dei cantieri. La richiesta fu accolta e nel 1982, per ordine del ministero, fu bloccata la procedura d'appalto dei due lotti Moggio-Sellecchia e Sellecchia-Terria.\nL'opera sub\u00ec anche ritardi nei finanziamenti: all'approvazione del piano ANAS, in parlamento, i partiti di maggioranza ridimensionarono i finanziamenti destinati alla Rieti-Terni, con l'unica opposizione del deputato comunista Franco Proietti.\nOltre a quella degli ecologisti, la costruzione della superstrada ricevette anche l'attenzione della magistratura. Si interess\u00f2 del caso in particolare il pretore di Rieti Ugo Paolillo, che fu definito da L'Unit\u00e0 \u00abl'alfiere dei diritti ambientali\u00bb dei cittadini reatini. Pertanto, negli anni successivi, la costruzione della superstrada fu paralizzata da due ricorsi al TAR, giudizi del consiglio di Stato, e persino indagini sulla legittimit\u00e0 dei finanziamenti.\nL'insieme di questi fattori fece s\u00ec che, nei tre anni successivi all'appalto, i lavori non ebbero inizio.\nInizio dei lavori (1985) e ridimensionamento a SSV.\nRisolti i problemi con l'appalto, nella primavera del 1985 ebbero inizio i lavori nei cantieri; nel lotto Moggio-Sellecchia, il meno contestato dei tre, si inizi\u00f2 a realizzare il rilevato nei tre chilometri prima di Repasto, mentre negli altri lotti si provvide solamente a picchettare il sedime.\nL'avvio dei lavori, per\u00f2, fece insorgere le associazioni ecologiste: il segretario nazionale del WWF Italia, Fulco Pratesi, present\u00f2 un esposto in cui chiedeva il sequestro del cantiere, poich\u00e9 nella legge Galasso (emanata da poco tempo, l'8 agosto di quell'anno) la zona risultava compresa tra quelle protette. La richiesta fu accolta dal pretore di Rieti Paolillo, che mise sotto sequestro giudiziario il cantiere dei lotti Moggio-Sellecchia e Sellecchia-Terria. Si continu\u00f2 allora a lavorare nel lotto rimanente, ma il 19 settembre 1985 il sottosegretario ai beni culturali Giuseppe Galasso in persona ordin\u00f2 con un telegramma la sospensione dei lavori; a segnalare il caso al sottosegretario e a chiederne l'intervento, fu il senatore socialista reatino Luigi Anderlini.\nQueste nuove difficolt\u00e0 portarono gli enti competenti alla decisione di accogliere le richieste degli ambientalisti, rivedendo radicalmente il progetto con una corposa variante in corso d'opera.\nA chiedere questa modifica progettuale era stata in primo luogo la provincia di Rieti, guidata dal democristiano Giovanni Antonini, che gi\u00e0 nella primavera del 1985 aveva chiesto all'ANAS questa revisione. Inoltre, in occasione dell'ordine di sospensione dei lavori, anche il sottosegretario Galasso invit\u00f2 l'ANAS a \u00abuna rinnovata valutazione delle questioni legate alla Rieti-Terni\u00bb.\nFu cos\u00ec che l'ANAS decise di abbandonare il progetto Malaspina, modificandolo radicalmente. Le modifiche riguardarono:\nTutte queste modifiche erano state invocate in precedenza dalle associazioni ambientaliste (Italia Nostra, WWF Italia) e dal quotidiano \"L'Unit\u00e0\".\nQuesta scelta, tuttavia, caus\u00f2 anche una cospicua diminuzione della funzionalit\u00e0 dell'opera. Innanzitutto, la riduzione ad una sola carreggiata comport\u00f2 una possibilit\u00e0 di sorpasso notevolmente minore (manovra che, nelle strade a una carreggiata, \u00e8 vietata nelle curve, nei dossi e all'interno delle gallerie). Questa limitazione \u00e8 ulteriormente esacerbata da altri aspetti della variante in corso d'opera:\nIl risultato \u00e8 che, sui 18\u00a0km del tratto di superstrada in questione, ben 13,4\u00a0km (quasi tre quarti) sono sottoposti a divieto di sorpasso. La circostanza si riveler\u00e0 ancor pi\u00f9 penalizzante nel tratto umbro della superstrada (realizzato in seguito), per gran parte in galleria e in salita, dove i mezzi pesanti provocano frequenti code.\nInoltre la scelta di accostare la superstrada a Contigliano comport\u00f2 un allungamento del percorso pari a 2,5\u00a0km e l'impossibilit\u00e0 di servire i quartieri settentrionali della citt\u00e0 di Rieti (costretti a recarsi alla periferia sud prima di poter imboccare la superstrada in direzione nord). Per di pi\u00f9, nonostante il nuovo progetto prevedesse un'opera dimezzata nella carreggiata e nella sua funzionalit\u00e0, il suo costo rimase circa lo stesso del progetto precedente (a doppia carreggiata), per via delle maggiori spese derivanti dal percorso pi\u00f9 lungo, dalla fornitura di alberi da parte di aziende vivaistiche, e soprattutto dall'aggiunta delle due gallerie Montelungo e Terria. Infine, il dimezzamento di carreggiata ha creato una strozzatura nel corridoio Civitavecchia-Rieti, che impedisce all'opera di essere considerata un tutt'uno: a differenza del tratto Terni-Rieti, il tratto Terni-Civitavecchia, costituito dalla statale 675, era gi\u00e0 stato realizzato con doppia carreggiata.\nRipresa dei lavori (1986) e completamento (1995).\nNell'autunno del 1985 un nuovo telegramma del ministero dei beni culturali consentiva di riprendere i lavori, in ragione delle \u00abvarianti migliorative\u00bb apportate al tracciato. Al contrario, le associazioni ecologiste ritenevano che il nuovo tracciato fosse ancora troppo impattante e che mantenesse i difetti del precedente. Tuttavia per diversi mesi si esit\u00f2 a riprendere i lavori perch\u00e9, per timore di nuove iniziative da parte della magistratura, furono effettuati nuovi accertamenti per assicurarsi del rispetto della legge Galasso; infine i lavori ripresero nel maggio del 1986, nel lotto Terria-Rieti (l'unico non sottoposto a sequestro).\nNell'aprile del 1987 i lotti Moggio-Sellecchia e Sellecchia-Terria furono dissequestrati, per azione del tribunale della libert\u00e0 che annull\u00f2 il decreto del pretore Paolillo; pertanto i lavori poterono riprendere anche in questi due cantieri.\nIn seguito al dissequestro, Paolillo rilasci\u00f2 delle dichiarazioni in cui attaccava la classe politica, affermando che l'attivit\u00e0 giudiziaria a tutela dell'ambiente fosse risultata scomoda perch\u00e9 andava a ledere personaggi che avevano nella superstrada interessi e tornaconti personali ed elettorali, e manifest\u00f2 la convinzione che, nella Piana Reatina, l'edificabilit\u00e0 dovesse essere soltanto un'eccezione. Queste dichiarazioni fecero insorgere i senatori Vella e Ianni, i quali chiesero al ministero della giustizia che Paolillo venisse trasferito per incompatibilit\u00e0 ambientale; il consiglio superiore della magistratura invi\u00f2 a Rieti degli ispettori e apr\u00ec un provvedimento disciplinare nei confronti del magistrato, che per\u00f2 non individu\u00f2 profili di colpa nel suo comportamento e si concluse con l'archiviazione.\nI lavori nei cantieri si conclusero nel gennaio del 1994. Ciononostante, per diverso tempo il tratto di superstrada realizzato rimase chiuso al traffico, un fatto che all'epoca scaten\u00f2 allarme circa l'eventuale presenza di errori progettuali o di problemi di staticit\u00e0 dei terreni; l'effettiva messa in esercizio del tratto laziale della superstrada ebbe luogo solo il 20 aprile 1995.\nVennero cos\u00ec completati 19\u00a0km della superstrada, pari a circa due terzi del percorso totale. In quella occasione il tratto Rieti-Marmore del tracciato storico venne declassificato, mentre entrarono a far parte del percorso della statale 79 il tratto di superstrada Rieti-Pi\u00e8 di Moggio appena realizzato e anche il tratto di strada provinciale Pi\u00e8 di Moggio-Marmore, con le chilometriche da Marmore in poi riviste per corrispondere alla minore lunghezza del nuovo tracciato. La variante di Rieti alla SS4 Salaria, su cui la Rieti-Terni si innestava, era gi\u00e0 stata inaugurata nel 1993, mentre per la galleria Colle Giardino (variante alla Via Salaria in direzione Roma) si dovette aspettare il 2003.\nRealizzazione del tratto umbro (anni '70 - 2021).\nProgettazione.\nRimaneva ancora tutto fermo, invece, sul lato umbro. Per il tratto Pi\u00e8 di Moggio-Terni, ad inizio anni settanta erano stati realizzati i due progetti Aguzzi (che prevedeva il passaggio ad est della citt\u00e0 di Terni) e Corsini-Santucci (che prevedeva di circonvallare la citt\u00e0 sul lato sud-ovest); inizialmente la scelta cadde sul progetto Aguzzi, ma successivamente gli fu preferito un terzo progetto realizzato dal compartimento ANAS di Perugia (progetto preliminare n. 19011), simile ma caratterizzato da minore lunghezza, che venne approvato dal consiglio di amministrazione dell'azienda il 22 novembre 1977.\nTuttavia, negli anni successivi si form\u00f2 un vasto movimento di opinione (formato da associazioni ambientaliste come Italia Nostra) che si opponeva al progetto dell'ANAS, sostenendo che questo avrebbe avuto un eccessivo impatto sulla Valnerina e sulla cascata delle Marmore. Per questo motivo, nel piano urbanistico territoriale approvato nel 1983, la regione Umbria bocci\u00f2 sia il progetto Aguzzi che quello dell'ANAS e formul\u00f2 un nuovo tracciato radicalmente diverso, che avrebbe avuto inizio a ovest di Terni, in corrispondenza dell'intersezione tra SS675 ed E45, per poi passare a sud della citt\u00e0, con un tracciato simile a quello del progetto Corsini e della ferrovia Rieti-Terni.\nIl primo avvio dei lavori (1993) e il ripensamento.\nSeguendo il tracciato indicato dalla regione, nel 1985 l'ANAS redasse il progetto preliminare n. 13309 che fu approvato l'anno successivo. Sul finire del 1989 venne completato il progetto definitivo per i primi due lotti (dall'innesto con la E45 alla strada vicinale Ponte San Lorenzo), ma l'appalto si concluse solo nel novembre del 1991 e si dovette aspettare la giunta Ciaurro per vedere i primi cantieri, che furono consegnati alla ditta costruttrice il 5 febbraio 1993. Tuttavia si tratt\u00f2 di una falsa partenza: quando i lavori erano completi per oltre il 35% e si erano gi\u00e0 spesi 128\u00a0miliardi di lire, intervennero dei ripensamenti sul progetto (che gi\u00e0 in precedenza era stato criticato dai rappresentanti reatini, in quanto avrebbe avuto un tracciato lungo il triplo e costi molto superiori rispetto all'ipotesi \"orientale\"); i finanziamenti vennero pertanto revocati e i lavori si fermarono per mancanza di fondi.\nErano stati realizzati in totale due chilometri di superstrada a doppia carreggiata (comprensivi di uno svincolo a quadrifoglio con la E45, di uno scavalco della ferrovia e di un lungo viadotto translacustre), che hanno inizio dall'intersezione tra SS675 ed E45, e terminano in aperta campagna in corrispondenza della \"strada vicinale delle Campore\". A causa del ripensamento, questo tratto rimase \"monco\" e privo di prosecuzione; \u00e8 tuttora visibile e in esercizio, e riporta ancora la denominazione di \"Terni-Rieti\" nonch\u00e9 un'erronea cartellonistica che indica di percorrerlo per raggiungere Rieti.\nAvvio definitivo dei lavori (2006).\nPer alcuni anni l'opera sembr\u00f2 destinata a rimanere incompiuta, ma sul finire del decennio il suo iter ripart\u00ec (anche grazie alla spinta della ThyssenKrupp, che acquis\u00ec le acciaierie di Terni e individu\u00f2 nel miglioramento dei collegamenti viari una condizione indispensabile per investire nello stabilimento). Tra le nuove ipotesi di tracciato poste sul tavolo, nella primavera del 2000 la giunta comunale Raffaelli avanz\u00f2 la proposta poi divenuta definitiva, che prevedeva il passaggio ad est di Terni e lo scavalco della Valnerina in viadotto. L'ipotesi fu appoggiata dal ministro dei lavori pubblici (il ternano Micheli) e nel 2000 l'ANAS realizz\u00f2 il progetto preliminare, approvato l'11 novembre dello stesso anno. Contemporaneamente il governo Berlusconi II inser\u00ec la parte mancante dell'opera (tratto Terni-confine regionale) tra le infrastrutture ritenute strategiche, disciplinate dalla legge Obiettivo.\nNel 2003 il progetto definitivo venne completato e approvato dal CIPE, e l'intero importo dei lavori (pari a 234,7\u00a0milioni di euro) venne finanziato dall'ANAS nell'ambito del \"Piano Straordinario 2003\", tramite l'utilizzo di residui passivi recuperati dai bilanci degli anni precedenti. Nel 2005 si svolse la gara d'appalto, che fu vinta dalla Tecnis per mezzo dell'apposita cooperativa \"Ternirieti scarl\"; il 17 marzo 2006 il consiglio d'amministrazione dell'ANAS approv\u00f2 il progetto esecutivo e il 31 ottobre 2006 il cantiere venne consegnato all'impresa, che avvi\u00f2 i lavori.\nIl primo tratto di 3,3\u00a0km, tra Terni (innesto con la SS 675) e lo svincolo Valnerina, venne inaugurato e aperto al traffico il 28 luglio 2011. Il lotto comprende una galleria (Tescino, di \u00a0metri), tre viadotti, e uno svincolo che la collega alla statale 209 Valnerina con la rampa di accesso realizzata da una galleria ascendente (tunnel Libero Liberati, \u00a0metri di lunghezza e circa 100 di dislivello). La sua apertura permise al traffico passante di non attraversare l'abitato di Terni.\nIl tratto pi\u00f9 importante, che consente l'effettivo superamento del dirupo delle Marmore, venne inaugurato il 10 dicembre 2013. Il lotto, che si estende per 4,7\u00a0km tra lo svincolo Valnerina e Marmore, comprende le due principali opere d'arte della superstrada: la galleria di valico \"Valnerina\" (\u00a0metri) e il ponte ad arco \"delle Marmore\" (lungo 300 metri e alto 90), che in unica campata scavalca l'intera valle del fiume Nera. La sua apertura al traffico permise un drastico abbattimento dei tempi di percorrenza: nel tratto Terni-confine regionale il vecchio tracciato (pieno di curve e passante per l'abitato di Marmore) richiedeva 50-60 minuti, quello nuovo poco pi\u00f9 di 15.\nTratto galleria Valnerina-confine regionale.\nL'ultimo tratto previsto nell'appalto del 2005, lungo circa due chilometri, va dallo sbocco sud della galleria Valnerina al confine di regione con il Lazio e comprende lo svincolo per Piediluco-Marmore.\nIl progetto definitivo originario prevedeva che la galleria Valnerina proseguisse oltre la montagna che delimita la valle, in modo da attraversare per via sotterranea il fiume Velino, la ferrovia Terni-Rieti e la viabilit\u00e0 locale (minimizzando l'impatto visivo e rendendo pi\u00f9 regolare l'andamento altimetrico). Tuttavia, in fase di approvazione del progetto esecutivo, emersero numerose difficolt\u00e0 tecniche derivanti da questa soluzione: le indagini geologiche evidenziarono problemi di consolidamento dei terreni e interferenze con la falda idrica, mentre RFI ritenne che il progetto non garantiva adeguata stabilit\u00e0 al binario ferroviario. Pertanto si decise di apportare una variante in corso d'opera (approvata dal CIPE nel 2011 e nel 2013) con cui si rinunciava all'attraversamento in subalveo e si ricorreva a un pi\u00f9 tradizionale attraversamento in viadotto (battezzato \"Velino\", composto da nove campate e lungo 500 metri). Questa modifica comport\u00f2 la necessit\u00e0 di modificare il tratto finale della galleria Valnerina e di spostare lo svincolo di Piediluco/Marmore; inoltre, essendo il punto di attraversamento del fiume arretrato di circa un chilometro verso sud, il corrispondente tratto di rilevato (ormai realizzato) non era pi\u00f9 necessario, e si decise di utilizzarlo per deviarci la parallela strada provinciale 62, mentre il sedime originario di quest'ultima fu riadattato a canale di raccolta delle acque meteoriche.\nIl completamento dei lavori era previsto entro la fine del 2015. Tuttavia in quello stesso anno la societ\u00e0 esecutrice Tecnis fu coinvolta nell'inchiesta giudiziaria \"Dama Nera\" (relativa a episodi di corruzione all'interno dell'ANAS) e fu sequestrata per supposti legami con organizzazioni mafiose, eventi che la portarono prima a gravi difficolt\u00e0 economiche e poi ad essere commissariata e messa in amministrazione straordinaria. In conseguenza di ci\u00f2, il cantiere sub\u00ec dapprima un notevole rallentamento, e a fine 2015 (quando i lavori erano giunti al 94,9%) i lavori furono completamente interrotti.\nInizialmente l'ANAS decise di non rescindere il contratto (in ragione della piccola entit\u00e0 dei lavori rimasti, e del lungo tempo che avrebbe richiesto la revoca e la nuova gara d'appalto) ma di tentare di ultimare il lotto con la Tecnis, che si impegn\u00f2 a riattivare i cantieri e concluderli con un ulteriore ritardo di sei mesi. I lavori ripresero a met\u00e0 del 2016, sebbene piuttosto lentamente, e a marzo del 2017 fu varato l'impalcato del viadotto \"Velino\", principale opera rimanente; ma a maggio del 2017 la Tecnis abbandon\u00f2 del tutto il cantiere, per via dell'entrata dell'azienda nel concordato preventivo, bloccando nuovamente i lavori (che erano giunti al 97,5%).\nSolo nell'ottobre del 2019 (dopo oltre due anni di stallo) fu presa la decisione di revocare l'incarico alla Tecnis e di assegnarlo tramite affidamento diretto alla societ\u00e0 Ircop, che gi\u00e0 dal 2017 lavorava nel lotto confinante (il lotto \"conclusivo\" di raccordo tra tratto laziale e umbro). Il 13 febbraio 2020 il cantiere \u00e8 stato consegnato all'impresa e sono ripresi i lavori, con conclusione prevista per agosto 2020; tuttavia il completamento \u00e8 slittato a causa del lockdown imposto dalla pandemia di COVID-19 e di imprevisti con il viadotto (la lunga esposizione agli agenti atmosferici e alcuni spostamenti anomali hanno richiesto di smontare e rigenerare l'impalcato). Il collaudo del viadotto Velino \u00e8 stato superato il 10 dicembre mentre l'inaugurazione e apertura al traffico \u00e8 avvenuta il 22 dicembre 2020 alla presenza del ministro dei trasporti Paola De Micheli, congiuntamente con quella dell'asta principale del lotto di raccordo laziale-umbro.\nLotto di raccordo tra tratto laziale e umbro (2013 - 2021).\nPer connettere il tratto umbro della superstrada, appaltato nel 2005, con quello realizzato in territorio laziale negli anni ottanta, rimaneva un tratto di circa ottocento metri interamente compreso in territorio laziale, compreso tra il confine regionale e l'imbocco nord della galleria Montelungo.\nQuesto lotto, che prevede anche uno svincolo a servizio di Colli sul Velino, \u00e8 stato finanziato nel luglio 2013 con 22 milioni di euro grazie ad un emendamento presentato dai deputati Fabio Melilli e Marina Sereni al cosiddetto decreto del fare. Dopo un iniziale parere negativo dovuto all'eccessivo impatto ambientale, il progetto della provincia di Rieti \u00e8 stato approvato dall'ANAS in conferenza di servizi nel febbraio 2014 e poi di nuovo a novembre; il 30 dicembre 2014 sono stati presentati progetto esecutivo e bando di gara, il 15 luglio 2016 i lavori sono stati appaltati alla societ\u00e0 Ircop, con un tempo di completamento stimato in 900 giorni, e il 24 novembre 2017 i lavori sono stati consegnati all'impresa.\nL'inaugurazione e apertura al traffico dell'asta principale (cio\u00e8 della sola carreggiata superstradale, escluse le rampe di immissione/uscita e la viabilit\u00e0 locale) \u00e8 avvenuta il 22 dicembre 2020 alla presenza del ministro dei trasporti Paola De Micheli, congiuntamente con quella del tratto galleria Valnerina-confine regionale. Tale data ha segnato il definitivo completamento della superstrada, dopo quasi 51 anni dall'approvazione del CIPE e 38 anni dal primo appalto.\nIl 30 luglio 2021 sono state completate le rampe di immissione/uscita e delle modifiche alla viabilit\u00e0 locale (svincoli di Piediluco e di Colli sul Velino).\nProblemi in fase di esercizio.\nIn seguito alla loro apertura al traffico, alcune delle opere realizzate nel tratto umbro della superstrada hanno manifestato diversi problemi tecnici.\nLa \"galleria dei veleni\" e la pioggia al cromo.\nSul finire del 2013 vennero notate delle copiose infiltrazioni di liquido all'interno della galleria Tescino (inaugurata appena due anni prima); per l'ANAS si sarebbe trattato di semplice acqua, mentre le associazioni ambientaliste ipotizzarono che si trattasse del percolato proveniente dalla sovrastante discarica di residui delle lavorazioni metallurgiche delle acciaierie di Terni, da tempo inclusa tra i siti di interesse nazionale che necessitano di interventi di bonifica. Tra gennaio e febbraio del 2014, l'ANAS esegu\u00ec interventi per ripristinare l'impermeabilizzazione della volta della galleria. Ma durante lo svolgimento degli stessi la procura di Terni dispose delle analisi, che confermarono come il liquido che pioveva all'interno del tunnel fosse effettivamente contaminato da metalli pesanti, in particolare cromo esavalente. Contestualmente, emerse il caso di un operaio del cantiere che nel 2009, durante la costruzione del tunnel, entr\u00f2 a contatto con il liquido riportando un'invalidit\u00e0 permanente. Fu scoperto inoltre che, nel corso dei lavori, il ministero dell'ambiente avrebbe suggerito un cambio di tracciato per non far passare la superstrada sotto la discarica, ma alla raccomandazione non venne dato ascolto. La vicenda ebbe una vasta eco, e le testate nazionali che se ne occuparono soprannominarono il tunnel \"galleria dei veleni\". Nei mesi successivi l'ANAS esegu\u00ec nuovi lavori che fecero cessare le infiltrazioni, con l'installazione sulla volta di un rivestimento a tenuta stagna che raccoglie il liquido inquinato. Il processo penale si concluse invece con la prescrizione del reato.\nIl cedimento nel viadotto San Carlo.\nIl 20 dicembre 2017, a causa di alcune spaccature improvvisamente apertesi nell'asfalto sul viadotto San Carlo (inaugurato sei anni prima), venne chiuso al traffico prima l'intero tratto Valnerina-Terni, poi il solo svincolo Terni Est, per timore di un cedimento del viadotto. Sul fatto, la procura di Terni apr\u00ec un'inchiesta per verificare la qualit\u00e0 dei materiali usati. Dopo aver eseguito la messa in sicurezza del viadotto, il 28 aprile 2018 l'ANAS riapr\u00ec lo svincolo, sebbene con la larghezza del viadotto ristretta da barriere jersey; da allora sono in corso di progettazione gli ulteriori interventi per risolvere definitivamente le origini del dissesto ed eliminare i jersey, che al 2020 non sono ancora stati avviati.\nIl cedimento nella galleria Valnerina.\nIl 7 febbraio 2018 i tecnici dell'ANAS riscontrarono nella galleria Valnerina (inaugurata quattro anni prima) il cedimento di alcuni dei tiranti che sostengono il solaio del tunnel (che si trova sopra la carreggiata e inoltre ospita le condotte di aerazione e la via di fuga in caso di emergenza), con un conseguente, notevole abbassamento della soletta. La galleria venne immediatamente chiusa, con grave disagio per il traffico, e puntellata con delle travi metalliche nel tratto interessato dal cedimento. In seguito agli accertamenti, emerse che il problema \u00e8 stato causato da un'errata esecuzione dei lavori, e in particolare dall'insufficiente quantit\u00e0 di resina impiegata per incollare i tiranti alla calotta. Nei mesi seguenti, l'ANAS install\u00f2 degli estensimetri e redasse il progetto per adeguare tutti i tiranti (con un costo previsto di circa un milione di euro). In seguito a pressioni per la riapertura della galleria, venne deciso di eseguire i lavori senza interdire il traffico, e il 19 luglio 2018 la galleria venne riaperta dopo sei mesi di chiusura, sebbene con l'imposizione di un divieto di transito ai mezzi che trasportano merci pericolose e di un limite di velocit\u00e0 di 50\u00a0km/h. Al 2020 i lavori non sono ancora stati avviati e permangono le limitazioni suddette.\nPercorso.\nIl percorso inizia a sud-ovest di Rieti sul tracciato della SS 4 Roma-Ascoli Piceno. A differenza della vecchia Ternana, che ha inizio a Nord della citt\u00e0 e procede subito verso nord, la superstrada per i primi chilometri si dirige ad Est, procedendo con un andamento rettilineo sul bordo della Piana Reatina e toccando Contigliano, ricalcando il tracciato della ferrovia Terni-Sulmona. Nei chilometri successivi si incontrano le prime gallerie, la maggiore delle quali \u00e8 quella di Montelungo (oltre due km).\nSubito dopo l'uscita della galleria (km 18) supera la zona di Marmore e Papigno con la lunga galleria Valnerina (quasi quattro km) e il ponte delle Marmore (300 metri), arrivando a ridosso dell'abitato di Terni, dove si innesta sulla SS 675.\nA Terni est costituisce, in pratica, una tangenziale sud per la citt\u00e0 di Terni che collega la citt\u00e0 e la zona industriale delle acciaierie attraverso due rotatorie.\nIl tracciato pone in collegamento diretto le tre valli pi\u00f9 meridionali della regione Umbria: quella del torrente Tescino, quella del fiume Nera e quella del fiume Velino.\nVolume di traffico.\nNel 2009, al km 12+600, era percorsa mediamente da 4486 veicoli al giorno, di cui l'11% di mezzi pesanti.\nTracciato storico (SR 79).\nLa strada inizia nel comune di San Gemini, dalla ex strada statale 3 ter di Narni e San Gemini. Dopo San Gemini entra in comune di Terni, attraversandolo praticamente tutta, da nord-ovest a sud-est, e salendo dal quartiere Campomicciolo verso Marmore e Piediluco, dove si trova il lago omonimo. Entra quindi nel Lazio nel territorio comunale di Labro e di Colli sul Velino; dopo diversi chilometri la strada termina entrando in Rieti, nella parte nord della citt\u00e0 (\u00e8 una delle Quattro Strade che si incrociano nel quartiere omonimo).\nIl tratto dal km 35 al 42, tra Quattro Strade e Colli sul Velino, era uno dei cento punti con la maggiore incidentalit\u00e0 dell'intera rete stradale italiana.\nDal 2001, in base al decreto legislativo n. 112 del 1998, la gestione del tratto San Gemini-Terni \u00e8 passata dall'ANAS alla Regione Umbria, che ha ulteriormente devoluto le competenze alla Provincia di Terni."}
{"id": "849875", "revid": "287204", "url": "https://it.wikipedia.org/wiki?curid=849875", "title": "Memoriale del convento", "text": "Memoriale del Convento \u00e8 un romanzo del premio Nobel portoghese Jos\u00e9 Saramago, pubblicato nel 1982. Tradotto in non meno di 24 lingue, in Italia \u00e8 stato pubblicato nel 1984.\nLa fantastica storia narrata nel libro si svolge nel Portogallo del Settecento; \u00e8 l'epoca in cui si d\u00e0 inizio all'epica e travagliata costruzione del grande monastero di Mafra, fatto edificare da re Giovanni V come ex voto per la nascita del sospirato erede.\nNella contraddittoria storia portoghese, tra lo spietato Tribunale dell'Inquisizione e la dubbia religiosit\u00e0 umana, la povert\u00e0 del popolo ed i lussi della nobilt\u00e0, la storia ed il romanzo si intrecciano guidati da una narrazione originale (sia dal punto di vista della forma con le lunghe frasi dalla caratteristica punteggiatura dei libri di Saramago, sia dal punto di vista \u201cprospettico\u201d con un narratore che si muove tra passato, presente e futuro) e dalla peculiare e critica laicit\u00e0 dell'autore. \nNel 1990 dal libro \u00e8 stata tratta anche un'opera teatrale intitolata \"Blimunda\", con musica di Azio Corghi.\nTrama.\nBaltasar Mateus detto \"Sette-Soli\" e Blimunda (che sar\u00e0 detta \"Sette-Lune\") sono i protagonisti immaginari del romanzo.\nBaltasar ha perduto la mano sinistra in una battaglia di una inutile guerra, e si \u00e8 fatto forgiare un uncino ed una daga/spiedo per fare piccoli lavori e difendersi. Durante il mesto ritorno a casa si ferma a Lisbona dove, durante un'auto da f\u00e9 incontra Blimunda, una giovane dalle curiose capacit\u00e0 di veggente - se \u00e8 a stomaco vuoto ha la facolt\u00e0 di scrutare dentro le persone - ereditate dalla madre esiliata per stregoneria in Angola; tra i due \u00e8 subito amore, un amore benedetto (anche se non sfocer\u00e0 in un matrimonio) da padre Bartolomeu Louren\u00e7o de Gusm\u00e3o (tra l'altro in odore di eresia). Quest'ultimo (personaggio realmente esistito) \u00e8 denominato il \u201cvolatore\u201d perch\u00e9 agli inizi del XVIII secolo (decenni prima dei fratelli Montgolfier) \u00e8 stato in grado di far sollevare da terra alcuni aerostati.\nCon l'aiuto di Baltasar e di Blimunda il religioso riuscir\u00e0 a costruire una vera macchina volante -\"l'uccellaccio\"-, ammirata anche dal compositore partenopeo Domenico Scarlatti, e mossa dalla misteriosa potenza di migliaia di \u201cvolont\u00e0\u201d umane - raccolte da Blimunda -, che trasciner\u00e0 in un breve ma avventuroso volo lui e la coppia di aiutanti. \nLa brevit\u00e0 e l'incertezza della vita umana porta tutti i protagonisti del romanzo (veri o di fantasia) a prendere decisioni difficili e dagli esiti incerti (anche se le \u201canticipazioni\u201d del narratore mostrano come tutto sia ineluttabile). \nNel finale scontatamente tragico, l'uomo, affezionato al suo lavoro sul velivolo va a fare manutenzione, ma finisce col volare via inavvertitamente. Dopo 9 anni di inutili ricerche da parte di Blimunda, lo rivede allo stesso modo in cui l'ha conosciuto. Pertanto tutto \u00e8 messo in dubbio, tranne il vero amore."}
{"id": "849881", "revid": "21583", "url": "https://it.wikipedia.org/wiki?curid=849881", "title": "Contee dell'Arizona", "text": ""}
{"id": "849885", "revid": "767487", "url": "https://it.wikipedia.org/wiki?curid=849885", "title": "Jurga Ivanauskait\u0117", "text": "\u00c8 stata probabilmente l'autrice pi\u00f9 nota ed apprezzata del suo paese.\nFece studi artistici, laureandosi in arte nel 1985 e nello stesso anno pubblic\u00f2 anche la sua prima opera, \"The Year of the Lilies of the Valley\", una raccolta di racconti brevi che fu anche il suo maggiore successo. Nel prosieguo della sua carriera ha, inoltre, pubblicato sei romanzi, numerosi libri per bambini e vari saggi.\nTradotta in varie lingue (, , , , , , , , , e ), nel 1994 durante un viaggio in India ha approfondito i suoi studi sul buddhismo iniziando a scrivere testi New Age.\nNel 1998, dopo una spedizione in Cina e Tibet, diede alle stampe la raccolta fotografica \"Tibet \u2013 a Different Reality\". Nel 2003 usc\u00ec il suo ultimo libro, \"Placebo\", ma si suppone che nei giorni precedenti alla morte stesse lavorando per un'altra stesura.\n\u00c8 scomparsa a 45 anni per un sarcoma."}
{"id": "849888", "revid": "729019", "url": "https://it.wikipedia.org/wiki?curid=849888", "title": "David S. Stanley", "text": "Nel 1852 si laure\u00f2 a West Point e venne inviato ai confini dell'Ovest per ispezionare le linee ferroviarie. Ingaggi\u00f2 numerosi scontri con gli indiani e fu promosso al grado di capitano poco prima dello scoppio della Guerra civile.\nStanley combatt\u00e9 molte battaglie nel Missouri, tra le quali la battaglia di Wilson's Creek. Fu promosso velocemente ai gradi superiori, raggiungendo quello di generale di brigata nel settembre del 1861. Combattendo nel teatro di guerra dell'Ovest partecip\u00f2 alle maggiori battaglie, tra le quali quelle di Corinth, Stones River e Chickamauga. Nel 1864, durante la Campagna di Atlanta, combatt\u00e9 sotto il comando di William Tecumseh Sherman e gli fu affidato il comando del IV Corpo d'armata nell'Armata del Cumberland. Dopo la conquista della citt\u00e0 di Atlanta, Sherman invi\u00f2 Stanley e il suo IV Corpo d'armata nel Tennessee, per proteggere lo Stato dall'invasione dell'Armata Confederata del Tennessee comandata da John Bell Hood.\nAvendo condotto, il 30 novembre 1864, una delle sue brigate in un assalto vincente, durante un momento critico della battaglia di Franklin, il 29 marzo 1893 il Congresso degli Stati Uniti lo premi\u00f2 assegnandogli la Medaglia d'Onore.\nDopo la guerra, Stanley fu nominato colonnello del 22\u00ba reggimento fanteria dell'esercito degli Stati Uniti, e fu inviato nei territori del Dakota fino al 1874. Comand\u00f2 la spedizione di Yellowstone del 1873, conducendo con successo i suoi uomini attraverso zone non ancora mappate e i suoi rapporti favorevoli sul paese condussero alla successiva colonizzazione della regione. Nel 1879, Stanley e il suo reggimento furono inviati nel Texas per contrastare gli sconfinamenti degli indiani nella parte occidentale dello Stato. Nel 1882 fu inviato a Santa Fe nel Nuovo Messico e gli fu affidato il comando del Distretto del Nuovo Messico. Nel marzo del 1884 fu nominato generale di brigata dell'esercito regolare e gli fu assegnato il comando del Dipartimento del Texas."}
{"id": "849890", "revid": "1161730", "url": "https://it.wikipedia.org/wiki?curid=849890", "title": "Quadruplice Alleanza (1815)", "text": "La Quadruplice Alleanza \u00e8 stata composta da Regno Unito, Austria, Prussia e Russia.\nLa primitiva alleanza delle quattro potenze vincitrici di Napoleone.\nIl patto non rappresent\u00f2, all'inizio, che la continuazione della alleanza che aveva legato le principali quattro potenze che condussero le guerre della sesta e della settima coalizione contro l'Impero di Napoleone.\nFu fortemente voluto dal cancelliere austriaco Metternich e dallo zar russo Alessandro.\nLe potenze che vi aderirono disposero che i propri rappresentanti dovessero riunirsi periodicamente, allo scopo di trovare una linea comune per decisioni riguardanti il cosiddetto \"mantenimento della pace\"; inoltre, questi Stati si promisero a vicenda rispetto e fedelt\u00e0, condizioni fondamentali perch\u00e9 l'obiettivo del mantenimento dello \"status quo\" potesse essere raggiunto.\nFu stipulata ufficialmente solo nel mese di novembre, ma in realt\u00e0 l'accordo era stato organizzato ben prima: inoltre, fu la base per la formazione di un'altra coalizione, la Santa Alleanza.\nIl reingresso della Francia.\nAl congresso di Aquisgrana, dell'ottobre-novembre 1818, gli alleati, in cambio del pagamento delle riparazioni di guerra (ancorch\u00e9 ridotte), approvarono il ritiro dei propri corpi di occupazione, stanziati in Francia sin da Waterloo.\nLa Francia di Luigi XVIII, inoltre, venne invitata ad aderire pubblicamente ad una pomposa dichiarazione riguardo alla fraternit\u00e0 delle quattro potenze \"cementata dai legami della fratellanza cristiana\", che le quattro potenze vincitrici su Napoleone I di Francia avevano, fra loro, discusso e sottoscritto.\nA questa data si fa, a volte, risalire il reingresso di Parigi nel consesso delle potenze. E perci\u00f2 il passaggio dalla Quadruplice (senza la Francia) alla Quintuplice Alleanza.\nAnche se, in effetti, le date andrebbero posticipate di circa quattro anni. In quel congresso di Aquisgrana, infatti, oltre alla pomposa e generica dichiarazione di fratellanza, le quattro potenze contestualmente stipularono un \"protocollo segreto\", che confermava la garanzia reciproca in funzione anti-francese.\nLa vera promozione di Parigi da potenza sconfitta ad alleato deve essere fatta risalire, in verit\u00e0, al congresso di Verona del 9-14 ottobre 1822, quando, nonostante il dissenso inglese, Vienna, San Pietroburgo e Berlino autorizzarono i ministri di Luigi XVIII ad una grandiosa spedizione militare in Spagna, per restaurare il governo assoluto di Ferdinando VII di Borbone: quello fu, in effetti, il vero evento che sanc\u00ec il reingresso di Parigi nel consesso delle Grandi Potenze europee."}
{"id": "849891", "revid": "287204", "url": "https://it.wikipedia.org/wiki?curid=849891", "title": "Apione", "text": "Biografia.\nFiglio adottivo dell'erudito Didimo, studi\u00f2 ad Alessandria d'Egitto e fu a capo di una ambasceria a Caligola (nel 38), mandata dagli alessandrini per lamentarsi degli Ebrei e dei privilegi concessi loro ad Alessandria. Giuseppe Flavio rispose alle accuse nel \"Contro Apione\".\nSi stabil\u00ec a Roma sotto il regno di Claudio.\nOpere.\nUomo di grande ingegno e cultura, ma estremamente vanitoso, Apione scrisse numerosi lavori, nessuno dei quali \u00e8 sopravvissuto. \nIn primo luogo, vari lavori su Omero, con recensioni dei poemi e un glossario (\u039b\u03ad\u03be\u03b5\u03b9\u03c2 \u1f49\u03bc\u03b7\u03c1\u03b9\u03ba\u03b1\u03af), oltre che un vita del poeta, come mostrano i frammenti in Eustazio e negli scolii omerici.\nAncora, \"Sull'Egitto\" (\u0391\u1f30\u03b3\u03c5\u03c0\u03c4\u03b9\u03b1\u03ba\u03ac) in 5 libri, altamente apprezzato dagli antichi, che, oltre a precise descrizioni, si presentava come fortemente antigiudaico, cui rispose Giuseppe Flavio, nel \"Contro Apione\" (\u039a\u03b1\u03c4\u1f70 \u1f08\u03c0\u03af\u03c9\u03bd\u03bf\u03c2).\nAncora di taglio storico-erudito erano un elogio di Alessandro Magno, \"Storie di popoli\" (\u1f39\u03c3\u03c4\u03bf\u03c1\u03af\u03b1 \u03ba\u03b1\u03c4\u1f70 \u1f14\u03b8\u03bd\u03bf\u03c2, Suda \"s. v.\" \u1f08\u03c0\u03af\u03c9\u03bd.), \"Su Apicio\".\nA interessi linguistici rinviava, ancora, il \"Sulla lingua latina\" (\u03a0\u03b5\u03c1\u1f76 \u03c4\u1fc6\u03c2 \u03a0\u03c9\u03bc\u03b1\u03ca\u03ba\u1fc6\u03c2 \u03b4\u03b9\u03b1\u03bb\u03ad\u03ba\u03c4\u03bf\u03c5)."}
{"id": "849892", "revid": "554814", "url": "https://it.wikipedia.org/wiki?curid=849892", "title": "Insensibilit\u00e0 congenita al dolore con anidrosi", "text": "CIPA \u00e8 l'acronimo di Congenital Insensitivity to Pain with Anhidrosis (in italiano insensibilit\u00e0 congenita al dolore con anidrosi).\nSi tratta di una patologia congenita molto rara del sistema nervoso caratterizzata fondamentalmente da assenza tattile e anidrosi (assenza della sudorazione) e quindi impossibilit\u00e0 di avvertire il dolore, il calore e il freddo.\nCIPA \u00e8 la quarta tipologia di neuropatia ereditaria sensoriale e autonoma (HSAN), nota anche come HSAN IV o neuropatia ereditaria sensoriale e autonoma di tipo IV.\nDiagnosticata in et\u00e0 precoce, questa malattia comporta evidenti difficolt\u00e0 da parte del soggetto di regolare i propri comportamenti e pu\u00f2 portare il soggetto a contrarre traumi o malattie che vengono per\u00f2 riconosciuti con difficolt\u00e0 a causa proprio della mancanza di dolore. Il soggetto deve essere sottoposto a particolari cure e attenzioni per evitare ferite interne che degenerino fino alla morte senza possibilit\u00e0 di intervenire. Il sistema nervoso \u00e8 privo di nervi sensoriali, per questo non sente n\u00e9 il caldo n\u00e9 il freddo, ma comunque il soggetto possiede tutto il resto del sistema nervoso e pu\u00f2 camminare e svolgere qualsiasi attivit\u00e0.\nDiagnosi differenziale.\nL'insensibilit\u00e0 congenita al dolore con anidrosi pu\u00f2 essere scambiata per la lebbra, sulla base dei sintomi simili di gravi lesioni alle mani e piedi.\nCause.\nLa CIPA \u00e8 causata da una mutazione genetica che impedisce la formazione delle cellule nervose che sono responsabili della trasmissione dei segnali di dolore, caldo e freddo al cervello. La malattia \u00e8 autosomica recessiva. Non sembra avere alcuna particolare distribuzione etnica, anche se \u00e8 pi\u00f9 diffusa in culture in cui il meticciato \u00e8 una pratica accettata. L'ipertermia uccide pi\u00f9 della met\u00e0 di tutti i bambini con CIPA prima dei 3 anni.\nLa mutazione genetica \u00e8 nel gene che codifica il recettore tirosin chinasico neurotrofico (gene NTRK1). NTRK1 \u00e8 un recettore per il nerve growth factor (NGF o fattore di crescita nervosa). Questa proteina induce la formazione di assoni e dendriti e promuove la sopravvivenza dei neuroni embrionali sensoriali e simpatici. La mutazione dell'NTRK1 non consente di legare NGF correttamente e pu\u00f2 causare difetti nello sviluppo.\nTrattamento.\nI trattamenti suggeriti per il CIPA non sempre funzionano, per\u00f2, vi sono alcuni casi in cui naloxone pu\u00f2 essere usato come trattamento. Il naloxone \u00e8 una sostanza chimica che agisce all'interno del sistema nervoso. \u00c8 stato suggerito che ai giovani malati di CIPA vengano rimossi i denti da latte in modo che non possano mordersi la loro lingua, le labbra o le dita fino a che non diventino adulti.\nPrevalenza.\nLa CIPA \u00e8 una condizione estremamente rara. Vi sono 84 casi viventi documentati negli Stati Uniti e pi\u00f9 di 300 in Giappone. Solo un caso \u00e8 documentato in Nuova Zelanda, mentre due casi sono stati individuati in Marocco e tre in Italia. Sessanta casi sono stati riportati a livello mondiale nel 1983, quando la CIPA \u00e8 stata classificata come malattia.\nLa maggior parte dei bambini affetti da questo disturbo non vive oltre i 3 anni di et\u00e0 e raramente passano i 25 anni. La ragione della breve vita \u00e8 spesso legata all'incapacit\u00e0 del malato di sudare, e ci\u00f2 porta a ipertermia, alla quale i bambini sono particolarmente sensibili. I segni vitali devono essere strettamente monitorati poich\u00e9 i pazienti non sono generalmente in grado di avvertire qualcosa che non va.\nCultura di massa.\nLa serie manga e anime Loveless presenta un gruppo di quattro personaggi, lo Zero, con questa condizione.\nNella terza stagione della serie televisiva House nell'episodio \"Insensibile\" (14 \u00b0 episodio), il paziente (Hannah Morganthal, interpretata da Mika Boorem) soffre di questa condizione.\nNella terza stagione della serie televisiva Grey's Anatomy nell'episodio \"A volte una fantasia\", il personaggio di Abigail Breslin, Megan Clover, \u00e8 diagnosticato con questa condizione.\nCIPA \u00e8 esaminato in un episodio di Mystery Diagnosis dal titolo Il ragazzo che non ha mai pianto, con un ragazzo affetto dal disturbo. La condizione del ragazzo emerge per la prima volta dopo che la punta della lingua \u00e8 ulcerata ed \u00e8 accidentalmente morsa dalla ripetuta azione di esso che si muove contro i suoi crescenti denti incisivi [5].\nNell'episodio della prima stagione \"The Courier (No. 85)\" della serie televisiva The Blacklist un trasportatore criminale (interpretato da Robert Knepper) \u00e8 diagnosticato con anidrosi congenita.\nNel romanzo visivo giapponese Drammatical Murder, il personaggio Noiz soffre di CIPA e partecipa alla simulazione di combattimento denominata Rhyme per sentire l'illusione del dolore.\nRonald Niedermann \u00e8 un personaggio antagonista nel romanzo di Stieg Larsson ,The Girl Who Kicked the Hornets' Nest, un criminale che nasce con una \"condizione rara\" che gli rende impossibile sentire il dolore.\nNella serie tv coreana Doctor John (Korean: \uc758\uc0ac\uc694\ud55c; RR: Uisayohan; lit. Doctor Yo-han), ben due personaggi soffrono di CIPA ed \u00e8 uno degli argomenti principali, in quanto il protagonista ne \u00e8 affetto."}
{"id": "849898", "revid": "123892459", "url": "https://it.wikipedia.org/wiki?curid=849898", "title": "Black 'N Blue", "text": "I Black 'N Blue sono un gruppo hard rock formato nel 1981 a Portland, Oregon.\nIl gruppo \u00e8 anche famoso per la militanza di Tommy Thayer, attuale chitarrista solista dei Kiss.\nStoria.\nNati a Portland, Oregon i Black 'N Blue si formarono nel novembre 1981. Alcuni membri della formazione provenivano dalla \"Movie Star\": l'ex-chitarrista dei Movie Star Tommy Thayer, l'ex batterista/cantante dei movie Star Jaime St. James, il chitarrista V. Ripper, il bassista Patrick Young ed il batterista Pete Holmes proveniente dai Kharma\nDal maggio del 1982 Ripper venne sostituito dal chitarrista dei Virgin Jef \"Whoop\" Warner. I primi singoli furono \"\"Violent Kid\", \"Chains Around Heaven\" e \"I'm The King\". Brian Slagel, titolare della Metal Blade Records si interess\u00f2 al gruppo e decise di includere la loro traccia \"Chains Around Heaven\"\" nella compilation \"Metal Massacre\" (1982)\nRegistrarono il loro primo EP autofinanziato, prodotto da Don Dokken e Michael Wagener, che comprendeva \"\"Violent Kid\", \"Chains Around Heaven\" , \"Wicked Bitch\" e \"Sign In Blood\". Firmarono un contratto con la Geffen Records. Il primo album \"Black 'N Blue\" venne pubblicato nel 1984, il secondo album, \"Without Love\", venne prodotto da Bruce Fairbairn.\nIl loro brano \"Nature of the Beast\"\" faceva parte della colonna sonora del film \"Vision Quest\".\nIl terzo album \"Nasty Nasty\" (1986) prodotto da Gene Simmons, che collabor\u00f2 ai testi. Due anni dopo i Black 'N Blue pubblicano \"In Heat\".\nNel 1989 il gruppo si sciolse, Thayer form\u00f2 gli American Man, St. James milit\u00f2 nella band Wet Engine e Freight Train Jane. I Black 'N Blue si riformarono nel 1997 e venne inciso il live album \"One Night Only\" nel 1998.\nIn seguito uscirono delle loro raccolte: \"\" e \"Ultimate Collection\", entrambi pubblicati nel 2001. Segu\u00ec nel 2002 un live album intitolato \"Live in Detroit - 1984\".\nLa formazione composta da Jaime St. James, Jef \"Whoop\" Warner, Patrick Young, Pete Holmes e Shawn Sonnenschein avevano annunciato l'album \"Hell Yeah!\". Un tour intrapreso nel novembre 2003 venne sospeso saputo dell'incidente occorso al manager dei BulletBoys Mark Rojas, intanto \"Hell Yeah! viene accantonato\".\nJaime St James entra nei Warrant in sostituzione di Jani Lane nel 2004, \u00e8 la fine del gruppo per la seconda volta.\nNel 2005 esce un box set intitolato \"Collected,\" seguita nell'aprile 2007 da \"Rarities\", una antologia con inediti.\nNel 2008 Jani Lane torna ad essere il cantante dei Warrant e i Black'n Blue si riuniscono con alla chitarra Tommy Thayer per un concerto a Portland (Oregon).\nIl 9 ottobre 1010 i Black'n Blue sono entrati nella Oregon Music Hall Of Fame.\nNel 2011 esce per la Frontiers Records, l'album Hell Yeah che vede Shawn Sonnenschein risostituire alla chitarra Tommy Thayer.\nDall'uscita di Hell Yeah i Black'n blue hanno svolto solo attivit\u00e0 concertistica negli Stati Uniti ed in Giappone.\nNel 2013 Brandon Cook ha sostituito alla chitarra Jeff Woop Warner.\nSito ufficiale.\nblacknblueofficial.com"}
{"id": "849900", "revid": "275619", "url": "https://it.wikipedia.org/wiki?curid=849900", "title": "Danzo", "text": ""}
{"id": "849901", "revid": "1632387", "url": "https://it.wikipedia.org/wiki?curid=849901", "title": "Dervish", "text": "Dervish \u00e8 una band folk irlandese fondata nel 1989.\nHanno rappresentato la Repubblica d'Irlanda all'Eurovision Song Contest 2007 con il brano \"They Can't Stop The Spring\", finendo all'ultimo posto con solo 5 punti."}
{"id": "849902", "revid": "729019", "url": "https://it.wikipedia.org/wiki?curid=849902", "title": "Strada statale 3 ter di Narni e San Gemini", "text": "La ex strada statale 3 ter di Narni e San Gemini (SS 3 ter), ora strada regionale 3 ter di Narni e San Gemini (SR 3 ter), \u00e8 una strada regionale italiana.\nPercorso.\nHa origine nella localit\u00e0 di Ponte Sanguinaro, nel comune di Narni, e collega principalmente la strada statale 3 Via Flaminia con la strada statale 3 bis Tiberina nel comune di San Gemini. Poche sono le localit\u00e0 attraversate, tutte frazioni di Narni e di San Gemini.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Umbria, che ha ulteriormente devoluto le competenze alla Provincia di Terni."}
{"id": "849903", "revid": "228587", "url": "https://it.wikipedia.org/wiki?curid=849903", "title": "Chiesa di San Giuseppe", "text": ""}
{"id": "849905", "revid": "842", "url": "https://it.wikipedia.org/wiki?curid=849905", "title": "Furio Sbarnemi", "text": ""}
{"id": "849907", "revid": "36426", "url": "https://it.wikipedia.org/wiki?curid=849907", "title": "Chiesa di San Giuseppe dei Ruffi (Napoli)", "text": ""}
{"id": "849910", "revid": "92723", "url": "https://it.wikipedia.org/wiki?curid=849910", "title": "Philip Doddridge", "text": "Biografia.\nNato nella capitale britannica, figlio del mercante Daniel Doddridge e della figlia orfana del reverendo John Bauman, luterano scappato da Praga per sfuggire alle persecuzioni religiose, Philip Doddrige pass\u00f2 lungo tempo presso la scuola di linguistica di Kingston sul Tamigi.\nStudi\u00f2 prima in una scuola privata a Londra per poi passare nel 1712 alla scuola di Kingston.\nIntorno al 1715 venne trasferito in una scuola privata a St Albans, dove sub\u00ec la forte influenza del ministro presbiteriano Samuel Clarke (che non deve essere confuso con il pi\u00f9 celebre ministro anglicano e filosofo omonimo).\nPhilip Doddridge declin\u00f2 offerte che lo avrebbero introdotto alla carriera nella Chiesa anglicana o giuridica; nel 1719 scelse invece di entrare nella liberale accademia dei Nonconformisti o Dissidenti a Kibworth, nel Leicestershire. Qui segu\u00ec gli insegnamenti del Rev. John Jennings, a cui Doddridge successe poco dopo, nel 1723.\nPi\u00f9 tardi quell'anno, ad un incontro generale di ministri Nonconformisti, Philip Doddridge fu scelto per guidare l'accademia in una nuova sede a Market Harborough. Sempre in quell'anno fu invitato ad assumere il ruolo di pastore di una congregazione indipendente a Northampton, posizione che accett\u00f2.\nPer i venti anni successivi Philip Doddridge prosegu\u00ec nel suo lavoro accademico e pastorale e svilupp\u00f2 strette relazioni con numerosi religiosi revivalisti e indipendenti, grazie ad una intesa attivit\u00e0 di incontri e corrispondenza. Con questo approcci\u00f2 aiuto a stabilire e mantenere un circolo di influenti e indipendenti religiosi, pensatori e scrittori, fra cui il Dr Isaac Watts. Fu anche un prolifico autore e nella sua vita scrisse oltre quattrocento inni religiosi.\nNel 1736 entrambe le universit\u00e0 di Aberdeen gli attribuirono il titolo di Divinitatis Doctor. Questa intensa attivit\u00e0 lavorativa lo condusse a tanti impegni e corrispondenza che interfer\u00ec con i suoi doveri pastorali e accademici.\nCome detto, Doddridge fu uno scrittore prolifico. Il suo \"The Rise and Progress of Religion in the Soul\" fu tradotto in sette lingue. Charles Spurgeon vi si rifer\u00ec chiamandolo \"quel libro santo\". La lettura di questo libro spinse William Wilberforce, che conduceva una campagna contro gli slavi, a diventare Cristiano. Scrisse inoltre commenti al Nuovo Testamento e numerosi saggi teologici. Molti dei suoi 400 inni furono scritti come riassunti dei suoi sermoni e furono di aiuto alla congregazione ad assimilare ci\u00f2 che veniva loro insegnato.\nNel 1751 la salute di Philip Doddridge, che gi\u00e0 era precaria, ebbe un pesante peggioramento. Salp\u00f2 per Lisbona il 30 settembre, ma il cambio di ambiente gli fu fatale e mor\u00ec.\nPhilip Doddridge lavor\u00f2 per unificare il movimento Nonconformista, che ebbe grande appeal, coinvolgendo elementi di riconosciuta grande cultura, senza per\u00f2 dimenticare le persone meno istruite.\nIl suo capolavoro, il gi\u00e0 citato \"The Rise and Progress of Religion in the Soul\" (1745), dedicato a Isaac Watts, ebbe numerose ristampe e influenz\u00f2 molto la cultura anglosassone del tempo. Altre sue importanti opere sono \"The Family Expositor\" (6 vol., 1739-1756); \"Life of Colonel Gardiner\" (1747) e \"Course of Lectures on Pneumatology, Ethics and Divinity\" (1763).\nMolti dei suoi inni, come \"O God of Bethel, by whose hand\", vengono utilizzati ancora oggi nei Paesi di lingua inglese."}
{"id": "849913", "revid": "1161730", "url": "https://it.wikipedia.org/wiki?curid=849913", "title": "Quintuplice Alleanza", "text": "La Quintuplice Alleanza fu un accordo, stretto nel 1818, per il quale la Francia entrava a far parte della gi\u00e0 esistente Quadruplice Alleanza, a cui appartenevano le potenze europee contro cui la Francia aveva combattuto durante le guerre napoleoniche: Austria, Regno Unito, Prussia e Russia.\nIl reingresso della Francia.\nAl congresso di Aquisgrana, dell'ottobre-novembre 1818, gli alleati, in cambio del pagamento delle riparazioni di guerra (ancorch\u00e9 ridotte), approvarono il ritiro dei propri corpi di occupazione, stanziati in Francia sin da Waterloo.\nLa Francia di Luigi XVIII, inoltre, venne invitata ad aderire pubblicamente ad una pomposa dichiarazione riguardo alla fraternit\u00e0 delle quattro potenze \"cementata dai legami della fratellanza cristiana\", che le quattro potenze vincitrici su Napoleone avevano, fra loro, discusso e sottoscritto.\nA questa data si fa, a volte, risalire il reingresso di Parigi nel consesso delle potenze, dunque il passaggio dalla Quadruplice (senza la Francia) alla Quintuplice Alleanza.\nAnche se, in effetti, le date andrebbero posticipate di circa quattro anni. In quel congresso di Aquisgrana, infatti, oltre alla pomposa e generica dichiarazione di fratellanza, le quattro potenze stipularono contestualmente anche un protocollo segreto, che confermava la garanzia reciproca in funzione anti-francese.\nLa vera promozione di Parigi da potenza sconfitta ad alleato dev'essere fatta risalire, in verit\u00e0, al congresso di Verona del 9-14 ottobre 1822, quando, nonostante il dissenso inglese, Vienna, San Pietroburgo e Berlino autorizzarono i ministri di Luigi XVIII ad una grandiosa spedizione militare in Spagna per restaurare il governo assoluto di Ferdinando VII di Borbone: quello fu, in effetti, il vero evento che sanc\u00ec il reingresso di Parigi nel consesso delle grandi potenze europee.\nI congressi.\nGli stati aderenti alla Quintupla Alleanza si riunirono in sole tre occasioni tra il 1820 ed il 1822, quando si scatenarono nell'Europa meridionale i moti del 1820-1821:\nSecondo gli storici, la fine morale dell'accordo risale al 1825, quando mor\u00ec lo zar Alessandro, che fungeva da collante tra le potenze che vi aderivano."}
{"id": "849914", "revid": "339392", "url": "https://it.wikipedia.org/wiki?curid=849914", "title": "Liger", "text": ""}
{"id": "849918", "revid": "767487", "url": "https://it.wikipedia.org/wiki?curid=849918", "title": "Adrienne Bailon", "text": "Ex membro del gruppo \"3LW\" con Kiely Williams e Naturi Naughton, ha fatto parte del gruppo musicale The Cheetah Girls di cui \u00e8 stata co-protagonista nei tre film.\nBiografia.\nLa vita.\nAdrienne Bailon \u00e8 nata a Manhattan, New York da madre portoricana e padre ecuadoriano. \u00c8 attualmente sposata con Israel Houghton\nCarriera.\nDebutta nel 1999 al Madison Square Garden di New York. \u00c8 una delle quattro cantanti scelte per il coro di Ricky Martin. Con Kiely Williams forma il gruppo \"3LW\", con il quale debutta nel 2000 con un primo album.\nRecita nella serie tv di successo \"Raven\" nel ruolo di Alana quindi, nel 2003, interpreta, insieme a Kiely Williams, la parte di Chanel nel film della film Disney per la televisione, \"Una canzone per le Cheetah Girls\".\nLe Cheetah Girls formato da Adrienne Bailon, Kiely Williams, Sabrina Bryan e Raven-Symon\u00e9 non era un vero e proprio gruppo, si riunivano raramente, a causa del grande successo ottenuto dalla pellicola. Nel 2005 esce il loro album \"Cheetah-licious Christmas\".\nPer promuovere l'album organizzano un tour e contemporaneamente un film. Dopo l'uscita del sequel, \"Cheetah Girls 2\", la band per promuovere la colonna sonora pianifica un secondo tour, \"The Party's Just Begun\". Nel frattempo decidono di registrare un nuovo album, la cui uscita viene prevista alla fine dell'estate del 2007. Il titolo dell'album \u00e8 \"TCG\".\nIl film \"\" viene girato in India e uscir\u00e0 negli Stati Uniti il 22 agosto 2008. Fino al 2009, il gruppo organizza per tutta l'America, tour e concerti. Adrienne, Sabrina e Kiely appaiono assieme a Chris Brown nella terza stagione della serie, \"Zack e Cody al Grand Hotel\" nella puntata \"\"Fuga dalla Suite 2330\", \"mentre dal 2008 al 2009 Adrienne Bailon fu una delle protagoniste del reality show \"Al passo con i Kardashian\", durante la sua relazione con Rob Kardashian.\nNegli ultimi anni \u00e8 spesso ospite in diversi programmi americani, e, nel 2011 in particolare, \u00e8 protagonista del documentario commedia \"Undateable. \"Nel video della canzone Give Me Everything di Pitbull, sempre del 2011, \u00e8 accanto a Ne-Yo. Nel 2012 partecipa ad una delle serata delle \"Karshadian\" e nel \"reality show\" \"\". Nello stesso anno \u00e8 protagonista sia nel film \"Coalition\" che nel musical \"Elixir. \"\nDal 2013 lavora nel talk show quotidiano \"The real daytime\".\nDiscografia.\nAlbum.\nCon il gruppo The Cheetah Girls:\nDa solista:\nNew Tradiciones (2017)"}
{"id": "849925", "revid": "1442080", "url": "https://it.wikipedia.org/wiki?curid=849925", "title": "Domenico Merzagora", "text": "Vita ed opere.\nPoche e frammentarie sono le notizie sulla vita e sulle opere dello scultore. Documenti di archivio lo qualificano come intagliatore in legno, capostipite di una bottega di artigiani che rimase attiva in Val d'Ossola sino all'inizio del XVII secolo.\nNessuna opera gli \u00e8 attribuita con certezza; si ipotizza tuttavia che fu attivo soprattutto nella realizzazione di gruppi scultorei raffiguranti il Compianto sul Cristo morto, opere che danno vita alla messa in scena dell'episodio evangelico in forma di \"sacra rappresentazione\", e nelle quali \u2013 oltre al corpo del Cristo irrigidito dalla morte \u2013 compaiono generalmente le figure dolenti delle \"tre Marie\" (vale a dire la Madonna, Maria di Cleofa e Maria Salome), la Maddalena, San Giovanni Evangelista ed i due protagonisti maschili della \"Deposizione dalla Croce\": Giuseppe d'Arimatea, (riconoscibile nella iconografia \"canonica\" dall'atto di reggere la corona di spine ed i chiodi) e Nicodemo (raffigurato con le tenaglie ed il martello).\nLa diffusione dei gruppi lignei dei \"Compianti\" fu particolarmente ampia verso la fine del XV secolo, anche nelle aree alpine, in virt\u00f9 dell'estendersi della predicazione francescana.\nIl nome di Domenico Merzagora \u00e8 stato proposto dai critici per identificare l'ignoto autore - convenzionalmente indicato come \"Maestro di Santa Maria Maggiore\" - del pregevole \"Compianto\", realizzato verso il 1480, gi\u00e0 collocato nella chiesa dell'Assunta nel comune di Santa Maria Maggiore in Val Vigezzo, ed ora al Museo Civico d'Arte Antica di Torino, in Palazzo Madama). Tale opera presenta modi stilistici vicini ai pi\u00f9 accreditati maestri del legno operanti all'altezza di quella data nel Ducato di Milano, ed in particolare a Baldino da Surso.\nRagioni di analogia di stilistica e di affinit\u00e0 di intaglio hanno portato ad attribuire al presunto Domenico Merzagora (alias \"Maestro di Santa Maria Maggiore\") anche il \"Compianto\" che si trova oggi nel Santuario della Madonna del Sasso ad Orselina nel Canton Ticino, (proveniente per\u00f2 dalla chiesa di San Francesco di Locarno). \nTale gruppo scultoreo presenta, rispetto a quello di Torino, un comune linguaggio poetico con una gestualit\u00e0 lievemente pi\u00f9 accentuata, fatto che fa propendere i critici per una datazione un poco pi\u00f9 tarda.\nApprendiamo da un documento del 1485 che i committenti di un altro \"Compianto\" (oggi scomparso), destinato ad una confraternita di Gallarate, diedero al maestro intagliatore milanese Giacomo Del Maino disposizioni perch\u00e9 prendesse a modello quello realizzato per i francescani di Locarno.\nTale documento oltre a fissare una data \"ante quem\" per il gruppo della Madonna del Sasso, testimonia l'intreccio stilistico che dovette realizzarsi l'artista ossolano e le pi\u00f9 rinomate botteghe milanesi dell'epoca.\nIl nucleo ristretto di opere che gli sono state attribuite comprende anche due statue di un altro \"Compianto\" ligneo (il Cristo morto e una Maria) conservate nell'oratorio di Santa Caterina, a Cosasca nel comune di Trontano; altre sue sculture sono conservate in collezioni private.\nGli \u00e8 stato attribuito inoltre il gruppo del \"Calvario\", statue lignee del Crocifisso, con la Madonna e San Giovanni evangelista ai piedi della croce, nella Basilica di San Giulio, opera datata attorno al 1490."}
{"id": "849926", "revid": "120974202", "url": "https://it.wikipedia.org/wiki?curid=849926", "title": "Marzemino", "text": "Il Marzemino \u00e8 un vitigno autoctono italiano a bacca blu-nerastra con abbondante deposito di pruina.\nComparso in Italia intorno al XV secolo nelle aree di Bergamo e Padova e diffuso anche in Friuli, \u00e8 oggi particolarmente coltivato in Trentino (variet\u00e0 \"Marzemino Gentile\") nelle zone di Isera e Volano. I grappoli presentano dimensioni medio grandi e raggiungono la piena maturazione tra la fine settembre ed primi di ottobre.\nIl Marzemino in Trentino.\nIl vino che si ottiene dalla vinificazione delle uve di questo importante vitigno, il Trentino Marzemino, \u00e8 particolarmente noto grazie alla citazione nell'opera \"Don Giovanni\" di Lorenzo da Ponte musicata da Wolfgang Amadeus Mozart:\nClementino Vannetti identifica il Marzemino in un vino che veniva servito alla mensa imperiale di Roma, di origini retiche, e lo giudica \"eccellente\". Giangrisostomo Tovazzi, nel 1785, lo definisce \"prezioso vino iseriano\".\nVinificazione.\nLa raccolta dell'uva giunta a maturazione tra settembre e ottobre avviene entro la met\u00e0 di ottobre. L'uva diraspata e sottoposta a pressatura soffice viene fatta fermentare per macerazione, in contenitori di acciaio a temperatura di circa 25 gradi."}
{"id": "849928", "revid": "47767", "url": "https://it.wikipedia.org/wiki?curid=849928", "title": "Chiesa di San Martino", "text": ""}
{"id": "849930", "revid": "36426", "url": "https://it.wikipedia.org/wiki?curid=849930", "title": "Chiesa di San Martino in Asti", "text": ""}
{"id": "849931", "revid": "1543377", "url": "https://it.wikipedia.org/wiki?curid=849931", "title": "Linux Libertine", "text": "Linux Libertine \u00e8 un font digitale distribuito secondo la licenza GPL; \u00e8 distribuibile anche secondo la licenza OFL.\nFa parte del Progetto Libertine Open Fonts che mira a creare font liberamente distribuibili da fornire agli utenti in alternativa a caratteri come Times New Roman.\n\"Linux Libertine\" \u00e8 un font proporzionale graziato, con l'aspetto di un tipo per libri del diciannovesimo secolo, sebbene sia stato sviluppato per la fruibilit\u00e0 al giorno d'oggi.\nContiene pi\u00f9 di 2000 caratteri in Unicode e quindi pu\u00f2 essere usato per comporre testi in molte lingue che usano caratteri latini, greci o cirillici. Inoltre offre molte legature (come \ufb00, \ufb01, \ufb06...) ed ha caratteri speciali come i caratteri IPA, frecce, simboli floreali, numeri romani, numeri medievali, ed altro.\nAl 2006, sono disponibili le seguenti varianti:\nGlifi speciali.\nLinux Libertine include il logo Tux (Unicode code point U+E000 e carattere Capital \u00df)."}
{"id": "849933", "revid": "36426", "url": "https://it.wikipedia.org/wiki?curid=849933", "title": "Chiesa di San Silvestro in Asti", "text": ""}
{"id": "849935", "revid": "1226", "url": "https://it.wikipedia.org/wiki?curid=849935", "title": "La tigre della Malesia", "text": ""}
{"id": "849937", "revid": "3831", "url": "https://it.wikipedia.org/wiki?curid=849937", "title": "Palermo di S. Margherita (famiglia)", "text": ""}
{"id": "849939", "revid": "110157", "url": "https://it.wikipedia.org/wiki?curid=849939", "title": "Vindeln (comune)", "text": "Vindeln \u00e8 un comune svedese di 5.528 abitanti, situato nella contea di V\u00e4sterbotten. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "849941", "revid": "36426", "url": "https://it.wikipedia.org/wiki?curid=849941", "title": "Battistero (Siena)", "text": ""}
{"id": "849942", "revid": "110157", "url": "https://it.wikipedia.org/wiki?curid=849942", "title": "V\u00e4nn\u00e4s (comune)", "text": "V\u00e4nn\u00e4s \u00e8 un comune svedese di 8.410 abitanti, situato nella contea di V\u00e4sterbotten. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "849943", "revid": "7031315", "url": "https://it.wikipedia.org/wiki?curid=849943", "title": "Lara Croft Tomb Raider", "text": ""}
{"id": "849946", "revid": "36426", "url": "https://it.wikipedia.org/wiki?curid=849946", "title": "Basilica di Santa Maria dei Servi (Siena)", "text": ""}
{"id": "849957", "revid": "69794", "url": "https://it.wikipedia.org/wiki?curid=849957", "title": "Comunismo libertario", "text": ""}
{"id": "849958", "revid": "1702319", "url": "https://it.wikipedia.org/wiki?curid=849958", "title": "Chiesa dei Santi Quirico e Giulitta", "text": ""}
{"id": "849964", "revid": "773636", "url": "https://it.wikipedia.org/wiki?curid=849964", "title": "Chiese di Siena", "text": "Lista delle chiese e altri edifici di culto di Siena.\nInquadramento storico-artistico.\nLe chiese di Siena rappresentano un grande insieme di eccezionale rilievo storico, artistico e culturale, in cui fiorirono sia la scuola artistica locale, sia gli artisti forestieri. Se il Duomo rappresenta un capolavoro a livello mondiale, decorato capillarmente dai migliori artisti disponibili sulla piazza nel corso dei secoli (da Giovanni Pisano a Donatello, da Michelangelo a Bernini), sono comunque molte le chiese che possono vantare capolavori, dagli affreschi dei fratelli Lorenzetti ai complicati polittici medievali, dal vivace dialogo cinquecentesco tra i capofila locali Sodoma e Beccafumi, fino alle torbide atmosfere caravaggesche di artisti seguaci del maestro lombardo come Rutilio Manetti e Bernardino Mei. In generale, per quanto una parte delle opere d'arte religiose sia andata nel tempo dispersa o sia confluita in musei e altre istituzioni, la maggior parte delle chiese cittadine, anche quelle pi\u00f9 piccole, appaiono oggi dotate di opere d'arte di notevole interesse, per cui appare difficile abbozzare un elenco, anche solamente indicativo, dei maggiori apporti. \nDal punto di vista religioso spicca comunque il santuario Cateriniano, ricavato negli ambienti dove visse santa Caterina da Siena, compresa la celletta dove dormiva utilizzando una pietra come cuscino. \nUna singolarit\u00e0 cittadina \u00e8 sicuramente l'esistenza degli oratori delle contrade, che si animano durante il palio di Siena. Accanto a ciascuno di essi \u00e8 spesso presente un piccolo museo, di arte sacra e di cimeli legati al Palio."}
{"id": "849966", "revid": "439868", "url": "https://it.wikipedia.org/wiki?curid=849966", "title": "Chiesa dei santi Quirico e Giulitta a Capalle", "text": ""}
{"id": "849972", "revid": "767487", "url": "https://it.wikipedia.org/wiki?curid=849972", "title": "Kiely Williams", "text": "Biografia.\nKiley \u00e8 nota come membro del gruppo \"3LW\" in cui ha contribuito a due album. Recit\u00f2 anche nel film \"Una canzone per le Cheetah Girls\" con la collega del \"3LW\" Adrienne Bailon, Sabrina Bryan e Raven-Symon\u00e9. La pellicola ebbe tanto successo che Kiely, Adrienne e Sabrina Bryan crearono un vero gruppo, The Cheetah Girls. Nel 2005 esce il loro album Cheetah-licious Christmas. Sono andate in tour per promuovere l'album e simultaneamente anche il film. Dopo che usc\u00ec il film della film Disney per la televisione, \"The Cheetah Girls 2\", le ragazze fanno un altro tour per promuovere la colonna sonora, \"The Party's Just Begun\". Durante il tour le ragazze hanno affermato di voler registrare un nuovo album nell'estate 2007. Il titolo dell'album non \u00e8 stato ancora confermato. Neanche una canzone. Le ragazze filmeranno \"The Cheetah Girls 3\" in India. Il film dovrebbe uscire in America nel 2007 o 2008.Adrienne, Sabrina e Kiely sono apparse assieme a Chris Brown in una puntata (terza stagione) del telefilm \"Zack e Cody al Grand Hotel\" nella puntata Fuga dalla Suite 2330\nKiely \u00e8 un'esperta di acuti sin da quando era piccola. Quando aveva appena cinque anni \u00e8 comparsa in un programma TV prodotto da Robert De Niro e da Lawrence Fishburne.\nPrima che Jessica Benson facesse parte del gruppo \"3lw\" il suo posto era occupato da Naturi Naughton."}
{"id": "849995", "revid": "287818", "url": "https://it.wikipedia.org/wiki?curid=849995", "title": "Alceste seconda", "text": "L'Alceste seconda \u00e8 una tragedia di Vittorio Alfieri, ispirata all'Alcesti di Euripide.\nScritta nel 1798, \u00e8 l'ultima tragedia alfieriana e venne pubblicata postuma insieme all\"Alceste prima\" nel 1804 per opera dell'editore Piatti di Firenze.\nTrama.\nAlceste offre eroicamente la propria vita in cambio di quella del marito Admeto, ma Ercole, ammirato da tanto sacrificio, la strappa alla morte restituendola ai suoi cari.\nI personaggi di quest'opera teatrale, che il finale lieto potrebbe non far ritenere propriamente una tragedia, sono Fereo, in precedenza re di Tessaglia, che ha rinunciato al trono in favore del figlio Admeto; Admeto stesso, gravemente malato quando l'azione comincia; Alceste, sua moglie; Eumelo, suo figlio, che dice pochissime parole; Ercole; infine un coro di matrone tessale.\nAtto I.\nFereo si lamenta per la malattia del figlio; attende una risposta dall'Oracolo di Delfi, che \u00e8 stato interpellato per sapere le possibilit\u00e0 di guarigione di Admeto. Entra Alceste e gli annuncia che Apollo ha assicurato la vita di Admeto, ma si intuisce dalla sua tristezza che ci\u00f2 \u00e8 stato ottenuto ad un caro prezzo. Infine Alceste confessa che la guarigione di Admeto richieder\u00e0 che in cambio muoia un altro membro della famiglia, e lei si \u00e8 offerta come vittima, con un voto a Proserpina che non pu\u00f2 pi\u00f9 essere sciolto. Fereo \u00e8 disperato, \u00e8 convinto che toccherebbe a lui morire per il figlio; ma Alceste spiega che \u00e8 troppo tardi, ormai ha deciso di sacrificarsi lei stessa piuttosto che vedere vittime Fereo o il proprio figlio. Alceste annuncia che sente gi\u00e0 la febbre fatale che la sta assalendo.\nEntra poi il coro, offrendo inni a Proserpina affinch\u00e9 risparmi la vita di Admeto.\nAtto II.\nAdmeto ha improvvisamente riacquistato la salute ed \u00e8 in cerca di Alceste. Fereo lo raggiunge e si rallegra della guarigione. Ma Admeto gli replica che la malattia del corpo \u00e8 stata sostituita dalla sofferenza della mente, che lo sta turbando. Admeto descrive al padre una paurosa visione appena avuta. Apollo gli \u00e8 apparso annunciandogli la guarigione, e Admeto si stava affrettando per dare la notizia alla moglie, ma la Morte \u00e8 apparsa davanti a lui, narrandogli che Apollo le ha sottratto la preda, ma in cambio ella far\u00e0 trascorrere ad Admeto una vita di intollerabili tormenti.\nPoi entra Alceste; il suo volto e la sua persona ne testimoniano la sofferenza, ma ella si volge al marito con espressioni di gioia. Chiede di restare sola con Admeto, e gli rivela il terribile segreto della propria imminente morte. Lo implora di vivere per amore dei loro figli e del regno.\nL'atto si chiude con i lamenti del coro e le suppliche ad Apollo.\nAtto III.\nEntra Alceste, morente, sorretta dalle sue ancelle e accompagnata dal figlio Eumelo, dalla figlia e dal coro. Admeto le sta accanto da una parte. Alceste si corica pronta a morire. Il loro figlio inutilmente cerca di portate qualche sollievo al padre. Admeto si rivolge alla moglie con sentimenti alterni di rabbia e affetto, poi corre via con l'intenzione di uccidersi, per\u00f2 viene fermato ed \u00e8 condotto al giaciglio di Alceste, che insiste ancora a chiedergli di vivere per amore dei figli.\nGiunge Fereo e aggiunge le sue suppliche a quelle di Alceste. Admeto rimprovera il padre poich\u00e9 lo ritiene la causa della morte di Alceste, in primo luogo per avere chiesto il parere dell'Oracolo, e poi per averle consentito di prendere il posto di vittima. Fereo gli risponde che \u00e8 stata Alceste ad anticiparlo, intercettando la risposta dell'Oracolo, e che inoltre egli stesso vive non per se stesso, ma per amore dell'anziana madre di Admeto. Admeto \u00e8 preso dal rimorso. Alceste si accommiata affettuosamente da tutti loro, e gradualmente la morte scende su di lei.\nIl coro, diviso in due parti, una intorno ad Admeto, l'altra intorno ad Alceste, canta inni per piangere Alceste e dare sollievo ad Admeto.\nAtto IV.\nEntra in scena Ercole, mentre Alceste sta spirando. Ercole, che in precedenza era stato ospite di Fereo e del figlio, annuncia di avere saputo della malattia del suo vecchio amico Admeto, e di essere accorso per accertarsi delle sue condizioni. Il coro di Alceste lo informa della guarigione e del sacrificio della moglie. Ercole chiede alle ancelle di portare subito e in segretezza Alceste, che ancora respira, al tempio di Apollo e Mercurio, di affidare la donna alla profetessa e poi fare ritorno.\nQuindi Apollo risveglia Admeto dalla sua prostrazione, gli dice di non disperare e parte, promettendo di tornare presto. Admeto sembra rivivere, e solleva il figlio come per rivedere le fattezze di Alceste, ma vede che la moglie e scomparsa, come met\u00e0 del coro. Admeto crede che ella sia morta e quando le ancelle rientrano le accusa di averne rimosso il corpo. Si congeda disperato dai figli e annuncia la propria intenzione di lasciarsi morire di fame. Il suo proponimento, in cambio del quale chiede che Alceste torni in vita, \u00e8 suggellato da un voto indissolubile.\nIl coro canta un inno a Giove ed Ercole.\nAtto V.\nAdmeto giace ai piedi della statua di Proserpina. Sono presenti anche Fereo, i nipoti e il coro. Entra Ercole, che conduce una donna velata, che lascia su un lato. Il coro lo informa del voto di Admeto. Quest'ultimo gli chiede di riportargli il corpo della propria sposa. Ercole gli risponde di avergli portato invece una nuova moglie, che possiede ogni immaginabile grazia e virt\u00f9. Admeto lo rimprovera per la sua crudelt\u00e0, ma alla fine Ercole rivela che la donna velata \u00e8 Alceste tornata alla vita, e che Admeto \u00e8 sciolto dal suo voto. Ercole spiega che gli dei hanno voluto mettere alla prova Alceste e Admeto:\nCala il sipario nel tripudio generale."}
{"id": "850000", "revid": "56818", "url": "https://it.wikipedia.org/wiki?curid=850000", "title": "Amore cortese", "text": ""}
{"id": "850001", "revid": "838137", "url": "https://it.wikipedia.org/wiki?curid=850001", "title": "Operazioni aritmetiche sui numeri reali", "text": "I numeri reali sono un insieme di numeri su cui ovviamente si possono fare delle operazioni, che corrisponderanno a quelle, imparate in forma elementare, che vengono fatte sui suoi sottoinsiemi, come i razionali e i naturali. Dovendo enunciare come funzionano le operazioni aritmetiche sui reali, si utilizzer\u00e0 il concetto di troncata, gi\u00e0 usato per definire gli stessi, e il principio di localizzazione di Cantor. Inoltre, poich\u00e9 la troncata pu\u00f2 essere vista come un concetto abbastanza simile all'approssimazione, si pu\u00f2 anche osservare una correlazione tra il numero di cifre della troncata e la conseguente precisione del risultato dell'operazione aritmetica mediante approssimazione decimale finita.\nSomma.\nDefinizione.\nLa prima cosa da fare per cercare di definire la somma tra numeri reali \u00e8 legata al concetto di diseguaglianza tra numeri: se infatti consideriamo due numeri formula_1 e formula_2, possiamo stimarli dall'alto e dal basso con dei numeri pi\u00f9 grandi e pi\u00f9 piccoli, ovvero possiamo scrivere: \nAdesso possiamo utilizzare le propriet\u00e0 della somma e scrivere come conseguenza che:\nIn pratica abbiamo visto che possiamo stimare la somma tra due numeri tra le somme di numeri che sono pi\u00f9 grandi o pi\u00f9 piccoli degli addendi. \nSappiamo anche, dalla definizione delle troncate di un numero reale \"s\" che:\nQuindi possiamo scrivere questa relazione per i nostri due addendi, \"a\" e \"b\":\nDa questo e da quanto osservato prima deriva il fatto che:\nA questo punto possiamo utilizzare il principio di localizzazione applicato a:\nMa dal momento che la relazione tra la troncata per difetto e quella per eccesso \u00e8:\nQuesta successione di intervalli inscatolati, che chiameremo formula_12, pu\u00f2 anche essere scritta come:\nAbbiamo dunque ottenuto che la somma di due numeri reali \u00e8 contenuta in una successione di intervalli, la cui grandezza \u00e8 arbitrariamente piccola (agendo su formula_14), uno dentro l'altro, e quindi possiamo tranquillamente applicare il principio di localizzazione di Cantor per trovare la somma. Dati i due numeri reali formula_1 e formula_16, la loro somma formula_17 pu\u00f2 essere definita come l'unico numero reale individuato per localizzazione dagli intervalli\nStima della precisione.\nGrazie alla definizione di somma di numeri reali attraverso una successione di intervalli in cui essa \u00e8 contenuta, possiamo stimare l'errore che commettiamo nella somma di due numeri reali, troncati alla \"n\"-esima cifra. Infatti poich\u00e9 la successione di intervalli in questione \u00e8\nla sua ampiezza sar\u00e0:\nIn pratica dunque l'errore \u00e8 di due unit\u00e0 sull'ultima cifra, e quindi se sommiamo due numeri reali troncati per esempio alla quinta cifra, sapremo che l'errore del risultato si limita solo alla quinta cifra, per cui quelle precedenti l'ultima sono esatte. \nIn generale se chiamiamo con \"m\" il numero di cifre decimali degli addendi, e con \"n\" le cifre decimali esatte che si vogliono ottenere (nel risultato), allora si dovr\u00e0 rispettare la relazione:\nDifferenza e opposto.\nLa differenza tra numeri reali si definisce come un caso particolare della somma formula_22 utilizzando il concetto di opposto di un numero reale, e quindi procedendo nella solita maniera, cio\u00e8 con le troncate e la localizzazione.\nSi definisce quindi opposto di un numero reale formula_23 il numero reale formula_24 definito per localizzazione dalla successione di intervalli:\nProdotto.\nDefinizione.\nPer definire il prodotto prenderemo in considerazione due numeri reali positivi, tralasciando il caso di quelli negativi; questo viene fatto dal momento che quando si moltiplicano reali aventi segni discordi, prima si definisce il prodotto tra i loro valori assoluti, e poi si stabilisce il segno come al solito (positivo se i segni sono concordi, negativo se sono discordi).\nL'idea da seguire nella definizione del prodotto \u00e8 assai simile a quella per la somma, anche se pi\u00f9 complicata. Innanzitutto consideriamo due numeri reali formula_26 e formula_27, entrambi positivi per quanto detto prima; come conseguenza delle propriet\u00e0 della disuguaglianza potremo scrivere:\nOvvero li stimiamo dall'alto e dal basso, e poi ancora scrivere:\nMa per le propriet\u00e0 delle troncate:\nE quindi avremo che:\nAdesso vediamo a quali intervalli appartiene questo prodotto:\nMa poich\u00e9 sappiamo che per un generico reale formula_35\nAllora possiamo scrivere la successione di intervalli, a cui daremo il nome di formula_37, come:\nPer utilizzare questi intervalli per localizzare il prodotto occorre provare la seconda ipotesi del principio di Cantor, cio\u00e8 che l'ampiezza di questi intervalli inscatolati pu\u00f2 essere resa minore di \nPer fare questo dobbiamo per prima cosa sapere quant'\u00e8 l'ampiezza dell'intervallo (che \u00e8 anche la stima dell'errore eventuale dell'operazione, come vedremo dopo); da quanto detto prima possiamo scrivere questo scarto formula_40 come:\nQuesto \u00e8 il valore che dobbiamo dimostrare essere pi\u00f9 piccolo di una qualsiasi potenza di 10 (\"m\"); poich\u00e9 con la scrittura di prima \u00e8 molto difficile fare delle operazioni di confronto, cerchiamo di stimare formula_42 per eccesso, grossolanamente. \nDal concetto di troncata ricaviamo che, per un generico reale formula_43:\nE da questo possiamo allora scrivere:\nInoltre, dal momento che formula_14 \u00e8 un numero naturale, allora:\nPer cui possiamo stimare, per eccesso, formula_42 come:\nChiameremo per chiarezza il valore tra parentesi formula_51: adesso potremo pensare di maggiorare formula_42 con:\nCerchiamo ora una potenza di 10 che sia maggiore di formula_51, e chiamiamola formula_55; possiamo quindi scrivere:\nQuello che abbiamo fatto in pratica \u00e8 una serie di stime per eccesso, molto grossolane, ma che ci hanno permesso di stimare l'errore in modo pi\u00f9 chiaro; adesso infatti possiamo confrontare l'ultima quantit\u00e0 ottenuta con formula_57, che era quello che ci richiedeva il principio di localizzazione:\nAbbiamo cos\u00ec ottenuto un valore che va rispettato, nella scelta del numero di cifre dei fattori, per poter applicare Cantor; adesso possiamo dunque definire il prodotto tra numeri reali:\ndati formula_26 e formula_27 reali positivi, si definisce il loro prodotto formula_61 come il numero reale definito per localizzazione dagli intervalli \nStima della precisione.\nSe vogliamo operare una moltiplicazione tra due numeri reali, torna molto utile la condizione necessaria che avevamo supposto per applicare Cantor, ovvero\nRicordiamo che in questo caso formula_14, la precisione di cifra con cui si scrivono i fattori (indice della troncata), deve essere scelto pari alla somma tra formula_65, che \u00e8 l'esponente della potenza di 10 dell'errore massimo che si vuole commettere, e formula_66, che \u00e8 l'esponente della potenza di 10 che maggiora \nIl caso della stima della precisione nel prodotto tra reali \u00e8 radicalmente diverso da quanto visto per la somma: l'errore nell'addizione \u00e8 indipendente dagli addendi da sommare ma dipende solo dal numero di cifre con il quale sono calcolati. Invece l'errore del prodotto \u00e8 enormemente influenzato dalla grandezza dei fattori, come dimostra il fatto che 10 elevato alla formula_66 debba essere pi\u00f9 grande di formula_51 che \u00e8 \nDivisione e inverso.\nPer descrivere come funzione la divisione tra i numeri reali si \u00e8 soliti utilizzare il concetto, gi\u00e0 descritto, di prodotto moltiplicando un numero (dividendo) per l'inverso di un altro (divisore). Il problema quindi si riduce alla definizione di inverso di un numero reale. Istintivamente verrebbe da utilizzare di nuovo il principio di localizzazione di Cantor (e le troncate), ma questo \u00e8 impossibile: infatti se dividiamo 1 per un numero decimale finito, la troncata del numero che ci interessa, pu\u00f2 accadere di ritrovarci ad operare con serie decimali periodiche.\nQuesta complicazione per\u00f2 pu\u00f2 essere superata: se dobbiamo definire la troncata formula_14-esima di un numero reale formula_71 si utilizza una versione dell'algoritmo di Euclide esteso per\u00f2 ai reali, quindi leggermente modificato. \nIl suddetto algoritmo pu\u00f2 essere cos\u00ec schematizzato:\nA questo punto possiamo tranquillamente definire il quoziente tra reali con il prodotto.\nElevamento a potenza.\nSe consideriamo due numeri reali formula_43 e formula_82, in cui il primo deve essere strettamente maggiore di 0, possiamo definire la loro potenza attraverso l'esponenziale:\nAbbiamo quindi ridotto il caso ad un esponenziale, dove formula_84 \u00e8 il numero di Eulero, e formula_85, che si pu\u00f2 scrivere anche formula_86 o formula_87, \u00e8 il logaritmo naturale. La formula per la potenza si ricava facilmente dalle propriet\u00e0 delle potenze e dal fatto che il logaritmo \u00e8 la funzione inversa dell'esponenziale:"}
{"id": "850002", "revid": "6923", "url": "https://it.wikipedia.org/wiki?curid=850002", "title": "Mal\u00e9v Hungarian Airlines", "text": "La Mal\u00e9v, acronimo ungherese di \"Magyar L\u00e9gik\u00f6zleked\u00e9si V\u00e1llalat\" (in italiano \"Linee Aeree Ungheresi\"), era la principale compagnia aerea ungherese. Ha dichiarato fallimento, sospendendo tutti i voli, il 3 febbraio 2012.\nFlotta.\nLa flotta della Mal\u00e9v era cos\u00ec costituita: (al 3 febbraio 2012)\nLa Mal\u00e9v aveva in ordine 15 Sukhoi Superjet 100 e altri 4 Bombardier Q400, ma le acquisizioni non sono state effettuate.\nL'et\u00e0 media della flotta al giugno 2010 era di 7,1 anni.\nVoli in code sharing.\nRotte che erano operate in code-sharing per le linee aeree partner dalla Mal\u00e9v da/per Budapest:"}
{"id": "850003", "revid": "201394", "url": "https://it.wikipedia.org/wiki?curid=850003", "title": "Victim in Pain", "text": "Victim in Pain \u00e8 l'album di debutto del gruppo hardcore Agnostic Front. Venne pubblicato nel 1984 dalla Rat Cage Records in seguito all'EP \"United Blood\". Il disco vede la partecipazione di Rob Kabula e Dave Jones, che sostituirono Adam Moochie e Ray \"Raybeez\" Barbieri rispettivamente al basso e alla batteria. Il disco \u00e8 oggi disponibile insieme con il suo successore, l'album del 1986 \"Cause for Alarm\"."}
{"id": "850008", "revid": "287204", "url": "https://it.wikipedia.org/wiki?curid=850008", "title": "Stelle principali della costellazione della Volpetta", "text": "Segue un prospetto delle stelle principali della costellazione della Volpetta, elencate per magnitudine decrescente."}
{"id": "850021", "revid": "1305772", "url": "https://it.wikipedia.org/wiki?curid=850021", "title": "Dante Alighieri (disambigua)", "text": ""}
{"id": "850023", "revid": "767487", "url": "https://it.wikipedia.org/wiki?curid=850023", "title": "Razamanaz (Razamanaz)", "text": "Razamanaz \u00e8 il primo album dei Razamanaz, uscito nel marzo 2003 per l'Etichetta Perris Records.\nIl disco.\nMichael Kelly Smith (Britny Fox), firm\u00f2 con la Perris Records nel 2003 per pubblicare il materiale dei Razamanaz, la sua band degli anni novanta. Verr\u00e0 cos\u00ec stampato l'album omonimo, che raccoglie tutto quanto inciso dalla band nella passata decade: cover, versioni demo ed alcuni pezzi che avrebbero dovuto comporre un album alla fine mai ufficialmente pubblicato.\nIl disco contiene alcune cover:"}
{"id": "850024", "revid": "128334", "url": "https://it.wikipedia.org/wiki?curid=850024", "title": "Dante Alighieri (nave da battaglia)", "text": "La Dante Alighieri \u00e8 stata una nave da battaglia italiana varata nel 1910. Prest\u00f2 servizio con la Regia Marina durante la prima guerra mondiale. Prima nave da battaglia monocalibro (tipo \"dreadnought\") della Regia Marina \u00e8 nota per essere stata la prima nave da battaglia al mondo ad avere l'armamento principale in torri trinate, con dodici cannoni calibro 305 mm in 4 torri corazzate.\nNome e motto.\nSebbene sia stata la prima e unica nave della Regia Marina e della Marina Militare Italiana intitolata al \"sommo poeta\", non fu l'unica nave della marina italiana dedicata ad un poeta; negli anni trenta entrarono in servizio i quattro cacciatorpediniere classe Alfredo Oriani (o \"Poeti\"): \"Alfredo Oriani\", \"Vittorio Alfieri\", \"Giosu\u00e8 Carducci\" e \"Vincenzo Gioberti\".\nIl motto della nave \"Con l'animo che vince ogni battaglia\" venne tratto dal verso 53 del Canto XXIV dell'Inferno; Dante dopo essere passato dalla sesta alla settima bolgia \u00e8 sfinito e Virgilio rincuorandolo lo incita con queste parole: \u00abe per\u00f2 leva su! vinci l'ambascia con l'anima che vince ogni battaglia, se con suo grave corpo non s'accascia\u00bb.\nProgetto.\nProgettata dal generale del Genio Navale Edoardo Masdea \u00e8 stata la prima nave da battaglia monocalibro (tipo \"dreadnought\") italiana. Al progetto dell'unit\u00e0 collabor\u00f2 il generale Giuseppe Rota, primo direttore della Vasca Navale di La Spezia.\nL'armamento principale, 12 cannoni da 305\u00a0mm era alloggiato in 4 torri trinate, prima unit\u00e0 al mondo ad abbandonare la classica configurazione a cannoni in torri binate per l'armamento principale.\nCome altre navi da battaglia italiane era caratterizzata da buona velocit\u00e0, ottenuta anche a scapito della corazzatura, che aveva valori di spessore leggermente inferiori alle navi omologhe delle altre principali marine.\nPropulsione.\nLa propulsione era a vapore generata da 23 caldaie, di cui 17 alimentate a carbone e 6 a nafta, il cui vapore alimentava 3 gruppi turboriduttori che azionavano 4 assi con le relative eliche. L'apparato motore forniva una potenza di 32.200 cavalli vapore consentendo all'unit\u00e0 di raggiungere la velocit\u00e0 di 23 nodi, con un'autonomia che alla velocit\u00e0 di 10 nodi era di 5.000 miglia. I fumaioli erano quattro, accoppiati a due a due in due gruppi, uno a proravia e uno a poppavia. Nel 1923 tutte le caldaie furono convertite a nafta.\nArmamento.\nL'armamento principale si componeva di 12 cannoni da 305/46 Mod. 1909 ripartiti quattro torri trinate; le torri erano posizionate una a prua, una a poppa, e due a centro nave. Questa soluzione era stata scelta per mantenere basso il centro di gravit\u00e0 della nave e ridurne il profilo. Questa scelta rinunciava all'opportunit\u00e0 di avere pi\u00f9 torri in tandem a prua (od eventualmente a poppa), che consentiva di concentrare la potenza di fuoco sul profilo frontale o posteriore. Questa soluzione venne adottata in seguito dalla classe Gangut della Marina Russa.\nL'armamento secondario era costituito da 20 cannoni da 120/50 Mod. 1909, in 4 torri binate e 12 torri singole e 16 cannoni da 76/50\u00a0mm, mentre l'armamento silurante era costituito da tre tubi lanciasiluri da 450\u00a0mm, ognuno dei quali dotato di tre siluri.\nI cannoni principali da 305/46 erano progettati dalla ditta inglese Armstrong e costruiti negli Stabilimenti meccanici di Pozzuoli, mentre i cannoni da 120/50\u00a0mm, come quelli della corazzata Giulio Cesare, erano \"Elswick\" \"Pattern\".\nSuccessivamente per la difesa antierea vennero aggiunti 2 cannoni da 40/39\u00a0mm e 6 mitragliere.\nLe torri corazzate dei cannoni da 305\u00a0mm erano brandeggiabili mediante un sistema sia idraulico che elettrico, mentre l'elevazione delle munizioni dai depositi, il caricamento e la manovra delle grosse artiglierie all'interno delle torri erano solamente idraulici. La manovra delle artiglierie secondarie era invece esclusivamente manuale.\nIl rilevamento dei bersagli, inizialmente affidato ai sestanti, fu aggiornato nel 1907, con l'istallazione di sei telemetri a coincidenza della ditta britannica Barr &amp; Stroud tipo FQ2 aventi una base ottica di . Un telemetro era installato nella torretta posta sopra la plancia di comando, uno sulla torre di comando posta tra il fumaiolo di poppa e l'ultima torre, uno per ogni torre di grosso calibro. Nel 1916, il telemetro di prua fu sostituito da una torretta detta \"Triplex\" con tre telemetri Barra &amp; Stroud FT 25 da che permettevano la misura simultanea dello stesso bersaglio in modo da ottenere un dato medio pi\u00f9 affidabile. \nLa nave fu dotata nel 1918 di un apparecchio di punteria generale sviluppato dalla ditta Girardelli di La Spezia per il brandeggio delle torri principali, il controllo non era automatico ma a controindice, cio\u00e8 l'apparecchio trasmetteva elettricamente i dati di alzo e brandeggio a dei quadranti posti nelle torri che permettevano l'impostazione locale dei valori richiesti.\nServizio.\nLa carriera della \"Dante Alighieri\", nonostante l'impiego durante il primo conflitto mondiale, fu priva di eventi significativi.\nLa nave, varata il 20 agosto 1910 ed entrata in servizio il 15 gennaio 1913, ricevette la bandiera da combattimento nella rada di La Spezia il 26 gennaio 1913 dalla signora Ildegarde Occella, Presidente del comitato femminile della Societ\u00e0 Dante Alighieri. La nave subito dopo l'entrata in servizio effettu\u00f2 una crociera in Atlantico, in cui, superata Gibilterra, tocco i porti di Dakar in Senegal, Funchal nell'isola di Madera, Ponta Delgada e Vigo, svolgendo poi attivit\u00e0 di squadra e crociere nel Mediterraneo.\nNel 1913 venne sperimentata la sistemazione di un idrovolante \"Curtiss Model H\", all'epoca genericamente denominato \"Curtiss Flying Boat\", e nello stesso anno imbarc\u00f2 a Livorno Re Vittorio Emanuele III per recarsi a Castellammare di Stabia ad assistere al varo della corazzata Duilio. La corazzata Dante Alighieri fu la prima nave della Regia Marina ad avere un idrovolante imbarcato e quasi contemporaneamente in via sperimentale vennero dotati di idrovolanti anche gli incrociatori corazzati \"Amalfi\" e \"San Marco\" e in seguito a tali esperienze venne deciso di trasformare alcune unit\u00e0 in basi mobili per idrovolanti.\nAllo scoppio del primo conflitto mondiale, la nave, al comando del Capitano di Vascello Biscaretti, era dislocata a Taranto, come ammiraglia della \"I Divisione\" con insegna del Contrammiraglio Camillo Corsi. Il 5 settembre 1915 imbarc\u00f2 a bordo l'ammiraglio Luigi Amedeo di Savoia, duca degli Abruzzi innalzandone l'insegna. Il 30 novembre 1916 approd\u00f2 a Corf\u00f9, facendo rientro a Taranto il 27 gennaio 1917.\nDurante la guerra svolse principalmente attivit\u00e0 di pattugliamento nel Mar Adriatico meridionale, ma senza essere mai impegnata in combattimento, in quanto le navi da battaglia della Imperial-Regia Marina Austro-Ungarica raramente lasciavano i loro porti.\nL'unica azione significativa durante la prima guerra mondiale fu il bombardamento del porto di Durazzo, il 2 ottobre 1918, con a bordo l'ammiraglio Thaon di Revel, che ne innalz\u00f2 l'insegna, in un'azione a protezione di un gruppo di navi italo-inglesi.\nNel 1918 la nave venne ridislocata a Venezia per l'occupazione delle coste e delle isole dalmate.\nAlla fine del 1920 in seguito all'Impresa di Fiume di Gabriele d'Annunzio la nave non prese parte al blocco di Fiume (vi era bloccata) e non partecip\u00f2 al bombardamento della citt\u00e0, nei giorni che passarono poi alla storia con il nome di Natale di sangue.\nNel 1922 il re Vittorio Emanuele III intrattenne a bordo dell'unit\u00e0 i delegati alla Conferenza di Genova.\nNel 1923 venne rimodernata, in particolare tutte le caldaie furono convertite per l'alimentazione a nafta venne installato un nuovo albero di trinchetto quadripode in sostituzione di quello tripode e vennero allungati i fumaioli per ridurre gli scarichi del fumo della combustione sul ponte.\nNel 1924 prese parte insieme a \"Cavour\", \"Doria\" e \"Duilio\" ad una crociera in Spagna in occasione di una visita dei reali d\u2019Italia. Nello stesso anno venne testato un nuovo sistema di controllo del fuoco a distanze fino a 26.000 metri; sempre nel corso dello stesso anno la nave trasport\u00f2 a Palermo Benito Mussolini in occasione della visita in Sicilia del capo del governo.\nNel 1925 la nave venne attrezzata per imbarcare un idrovolante da ricognizione \u201cM 18\u201d e nel 1927 visit\u00f2 insieme alle Duilio la citt\u00e0 di Zara.\nAlla fine degli anni venti lo stato di sofferenza dell'economia italiana reduce dal primo dopoguerra non consentiva di mantenere una flotta considerevole e venne pertanto deciso di ridurre il bilancio navale; conseguentemente venne sospesa la costruzione delle Caracciolo, venne deciso di smantellare la corazzata \"Leonardo da Vinci\" di cui era stato previsto il riallestimento dopo il recupero nel porto di Taranto e di ritirare dal servizio le corazzate Dante Alighieri e le Cavour e cos\u00ec il 1\u00ba luglio 1928 la nave venne posta in disarmo, per essere radiata e smantellata dopo poco."}
{"id": "850026", "revid": "1782831", "url": "https://it.wikipedia.org/wiki?curid=850026", "title": "Cause for Alarm", "text": "Cause for Alarm \u00e8 il secondo album degli Agnostic Front. Venne pubblicato nel 1986 dalla Relativity/Combat Records.\nNote.\nL'ingresso di un secondo chitarrista, Alex Kinon, ha reso il suono maggiormente influenzato dall'heavy metal. L'album infatti venne riconosciuto come uno dei dischi fondamentali del crossover thrash. Un altro cambio di formazione fu quello che vide la sostituzione di Dave Jones con Louie Beatto alla batteria. Il gruppo continuer\u00e0 ad esplorare il metal sul disco successivo, \"Liberty and Justice for...\" (1987)."}
{"id": "850028", "revid": "41390", "url": "https://it.wikipedia.org/wiki?curid=850028", "title": "Ipnoterapia", "text": ""}
{"id": "850031", "revid": "169529", "url": "https://it.wikipedia.org/wiki?curid=850031", "title": "Tetrafarmacum", "text": "Il tetrafarmacum () era un composto farmaceutico, proveniente dall'antica Grecia.\nStoria.\nIn Grecia questo era un miscuglio di cera, resina di pino, pece e grasso animale, soprattutto di origine suina.\nChiamato cos\u00ec proprio per l'unione di queste quattro sostanze, (\"tetra\", in greco, significa \"quattro\", mentre \"farmakon\" propriamente identificava il veleno), a Roma il termine \"tetrafarmacum\" era un complicato e costoso piatto della cucina romana. Conteneva mammelle di scrofa, fagiano, cinghiale e prosciutto.\nLa sola fonte che ha permesso di conoscere e di tramandare fino ai giorni nostri il \"tetrafarmacum\" \u00e8 la \"Historia Augusta\", che lo menziona tre volte. Tutte e tre provengono dalla biografia di Adriano, che non \u00e8 giunta a noi. Lucio Elio Cesare (morto nel 138) invent\u00f2 il piatto culinario, che piaceva molto all'imperatore Adriano, ma anche ad Alessandro Severo."}
{"id": "850033", "revid": "1565034", "url": "https://it.wikipedia.org/wiki?curid=850033", "title": "Disciplina ecclesiastica", "text": "La disciplina ecclesiastica \u00e8 l'insieme di regole e doveri da rispettare per far legittimamente parte di un clero religioso. \nDescrizione del concetto.\nIl termine non ha solo una connotazione negativa, come se con essa sempre si intendessero le \"sanzioni disciplinari\" previste per chi contravviene alle sue regole, ma l'esercizio di quelle virt\u00f9 formative del carattere che portano la persona a diventare sempre meglio conforme, nel caso della fede cristiana, al modello di Cristo. L'apostolo Paolo scrive: \"Perch\u00e9 quelli che ha preconosciuti, li ha pure predestinati a essere conformi all'immagine del Figlio suo, affinch\u00e9 egli sia il primogenito tra molti fratelli\" (Romani 8:29).\nLa \"paideia\" \u00e8 letteralmente l'educazione del ragazzo ed indica tutto ci\u00f2 che riguarda lo sviluppo morale ed intellettuale del giovane, cio\u00e8 la sua educazione. \"E voi, padri, non irritate i vostri figli, ma allevateli nella disciplina e nell'istruzione del Signore\" (Efesini 6:4). In senso spirituale si riferisce alla vita del credente intesa come una scuola vocazionale, un apprendimento costante. Difatti, il termine \"disciplina\" \u00e8 connesso strettamente a quello di discepolo ed \u00e8 implicita nel grande mandato di Cristo: \"Andate dunque e fate miei discepoli tutti i popoli battezzandoli nel nome del Padre, del Figlio e dello Spirito Santo, insegnando loro a osservare tutte quante le cose che vi ho comandate. Ed ecco, io sono con voi tutti i giorni, sino alla fine dell'et\u00e0 presente\"' (Matteo 28:19,20). Un discepolo \u00e8 colui o colei che volontariamente si sottopone alla disciplina di un maestro, tanto che si pu\u00f2 legittimamente dire che anche per i cristiani d'oggi, che chiamano Cristo loro Maestro, essi sono sempre ad una scuola, la scuola dove si impara e si pratica la volont\u00e0 rivelata del Signore.\nL'universale forma di disciplina cristiana, cos\u00ec, anche se non \u00e8 sempre percepita come tale, \u00e8 la omiletica della Parola di Dio, che i cristiani confessano essere una delle \"chiavi\" del Regno di Dio (cfr. Matteo 16:19; 18:18).\nNelle varie confessioni religiose.\nChiesa cattolica.\nCon essa si indica l'insieme delle regole disciplinari formulate dagli apostoli, dai papi e dai concili, sulle quali si fonda la vita esteriore e il governo della Chiesa.\nChiese evangeliche.\nPer il Protestantesimo la chiesa universale diventa visibile nella comunit\u00e0 locale. \u00c8 l\u00e0 che viene esercitato \"il ministero delle chiavi\" come pure amministrata la disciplina. In un tempo come il nostro, per\u00f2, che sembra rifuggire da un qualunque senso di disciplina personale e comunitaria e dove la chiesa si frammenta e si disperde in troppe nuove iniziative indipendenti, l'amministrazione della disciplina diventa parecchio complicata soprattutto per la probabilit\u00e0 che il disciplinato fugga (e riceva il benvenuto) in una differente realt\u00e0 ecclesiale che si ritenga pi\u00f9 \"liberale\". Il mandato biblico alla comunit\u00e0 cristiana locale \u00e8, per\u00f2, il diligente mantenimento della disciplina prevista dalle Sacre Scritture. L'apostolo Paolo, per esempio, in una delle sue epistole lamenta la lassit\u00e0 della comunit\u00e0 cristiana di Corinto che non aveva \"tolto di mezzo\" a loro un uomo che aveva preso come moglie una donna gi\u00e0 sposata a suo padre: \"E voi siete gonfi, e non avete invece fatto cordoglio, perch\u00e9 colui che ha commesso quell'azione fosse tolto di mezzo a voi!\" (1 Corinzi 5:2), causando \"pubblico scandalo\". Del mantenimento della disciplina, infatti, le comunit\u00e0 cristiane ne dovranno, infatti, rendere conto a Dio (Ezechiele 3:20,21: Atti 20:26,27). Pure ci\u00f2 che fa il membro di chiesa sottoposto ad azione disciplinare, per\u00f2, \u00e8 sua responsabilit\u00e0 e ne dovr\u00e0 rendere conto a Dio.\nLa Confessione di fede belga afferma: \"Crediamo quindi che, sebbene sia cosa utile e buona che coloro che governano la chiesa stabiliscano e dispongano un certo ordine fra di loro per la conservazione del corpo della chiesa, devono fare molta attenzione a non discostarsi da ci\u00f2 che Cristo, il nostro unico maestro, ha comandato Pertanto, rigettiamo tutte le invenzioni umane e tutte le leggi che si vorrebbero introdurre per servire Dio e con esse legare e costringere in un qualsiasi modo le coscienze Riceviamo quindi solo ci\u00f2 che serve per preservare e alimentare la concordia e l'unione e a conservare ogni cosa nell'obbedienza a Dio. A questo scopo \u00e8 richiesta la scomunica fatta secondo la parola di Dio , con tutto ci\u00f2 che ne dipende\" (Confessione di fede belga art. 32)."}
{"id": "850036", "revid": "287204", "url": "https://it.wikipedia.org/wiki?curid=850036", "title": "Tessano di San Marino", "text": "Il tessano di San Marino \u00e8 un vino la cui produzione \u00e8 consentita nella repubblica di San Marino. \u00c8 prodotto con uve sangiovese minimo al 50% e per il resto da uve locali autorizzate nella Repubblica di San marino.\nAbbinamenti consigliati.\nPiatti soprattutto complessi di selvaggina, carni rosse e formaggi stagionati."}
{"id": "850039", "revid": "1975707", "url": "https://it.wikipedia.org/wiki?curid=850039", "title": "Friedrich von Flotow", "text": "\u00c8 ricordato soprattutto per la sua opera \"Martha\": titolo ora raramente allestito, ma celebre fra la fine del XIX secolo e l'inizio del XX. La sua seconda opera pi\u00f9 importante fu l'Alessandro Stradella, del 1844.\nBiografia.\nFlotow nacque nella tenuta paterna di Teutendorf a Sanitz nel Meclemburgo, da un'aristocratica famiglia. Studi\u00f2 al Conservatorio di Parigi, accogliendo influenze stilistiche da Auber, Rossini, Meyerbeer, Donizetti, Hal\u00e9vy e, pi\u00f9 tardi, da Gounod ed Offenbach.\nScrisse la sua prima opera nel 1835, \"Pierre et Cath\u00e9rine\", ma il suo debutto di successo fu con \"Le naufrage de la M\u00e9duse\" (1839). \"Martha\", il titolo pi\u00f9 fortunato, vide la luce a Vienna presso il \"Theater am K\u00e4rntnertor Wien\" il 25 novembre 1847. \nComplessivamente scrisse 29 opere, tradotte in italiano, francese e inglese per raggiungere un pi\u00f9 vasto pubblico; ci\u00f2 nonostante, all'inizio del XX secolo, la sua musica era caduta nell'oblio. La sua aria pi\u00f9 famosa \u00e8 probabilmente \"Ach, so fromm\" dalla \"Martha\", nella sua versione italiana \"M'appar\u00ec\". L'opera romantica \"Alessandro Stradella\" in tre atti, ispirata all'avventurosa vita del compositore, ebbe anch'essa un discreto successo. Un'altra opera da ricordare che per\u00f2 \u00e8 pressoch\u00e9 sconosciuta \u00e8 \"L'Ombra\".\nDal 1856 al 1863 svolse le funzioni di Intendente del Teatro di corte dello Schwerin e pass\u00f2 gli ultimi anni della sua vita a Parigi e Vienna, mentre le sue opere venivano messe in scena anche a San Pietroburgo e Torino.\nLa credenza che il suo stile sia puramente francese \u00e8 caduta in disuso, poich\u00e9 in realt\u00e0 Flotow concilia quello italiano (per esempio il melodismo delle arie) con quello tedesco (come si vede nella sua raffinata strumentazione)."}
{"id": "850040", "revid": "78273", "url": "https://it.wikipedia.org/wiki?curid=850040", "title": "Malev", "text": ""}
{"id": "850041", "revid": "767487", "url": "https://it.wikipedia.org/wiki?curid=850041", "title": "Virtuality", "text": "Virtuality (\"Virtuosity\") \u00e8 un film del 1995 diretto da Brett Leonard e interpretato da Denzel Washington, nel ruolo del poliziotto finito in prigione per avere ucciso dei terroristi in un'azione confusa e violenta."}
{"id": "850042", "revid": "2730", "url": "https://it.wikipedia.org/wiki?curid=850042", "title": "Whist", "text": "Whist \u00e8 un classico gioco di carte in voga nel XVIII e XIX secolo, evoluzione del pi\u00f9 antico Ruff and Honours. Nonostante le regole siano estremamente semplici, il gioco richiede un'analisi scientifica e, dal momento che i soli dati a disposizione di un giocatore sono le proprie 13 carte, \u00e8 difficile riuscire a giocarlo bene.\nAgli albori vennero scritti numerosi libri sull'arte di giocare a whist con Edmond Hoyle che scrisse un manuale divenuto poi famoso. Alla fine del XIX secolo un insieme di regole rigide descrivevano le leggi del gioco, la sua etichetta e le tecniche necessarie, le quali richiedevano grande impegno per l'apprendimento. Nei primi anni del ventesimo secolo il bridge contratto, che condivide molte caratteristiche del whist, divent\u00f2 il gioco pi\u00f9 popolare tra i giocatori \"seri\". Nondimeno, il whist continu\u00f2 ad essere giocato in Gran Bretagna, spesso in tornei locali chiamati \"whist drives\".\nVersioni del Whist.\nAl giorno d'oggi esistono molti giochi chiamati whist; il termine \u00e8 stato riutilizzato da una molteplicit\u00e0 di giochi basati sul whist originale, spesso con l'aggiunta di piccoli particolari, ad esempio:\nRegole del Whist.\nViene utilizzato un mazzo standard da 52 carte. L'ordine di importanza delle carte, in ordine decrescente, \u00e8 A K Q J 10 9 8 7 6 5 4 3 2. Viene giocato da quattro giocatori, in coppia con quello seduto di fronte. Per scegliere le coppie si alza il mazzo, i due giocatori con le carte pi\u00f9 alte fanno coppia. Dopo aver scelto le coppie si alza per decidere chi tiene il mazzo.\nMischiare e dare le carte.\nLe carte possono essere mischiate da qualsiasi giocatore, anche se solitamente viene fatto dal giocatore alla sinistra del mazziere. Il mazziere ha il diritto di dare un'ultima mischiata, se vuole. Per velocizzare questa operazione, un secondo mazzo pu\u00f2 essere mischiato dal compagno del mazziere durante la distribuzione delle carte, in modo che siano gi\u00e0 pronte per la mano successiva. Il mazzo viene tagliato dal giocatore alla destra del mazziere prima della distribuzione. Le carte vengono date una alla volta finch\u00e9 ogni giocatore si trova con 13 carte. L'ultima carta, appartenente al mazziere, viene girata per mostrare il seme che comanda (il trump, simile alla briscola o all'atout del bridge). La carta mostrata resta sul tavolo finch\u00e9 arriva il primo turno di gioco del mazziere. Il giro viene effettuato in senso orario.\nGioco.\nIl giocatore alla sinistra del mazziere gioca per primo; qualsiasi carta \u00e8 valida. Gli altri giocatori, in senso orario, giocano una carta a testa dello stesso seme di quella usata per l'apertura (ammesso che ne abbiano una). Se un giocatore non ne possiede pu\u00f2 giocare un altro seme. La mano viene vinta dalla carta pi\u00f9 alta del seme giocato dal primo giocatore, a meno che sia stato giocato un trump. In questo caso vince la mano con il trump pi\u00f9 alto. Il giocatore che si aggiudica la mano ha il diritto di iniziare la successiva.\nPunteggio.\nDopo che tutti i 13 turni sono stati giocati, la coppia che si \u00e8 aggiudicata il maggior numero di mani segna un punto per ogni \"mano aggiuntiva\", ovvero per ogni mano dopo la sesta. La partita viene vinta dalla prima coppia che segna 5 punti.\nGli onori (honours) sono i punti che vengono assegnati a chi possiede le 4 carte pi\u00f9 alte (A, K, Q, J) del trump. Chi ne possiede tre ha diritto a 2 punti, chi ne ha quattro pu\u00f2 avere 4 punti. I punti derivati dalle mani vinte vengono conteggiati prima degli onori, e la coppia che segna 4 punti non pu\u00f2 reclamare gli onori per vincere la partita. Gli onori non aggiungono niente ad una mano, servono solo per velocizzare le partite, e a volte non vengono usati.\nRiferimenti letterari.\nNel \"Conte di Montecristo\", il whist \u00e8 l'unico divertimento che si concede il procuratore Villefort. Charles Dickens parl\u00f2 del whist nel libro \"Il Circolo Pickwick\" nel capitolo VI e ne fa un accenno in \"Grandi speranze\" nel capitolo XXIX. Edgar Allan Poe parl\u00f2 del whist nel suo racconto \"I delitti della Rue Morgue\". Jane Austen cita il whist in Ragione e sentimento e nel suo romanzo incompiuto \"I Watson\" (\"The Watsons\"). Phileas Fogg, l'eroe del romanzo \"Il giro del mondo in 80 giorni\" di Jules Verne, \u00e8 dedito al gioco del whist. Edward Gorey lo cit\u00f2 nel libro illustrato \"The Glorious Nosebleed\".\nIl gioco \u00e8 spesso presente nei romanzi russi del XIX secolo ambientati nell'alta societ\u00e0. Fra gli altri ne hanno parlato Aleksandr Sergeevi\u010d Pu\u0161kin, Nikolaj Gogol', Ivan Sergeevi\u010d Turgenev, F\u00ebdor Dostoevskij e Lev Tolstoj. In \"Via col vento\" Scarlett lo gioca dopo aver sposato Rhett. Anche in \"Orgoglio e pregiudizio\" di Jane Austen i personaggi giocano a whist. E anche in \u201cEmma\u201d i signori dell\u2019epoca ne sono dediti. Horatio Hornblower \u00e8 un eccellente giocatore nella serie omonima di C. S. Forester. Ne \"Il Gattopardo\", i protagonisti (Don Fabrizio, Padre Pirrone e Tancredi) giocano a whist col Cavaliere Chevalley.\nAl Shockley e Jack Torrence giocano a whist durante un flashback nell'opera di Stephen King \"Shining\". Jack Aubrey e Stephen Maturin, protagonisti dei romanzi di Patrick O'Brian, lo praticano in diversi romanzi dell'autore. Lo scrittore francese Jules Barbey d'Aurevilly ha dedicato al gioco un racconto della raccolta \"Le diaboliche\": \"Il rovescio delle carte di una partita di whist\". Ne La lunga vita di Marianna Ucr\u00eca di Dacia Maraini, al duca Pietro, marito zio di Marianna, \"secca dover rinunciare alle sue serate al Casino dei nobili dove si pu\u00f2 giocare al whist\". \nNe \"La Lega antiNatale\" di Michael Curtin, pubblicato nel 1989, i 4 protagonisti si ritrovano ogni mercoled\u00ec al pub per una partita di whist. Un intero capitolo descrive una partita col dettaglio delle carte giocate. Ne \"La Certosa di Parma\" di Stendhal \u00e8 nominato molto spesso come gioco per gli scaglioni pi\u00f9 alti della societ\u00e0 dell'epoca. Durante il racconto il protagonista, Fabrizio del Dongo, \u00e8 invitato dal Principe Ernesto V a giocarne una partita durante una serata di gala al suo palazzo. Ne \"I sotterranei del Vaticano\" di Andr\u00e9 Gide \u00e8 citato da Lafcadio come un gioco insegnatogli dal suo 'zio' italiano Ardengo Baldi, il quale conosceva anche come barare al suddetto. Thomas Mann cita il whist nel romanzo \"La montagna incantata\".\nGustavo Flaubert nel libro Madame Bovary Charles guarda per 5 ore delle persone mentre giocano a whist. Nel \"Piede del Diavolo\" di Sir Arthur Conan Doyle, Sherlock Holmes indaga su un delitto avvenuto subito dopo una sessione di whist. Ne \"Il libro della polvere\" di Philip Pullman, l'immagine della persona ricercata viene affissa nella stessa bacheca in cui erano esposte le pubblicit\u00e0 dei tornei di whist. Cosima Wagner Liszt riferisce nel proprio diario veneziano di serate in famiglia trascorse a giocare whist.\nRiferimenti cinematografici.\nNel film Gangs of New York di Martin Scorsese, il personaggio di Daniel Day-Lewis, Bill il Macellaio, \u00e8 dedito al gioco del whist. Si vede circa tra il minuto 37 e 38 del film. Lo giudica un gioco da \"Gentiluomini\"."}
{"id": "850045", "revid": "107558", "url": "https://it.wikipedia.org/wiki?curid=850045", "title": "Mickey Mouseworks", "text": ""}
{"id": "850055", "revid": "12420", "url": "https://it.wikipedia.org/wiki?curid=850055", "title": "Mantelli equini", "text": ""}
{"id": "850056", "revid": "1543377", "url": "https://it.wikipedia.org/wiki?curid=850056", "title": "Allaro", "text": "L'All\u00e0ro (, in dialetto calabrese \"Alaru\") \u00e8 un'importante fiumara calabrese, che d\u00e0 il nome a tutta la vallata nella quale scorre: la Vallata dell'Allaro.\nGeografia.\nLe sorgenti dell'Allaro si trovano nei comuni di Fabrizia, Mongiana e Serra San Bruno. Una di esse \u00e8 la cosiddetta \"Gurna Nigra\" (in italiano: \"Pozza nera\") da cui sono nate molte leggende popolari. La fiumara poi scorre accanto all'abitato di Nardodipace per poi entrare nel territorio del comune di Caulonia e sfociare nel Mar Ionio. Tra Nardodipace fino dove \u00e8 ubicato il convento di Sant'Ilarione (comune di Caulonia) il percorso \u00e8 caratterizzato da strette gole.\nStoria.\nFiume Sagra e Elleporo.\nGli studiosi sono incerti chi sia tra l'Allaro e il Torbido l'antico fiume Sagra (\"\u03a3\u03ac\u03b3\u03c1\u03b1\u03c2\"). Questo fu teatro ai tempi della Magna Grecia (tra 560 a.C. e il 535 a.C.), di una battaglia fra la citt\u00e0 di Kroton e Locri, con la vittoria di quest'ultima. L'Allaro potrebbe essere anche l'antico fiume Elleporo, da cui deriverebbe anche il suo attuale nome e da come afferma Cluverio che si trova nelle vicinanze di Castro Vitere (Castelvetere prima del 1863, odierna Caulonia).\nMedioevo.\nLungo il corso del medioevo cambier\u00e0 il nome: nel \"libro di Re Ruggero\" di Edrisi nel 1150 lo nomina \"Alaro\", gli arabi \"Alanah\".\nEt\u00e0 moderna e contemporanea.\nNel 1500 venne descritto come un fiume ricco di anguille e cefali.\nNel 1597 il Mazzella lo chiama ancora Sagra\nIl 5 novembre 1855 \u00e8 protagonista di un'alluvione.\nTra il 1951 e il 1953 la fiumara esonda creando enormi disastri al comune di Caulonia.\nNell'ottobre 2008 \u00e8 stata bonificata dal \"Consorzio di bonifica di Caulonia\" la foce dell'Allaro per evitare possibili alluvioni nel periodo invernale.\nNegli ultimi anni all'altezza della frazione di San Nicola di Caulonia \u00e8 stato creato un lido balneare lungo l'alveo della fiumara e nei pressi della briglia che fa da cascata.\nL'alluvione e i lavori di ripristino del ponte di Caulonia.\nNel novembre 2015, durante l'alluvione che colp\u00ec la Locride, la piena della fiumara causa la caduta di una corsia del ponte sulla strada statale 106 (E90).\nIl 6 novembre 2015 viene demolito il ponte definito \"monarchico\", in cui il senso di marcia veicolare porta a Caulonia.\nIl 16 luglio 2016, dopo una settimana dalla protesta per far ripartire i lavori di ricostruzione dei cittadini di contrada Foc\u00e0 creano una strada sterrata alternativa nel letto della fiumara che porta da Foc\u00e0 stessa in via Genovese a Caulonia per evitare il traffico del senso alternato del ponte molto trafficato nel periodo estivo.\nA giugno 2017 cominciano i lavori di ripristino che consentono di attivare per\u00f2 solo una corsia, quella giacente sul ponte \"repubblicano\".\nIl finanziamento stanziato \u00e8 di 1.200.000 \u20ac. I lavori terminerebbero per la primavera del 2018.\nIl 14 aprile 2018 i cittadini di Caulonia manifestano per il rallentamento dei lavori sul ponte.\nIl 12 maggio 2018 l'ANAS per la segnalazione di una presunta inclinazione del ponte verifica lo stato dichiarando che non ci sia nessun pericolo per la viabilit\u00e0.\nDal 2 luglio 2018 indaga anche la procura di Locri con un'inchiesta sui cedimenti del ponte sull'Allaro.\nIl 6 luglio 2018 viene presentato il cronoprogramma dei lavori per demolire e ricostruire il ponte con l'obiettivo di concludere i lavori per l'estate 2019.\nDal 31 agosto 2018 l'ANAS vieta il passaggio sul ponte ai TIR superiori alle 7,5 tonnellate in quanto la pila 5 e 6 del ponte si sono abbassate ulteriormente. A questi veicoli suggerisce il percorso alternativo per chi va in direzione nord la strada statale 106 variante B che si immette sulla strada statale 682 verso l'A3 fino allo svincolo di Lamezia Terme verso la Strada Statale 280 (Strada dei due mari) e reimmissione finale nella Strada Statale 106, per chi va in direzione sud la stessa alternativa al contrario.\nIl 17 settembre 2018 viene istituito un servizio navetta con un minibus per attraversare il ponte in sicurezza.\nA marzo 2019 ANAS conclude i lavori per un ponte alternativo denominato \"bypass viario SS106 Allaro\" per ripristinare il collegamento con il paese in via Francesco Genovese.\nIl 22 dicembre 2020 viene riaperto al traffico il ponte costruito tra marzo 2019 e per tutto il 2020.\nL'eremo di Sant'Ilarione.\nSulla riva della fiumara, nel territorio di \"San Nicola\" frazione di Caulonia \u00e8 presente l'eremo di Sant'Ilarione."}
{"id": "850057", "revid": "110157", "url": "https://it.wikipedia.org/wiki?curid=850057", "title": "Hosty", "text": "Hosty \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "850061", "revid": "7032372", "url": "https://it.wikipedia.org/wiki?curid=850061", "title": "Catena respiratoria", "text": ""}
{"id": "850062", "revid": "751106", "url": "https://it.wikipedia.org/wiki?curid=850062", "title": "Abrasione", "text": "Il termine abrasione deriva dal latino \"abradere\", in particolare dal suo participio passato \"abrasus\", che significa \"raschiare da\"."}
{"id": "850064", "revid": "287204", "url": "https://it.wikipedia.org/wiki?curid=850064", "title": "Brugneto di San Marino", "text": "Il brugneto \u00e8 un vino la cui produzione \u00e8 consentita nella repubblica di San Marino. \u00c8 prodotto con uve sangiovese al minimo dell'85%.\nAbbinamenti consigliati.\nPiatti di selvaggina e di carni rosse molto impegnativi e formaggi stagionati."}
{"id": "850069", "revid": "1543377", "url": "https://it.wikipedia.org/wiki?curid=850069", "title": "Black Belt (Alabama)", "text": "La regione chiamata Black Belt si trova nello stato USA dell'Alabama, e fa parte della pi\u00f9 ampia regione del Black Belt degli Stati Uniti del Sud, che spazia dallo stato del Texas fino alla Virginia. Questa regione include alcune delle pi\u00f9 povere contee degli Stati Uniti. Il nome si riferisce originariamente al sottile strato di terra nera eccezionalmente fertile presente in queste contee, cosa che incoraggi\u00f2 lo sviluppo delle piantagioni di cotone nel periodo dei pionieri della storia dell'Alabama. Attualmente per\u00f2, il riferimento viene dato in base all'eccezionale numero di Afroamericani che risiedono in queste contee.\nCaratteristiche.\nLe maggiori caratteristiche delle contee che fanno parte della regione del Black Belt includono:\nContee.\nIn Alabama, il cuore della regione \u00e8 centrato nella parte ovest dello stato, tra le colline degli Appalachi e la pianura costiera. La lista delle contee comprese nel the Black Belt spesso dipende dal contesto, ma tradizionalmente include: Barbour, Bullock, Butler, Choctaw, Crenshaw, Dallas, Greene, Hale, Lowndes, Macon, Marengo, Montgomery, Perry, Pickens, Pike, Russell, Sumter, e Wilcox.\nA volte la regione si estende lungo la fascia costiera del sud e include le contee di Clarke, Conecuh, Escambia, Monroe, e Washington. Bench\u00e9 la contea di Montgomery rispetti i tratti sia dal punto di vista demografico che da quello del terreno, essa viene spesso esclusa visti i suoi significativi sviluppi urbanistici. La contea di Lamar non rispetta i tratti dal punto di vista del terreno, ma viene spesso inclusa vista la sua mancanza di imprese."}
{"id": "850073", "revid": "935281", "url": "https://it.wikipedia.org/wiki?curid=850073", "title": "Guerra d'indipendenza spagnola", "text": "La guerra d'indipendenza spagnola fu il pi\u00f9 lungo conflitto delle guerre napoleoniche e venne combattuto nella penisola iberica da una alleanza di Spagna, Portogallo e Regno Unito contro il Primo Impero francese. La guerra ebbe inizio con l'occupazione della Spagna da parte dell'esercito francese nel 1808 e termin\u00f2 nel 1814 con la sconfitta e la ritirata delle truppe francesi. Questo conflitto \u00e8 denominato nelle fonti francesi \"campagne d'Espagne\" o \"guerre d'Espagne\" (\"guerra di Spagna\", da distinguere da altri conflitti identificati con la stessa locuzione); nelle fonti spagnole \"Guerra de la Independencia Espa\u00f1ola\" (\"guerra d'indipendenza spagnola\"); nelle fonti catalane \"Guerra del Franc\u00e8s\" (\"guerra dei francesi\"); nelle fonti anglosassoni e portoghesi rispettivamente \"Peninsular War\" e \"Guerra Peninsular\" (\"guerra peninsulare\").\nLa guerra d'indipendenza spagnola fu una delle prime guerre di liberazione nazionale in cui fu praticata la guerriglia (termine che venne coniato proprio per questa guerra). La guerra fu caratterizzata dal fallimento delle numerose forze francesi di pacificare la penisola iberica dalla crescente attivit\u00e0 delle truppe irregolari spagnole, che potevano fare affidamento su un territorio montano e desertico. Le truppe francesi in Spagna, superiori negli scontri diretti contro le forze regolari spagnole, furono per\u00f2 costrette ad una snervante opera di controllo delle retrovie, delle vie di comunicazione e dei centri principali, spesso presenti in alti contrafforti di montagna, continuamente minacciati dalle azioni di guerriglia dei reparti irregolari spagnoli. L'armata francese quindi non fu in grado di schiacciare la resistenza e di ottenere risultati decisivi; anche il breve intervento diretto di Napoleone in Spagna, pur caratterizzato da una serie di vittorie, non risolse la situazione in modo definitivo.\nInoltre in Portogallo (storico alleato della Gran Bretagna) intervenne un esercito britannico al comando del generale Arthur Wellesley (futuro Duca di Wellington) che, lentamente potenziato e rafforzato dalle truppe portoghesi, impegn\u00f2 cospicue forze nemiche, respinse ripetutamente i francesi e gradualmente estese il territorio liberato, lasciando i guerriglieri liberi di logorare l'esercito occupante. Di conseguenza, durante la guerra si succedettero una serie di offensive e controffensive con estenuanti avanzate e ritirate, inframmezzate da battaglie non decisive che, se non permisero al Duca di Wellington di ottenere grandi successi fino al 1813, impedirono anche alle forze francesi, superiori di numero ma disperse sul territorio e guidate da generali in costante rivalit\u00e0, di distruggere o costringere all'evacuazione l'esercito britannico sia di occupare saldamente il Portogallo e alcune regioni della Spagna. Nell'ultimo anno della guerra, con i francesi costretti a ridurre le forze a causa della disastrosa campagna di Russia, l'esercito del Duca di Wellington pot\u00e9 finalmente sferrare l'offensiva decisiva, entrando in Spagna e obbligando i francesi ad abbandonare la penisola iberica e ripiegare oltre i sicuri contrafforti pirenaici.\nLa guerra distrusse completamente l'economia di Spagna e Portogallo e port\u00f2 ad un periodo di guerre civili, fra liberalismo ed assolutismo fino al 1850, guidate da ufficiali addestratisi nella Guerra d'indipendenza spagnola. L'indebolimento di questi paesi rese difficile il controllo delle colonie sudamericane e port\u00f2 all'indipendenza delle antiche Colonie spagnole dalla Spagna e del Brasile dal Portogallo.\nNapoleone e la penisola iberica.\nInvasione francese del Portogallo.\nNegli incontri di Tilsit con lo zar Alessandro I, al termine della guerra della quarta coalizione, Napoleone aveva gi\u00e0 prospettato la necessit\u00e0 di occupare il Portogallo per estendere a quel paese il sistema del blocco continentale, organizzato ufficialmente dopo il decreto di Berlino del 21 novembre 1806 per escludere le navi e le merci britanniche dai porti continentali. Il Portogallo assumeva in queste circostanze una grande importanza: di fatto quasi un protettorato della Gran Bretagna, che controllava i commerci, la vita economica e finanziaria, il paese, dove i britannici avevano anche effettuato cospicui investimenti, era soprattutto una grande base del contrabbando ed un importante punto d'appoggio della Royal Navy. L'imperatore manifest\u00f2 apertamente la sua ira nei confronti della casa regnante di Braganza per il comportamento del Portogallo e per il suo rifiuto di adempiere alle clausole del blocco continentale; di ritorno da Tilsit, il 29 luglio 1807 diede le prime disposizioni di organizzare un corpo di truppe a Bordeaux al comando del generale Jean-Andoche Junot per una possibile spedizione nella penisola iberica e una occupazione militare del Portogallo.\nLe crescenti pressioni francesi esercitate sul primo ministro portoghese Ant\u00f3nio de Ara\u00fajo per indurlo ad applicare il blocco continentale ed estromettere i britannici dal paese non ebbero effetto; de Ara\u00fajo impieg\u00f2 tattiche dilatorie per evitare una rottura ma il 12 ottobre 1807 Napoleone decise di passare all'azione e diede ordine al generale Junot di entrare in Spagna e marciare su Lisbona con la sua armata di 22.000 soldati; il confine venne attraversato sul fiume Bidassoa il 18 ottobre; la guerra venne ufficialmente dichiarata il 22 ottobre. Il generale Junot avanzava attraverso il territorio della Spagna che, governata dal potente e impopolare primo ministro Manuel Godoy, era formalmente alleata della Francia e in guerra contro la Gran Bretagna dal dicembre 1804. Le operazioni militari sfavorevoli agli spagnoli, la disfatta di Trafalgar e l'attacco britannico alle colonie del Sud America, avevano indebolito la posizione di Godoy che aveva anche intavolato trattative segrete con i britannici. Dopo la disfatta della quarta coalizione, il primo ministro ritorn\u00f2 precipitosamente ad allinearsi con Napoleone, ader\u00ec al blocco continentale il 19 febbraio 1807, invi\u00f2 un corpo di truppe ad Amburgo ad agosto 1807 per collaborare con i francesi e soprattutto accolse con pieno favore i progetti dell'imperatore di conquista del Portogallo.\nIl 27 ottobre 1807 venne quindi concluso il Trattato di Fontainebleau fra Spagna e Francia, che defin\u00ec la spartizione del Portogallo: a nord sarebbe stato organizzato un Regno di Lusitania per il re d'Etruria, il quale avrebbe a sua volta ceduto il suo stato toscano alla Francia; il sud sarebbe andato alla Spagna, mentre il centro con Lisbona rimase per il momento in sospeso. Mentre l'armata del generale Junot avanzava alla massima velocit\u00e0 attraverso la Spagna, tre reparti spagnoli entrarono anch'essi in Portogallo a nord del Duero, a sud del Tago e nell'Algarve. La marcia del generale Junot, estremamente difficoltosa per il clima pessimo, il terreno, la carenza di strade e la scarsit\u00e0 dei rifornimenti, non trov\u00f2 opposizione da parte delle truppe portoghesi e il 1\u00ba dicembre 1807 i francesi entrarono a Lisbona senza combattere, dopo essere avanzati di 480 chilometri in quattordici giorni. Nel frattempo il reggente Giovanni, dopo aver concluso un accordo con i britannici che prevedeva la cessione di Madera e l'evacuazione dei depositi inglesi nel paese, si era imbarcato in tutta fretta con la corte il 29 novembre sulle navi britanniche per trasferirsi in Brasile. Anche la flotta russa dell'ammiraglio Dmitrij Seniavin, proveniente dal Mar Mediterraneo, bloccata a Lisbona, sarebbe stata trasferita in seguito in Gran Bretagna. Il generale Junot prese possesso del paese, cattur\u00f2 i resti dell'esercito portoghese, che invi\u00f2 in Francia, e impose un forte tributo; egli tuttavia non introdusse una serie di riforme sociali e amministrative e il codice civile come gli prescriveva Napoleone, e si limit\u00f2 a costituire una legione portoghese; forse mirava a ottenere la sovranit\u00e0 sulla parte centrale del Portogallo.\nComplotti e intrighi in Spagna.\nConsiderando la situazione rischiosa dell'esercito del generale Junot, isolato in Portogallo a grande distanza dal confine francese, e la necessit\u00e0 di supportare militarmente le sue operazioni, Napoleone aveva iniziato quasi subito a pianificare ed attuare l'invio in Spagna di ulteriori corpi di truppe organizzati affrettatamente con \"reggimenti provvisori\" di coscritti, marinai, guardie parigine e con truppe straniere. Fin dal 12 ottobre 1807 un corpo, al comando del generale Pierre Dupont, era stato costituito e trasferito in novembre nella Vecchia Castiglia; nel gennaio 1808 un corpo al comando del maresciallo Jeannot de Moncey occup\u00f2 Burgos, poi il generale Georges Mouton entr\u00f2 in Spagna con un terzo corpo. In febbraio 1808 i francesi occuparono San Sebasti\u00e1n e Pamplona.\nIl problema della Spagna era stato materia di discussioni, proposte e intrighi da molto tempo all'interno della cerchia di Napoleone e dei dirigenti francesi; l'imperatore e molti suoi collaboratori, consideravano la Spagna governata in modo disastroso da una dinastia inetta e da politici corrotti e mediocri incapaci di sviluppare le risorse e le ricchezze della nazione. Inoltre ritenevano che le enormi colonie spagnole nelle Americhe costituissero una specie di ricchissimo El Dorado che sarebbe stato importante sfruttare a vantaggio della Francia. Non mancavano personaggi disposti, anche nella speranza di ottenere vantaggi personali, a prendere l'iniziativa per imporre all'alleato riforme radicali nella penisola iberica, organizzando una completa ristrutturazione sociale ed amministrativa. Il maresciallo Joachim Murat era tra questi e lo stesso Charles Maurice de Talleyrand proponeva di prendere iniziative decisive. Infine non mancavano in Spagna i fautori di una stretta collaborazione con la Francia; tra la nobilt\u00e0 e la borghesia liberale iberica esistevano i cosiddetti \"afrancesados\", favorevoli a Napoleone e desiderosi di riforme amministrative ed economiche dirette alla modernizzazione dello Stato.\nLe decisioni e le scelte di Napoleone riguardo alla Spagna furono inoltre influenzate e favorite dai contrasti interni alla dirigenza iberica dove era gi\u00e0 in corso il cosiddetto \"complotto dell'Escorial\", organizzato dall'erede al trono Ferdinando con il sostegno del duca dell'Infantado e del canonico Juan Escoiquiz, per destituire Godoy ed estromettere dal trono il padre Carlo IV. A questo scopo i congiurati progettarono di garantirsi l'appoggio della Francia architettando un matrimonio diplomatico di Ferdinando con una principessa francese; l'11 ottobre 1807 Ferdinando indirizz\u00f2, su richiesta del ministro degli esteri francese Jean-Baptiste Champagny, venuto a conoscenza di questi intrighi, una lettera all'imperatore. Napoleone intravide evidentemente la possibilit\u00e0 di ottenere il predominio sulla Spagna mediante questa combinazione dinastica che avrebbe trasformato Ferdinando in uno strumento dei francesi.\nLa scoperta da parte di Godoy e di Carlo IV del complotto dell'Escorial modific\u00f2 di nuovo la situazione; alla fine di ottobre 1807 Ferdinando venne arrestato insieme ai suoi complici, tuttavia egli richiese l'aiuto di Napoleone che, molto irritato, neg\u00f2 ogni coinvolgimento nell'intrigo, e quindi inizi\u00f2 a considerare una seconda opzione per ottenere il predominio in Spagna. Spaventato dall'imperatore, Carlo IV si affrett\u00f2 a liberare il figlio, mentre Napoleone, ritenendo ormai Ferdinando completamente screditato come erede al trono, inizi\u00f2 a studiare possibili nuovi candidati, e il 2 dicembre 1807 interpell\u00f2 su questo argomento il fratello Giuseppe. Tuttavia l'imperatore sembra che fosse ancora incerto sulla soluzione migliore; nel marzo 1808 apparentemente ritorn\u00f2 a considerare con favore la possibilit\u00e0 di servirsi di Ferdinando.\nGuerra nella penisola iberica.\nEstensione dell'occupazione francese.\nNel frattempo continuava il rafforzamento delle truppe francesi in Spagna e la loro progressiva occupazione di altre province; un nuovo corpo al comando del generale Guillaume Philibert Duhesme penetr\u00f2 dai Pirenei Orientali in Catalogna e occup\u00f2 Barcellona e Figueras; a marzo 1808 il maresciallo Jean-Baptiste Bessi\u00e8res arriv\u00f2 a Burgos per prendere il comando superiore delle truppe in quella regione; infine il maresciallo Joachim Murat venne nominato dall'imperatore comandante supremo dell'Armata di Spagna e raggiunse Madrid il 23 marzo 1808 con altre truppe. Queste nuove avanzate e il costante incremento numerico delle truppe francesi iniziavano a preoccupare Godoy che, sempre pi\u00f9 incerto e dubbioso sulle intenzioni di Napoleone, decise di richiamare dal Portogallo i reparti spagnoli e trasferirli in Andalusia. Anche tra la popolazione si diffondeva una viva inquietudine; correvano voci che Godoy e la famiglia reale fossero intenzionati a lasciare la capitale, riparare a Cadice e quindi salpare per le Americhe.\nIl cosiddetto \"mot\u00edn de Aranjuez\" del 17-18 marzo 1808 provoc\u00f2 una nuova evoluzione degli avvenimenti; una rivolta militare, originata da una congiura aristocratica combinata con il malcontento popolare, port\u00f2 alla destituzione di Godoy, che fu imprigionato, ed all'abdicazione di Carlo IV il 19 marzo 1808. Dopo essere stato informato di questi avvenimenti, Napoleone decise di recarsi a Bayonne, evidentemente con l'intenzione di approfittare della confusa situazione spagnola; egli in pratica, dopo l'abdicazione di Carlo, consider\u00f2 vacante il trono di Spagna e il 27 marzo propose al fratello Luigi di diventare re. Il 15 aprile l'imperatore raggiunse Bayonne; in precedenza Carlo IV aveva chiesto l'intervento del maresciallo Murat, lamentando la violenza subita, e Napoleone quindi ordin\u00f2 al maresciallo di inviargli a Bayonne sia Carlo che Ferdinando; egli intendeva dirimere personalmente la questione.\nMentre i due principi reali non opposero resistenza e vennero trasferiti a Bayonne, le notizie della loro partenza e della violenze e sopraffazioni francesi, innescarono una reazione patriottica e fecero esplodere la rivolta popolare nelle strade di Madrid. Il 2 maggio e il 3 maggio 1808 una violenta sollevazione contro le truppe francesi provoc\u00f2 aspri scontri nella citt\u00e0 e molte vittime; il maresciallo Murat schiacci\u00f2 con grande energia e metodi brutali la rivolta popolare che cost\u00f2 circa 300 vittime; si procedette a fucilazioni in massa dei ribelli. Napoleone non parve molto impressionato da queste notizie che consider\u00f2 un episodio locale, egli rimase convinto che la massa della popolazione spagnola si sarebbe sottomessa facilmente al nuovo ordine francese. L'imperatore inoltre prese pretesto dalla tragiche vicende madrilene per terrorizzare Carlo e Ferdinando, spezzandone ogni velleit\u00e0 di resistenza. Il 5 maggio, dopo un incontro caratterizzato dalle minacce di Napoleone, Ferdinando restitu\u00ec la corona al padre Carlo IV che a sua volta, intimidito e demoralizzato, la consegn\u00f2 nelle mani di Napoleone; tutta la famiglia reale spagnola venne internata a Valen\u00e7ay e l'imperatore, dopo i rifiuti di Luigi e Girolamo, costrinse Giuseppe ad accettare il trono di Spagna. Il maresciallo Murat, che aveva sperato di ottenere questo titolo, ricevette invece il regno di Napoli, lasciato libero da Giuseppe.\nNapoleone, ancor prima dell'arrivo a Madrid del fratello, procedette a costituire una giunta, tratta dalle classi liberali spagnole, che dal 15 giugno al 7 luglio si riun\u00ec a Bayonne e redasse una costituzione ricalcata sugli analoghi documenti adottati nei regni vassali del Grande Impero francese; nella speranza di limitare l'ostilit\u00e0 della Chiesa, venne mantenuto il cattolicesimo come religione di Stato e non venne soppressa l'inquisizione. Giuseppe arriv\u00f2 a Madrid il 20 luglio 1808; nel frattempo il regno era in rivolta e la sollevazione nazionale e popolare si era diffusa in tutte le regioni della penisola iberica e minacciava il predominio francese.\nLa sollevazione della Spagna.\nL'insurrezione non ebbe inizio subito dopo la partenza di Carlo e Ferdinando; la prima citt\u00e0 ad insorgere, quasi un mese dopo i fatti di Bayonne, fu Oviedo, seguita il 6 giugno da Siviglia; le giunte insurrezionali che guidavano la ribellione dichiararono guerra alla Francia; le sollevazioni furono caratterizzate da violenze sommarie contro i francesi e saccheggi, a Valencia circa 300 francesi furono brutalmente uccisi; in breve tempo si costituirono diciassette giunte insurrezionali, principalmente localizzate nel nord-ovest, nel sud e in Aragona. L'insurrezione coinvolse subito le masse popolari; le motivazioni dei ribelli erano legate al sentimento di lealismo dinastico, al forte spirito nazionale, alla xenofobia ed a elementi di fanatismo religioso riconducibili alla tradizione storica della lotta contro i Mori. Le popolazioni, economicamente arretrate e isolate in territori aspri e montagnosi, erano dipendenti dalla dottrina del clero locale che inculcava fin dal 1789 l'odio verso i francesi atei e ritenuti \"ministri del diavolo\"\nLa crescente presenza delle truppe francesi ebbe un'influenza decisiva per stimolare la xenofobia della popolazione, tuttavia l'insurrezione scoppi\u00f2 all'inizio nelle regioni, Asturie, Galizia e Andalusia, dove non erano ancora arrivati i soldati di Napoleone; furono i nobili e il clero spagnolo che si incaricarono di informare le classi popolari dei fatti accaduti altrove e innescarono la sollevazione generale. La classe nobiliare spagnola, nazionalista e conservatrice, appoggi\u00f2 fortemente la sollevazione in cui vide la possibilit\u00e0 di reastaurare la sua autorit\u00e0 e i suoi privilegi e di impedire riforme sociali e amministrative rivoluzionarie; essendo la classe borghese democratica e liberale relativamente debole, i nobili, grandi proprietari terrieri, poterono facilmente sollevare i contadini contro gli occupanti. Il ruolo del clero fu altrettanto importante; Napoleone in realt\u00e0 lo considerava determinante, parlando di \"una insurrezione di monaci\". Anche se alcuni esponenti dell'alto clero appoggiarono il nuovo regime bonapartista, i circa 60.000 secolari e 100.000 religiosi presenti in Spagna sollecitarono e istruirono le classi popolari alla rivolta, favorendo fenomeni di fanatismo. Nelle chiese Napoleone venne descritto come \"il re delle tenebre\", \"Apollyon, cio\u00e8 distruzione, il designato dell'Apocalisse\"; si reclut\u00f2 nelle chiese e nei conventi. Inoltre anche alcuni cardinali e vescovi sembra che abbiano diretto concretamente la propaganda e la diffusione dei propositi insurrezionali ed ebbero un ruolo importante nelle giunte.\nIn tutta la Spagna si diffuse una sanguinosa guerriglia ad opera di capi locali che divennero presto famosi e temuti; le giunte organizzarono milizie che, poco adatte a scontri in campo aperto, furono efficaci nell'infastidire e indebolire le truppe occupanti; la guerra contro i francesi fu caratterizzata subito da gravi atti di violenza, da brutalit\u00e0, torture e atrocit\u00e0 contro i prigionieri; le truppe francesi risposero con spietate misure repressive con distruzione di villaggi, rappresaglie sulla popolazione, esecuzioni sommarie. Inoltre, oltre alle milizie arruolate dalle giunte ed ai guerriglieri, la Spagna disponeva anche di un numeroso esercito regolare che poteva mettere in pericolo l'armata francese dispersa sul territorio; i reparti pi\u00f9 forti dell'esercito spagnolo erano concentrati al momento dell'insurrezione in Galizia e Andalusia e fu in queste due regioni che si rafforz\u00f2 soprattutto il potere delle giunte insurrezionali. La giunta della Galizia prese il controllo delle Asturie, del Le\u00f3n e della Vecchia Castiglia, mentre la giunta di Siviglia si proclam\u00f2 \"suprema giunta di Spagna e delle Indie\" ed il 15 giugno 1808 si impadron\u00ec della squadra navale francese ancorata a Cadice.\nSconfitte francesi.\nA febbraio Napoleone si era vantato che 12.000 uomini sarebbero bastati per conquistare la Spagna; ma il 1\u00ba giugno 1808 l'armata francese nella penisola iberica era gi\u00e0 costituita da 117.000 soldati che sarebbero stati rinforzati da ulteriori 44.000 uomini entro il 15 agosto. Queste truppe non erano sufficienti per controllare la situazione e inoltre, costituite principalmente da reclute organizzate affrettatamente in \"reggimenti provvisori\", marinai, guardie e contingenti stranieri, erano di mediocre qualit\u00e0, molto inferiore alla Grande Armata rimasta in Germania. Anche l'organizzazione e il vettovagliamento erano scadenti, e le truppe, prive di mezzi e disseminate in un territorio desolato e ostile, furono subito in difficolt\u00e0. Inoltre a Madrid il maresciallo Murat, inizialmente molto ottimista, dimostr\u00f2 scarsa energia e, debilitato dalle cosiddette \"coliche di Madrid\", una forma di gastroenterite che affliggeva le truppe francesi, il 12 giugno chiese all'imperatore di essere sostituito. Tuttavia il responsabile delle disfatte francesi fu principalmente lo stesso Napoleone che, convinto della superiorit\u00e0 delle sue truppe e svalutando la pericolosit\u00e0 e l'efficienza degli spagnoli, decise di disperdere i reparti in tutte le direzioni per conquistare contemporaneamente le varie province insorte.\nDi conseguenza, mentre il corpo di 23.000 uomini del maresciallo Jean-Baptiste Bessi\u00e8res occupava Santander, Valladolid e Bilbao, in Aragona, il generale Verdier respinse con 10.600 soldati le truppe spagnole del generale Jos\u00e8 Palafox, conquist\u00f2 Tudela e cinse d'assedio Saragozza il 10 giugno 1808; il maresciallo Moncey marci\u00f2 verso il Mar Mediterraneo con 10.000 uomini avendo l'obiettivo di prendere Valencia ed il generale Duhesme con 11.000 soldati si diresse in Catalogna e mise Gerona sotto assedio. Soprattutto il maresciallo Murat invi\u00f2 il corpo del generale Dupont, costituito da 20.000 uomini, ad invadere l'Andalusia con l'obiettivo di \"restituire per sempre la tranquillit\u00e0 all'Andalusia e, oso dire, alla Spagna\".\nMolto presto alcuni contingenti francesi si trovarono in difficolt\u00e0; Saragozza venne aspramente difesa dai soldati e dalla popolazione, il 2 giugno venne respinto, grazie anche al coraggio degli abitanti della citt\u00e0, un attacco francese; il 13 agosto le truppe napoleoniche si risolsero a togliere l'assedio, rinunciando temporaneamente a conquistare la citt\u00e0. In Catalogna il generale Duhesme dovette a sua volta rinunciare all'assedio di Girona e venne respinto e bloccato a Barcellona, mentre anche il maresciallo Moncey, privo di materiali ed equipaggiamenti non pot\u00e9 conquistare Valencia e ripieg\u00f2 a nord del Tago\nLa netta vittoria del maresciallo Bessi\u00e8res nella battaglia di Medina de Rioseco il 14 luglio 1808 sembr\u00f2 invece rafforzare l'ottimismo di Napoleone e consolidare le posizioni francesi nel nord della Spagna. Il maresciallo Bessi\u00e8res sbaragli\u00f2 con 11.000 soldati l'armata spagnola dei generali Gregorio Cuesta e Joaqu\u00edn Blake con una serie di attacchi frontali della fanteria e di cariche della cavalleria. La battaglia termin\u00f2 con la rotta degli spagnoli ed il saccheggio e le rappresaglie francesi contro soldati e monaci francescani, Napoleone scrisse di una battaglia che \"decide degli affari di Spagna\". L'imperatore era in grave errore, entro pochi giorni una catastrofe avrebbe concluso l'invasione francese dell'Andalusia e cambiato completamente la situazione in Spagna.\nIl generale Dupont aveva iniziato ad avanzare da Toledo il 24 maggio 1808 verso Cadice; dopo aver attraversato il Guadalquivir il 7 giugno conquist\u00f2 Cordova, dove lasci\u00f2 che le sue truppe saccheggiassero e depredassero la citt\u00e0. Carico di bottino, l'esercito francese, dopo aver appreso della presenza della armata spagnola del generale Francisco Javier Casta\u00f1os, il 19 giugno ripieg\u00f2 su And\u00fajar per attendere l'arrivo delle divisioni di rinforzo. Gli spagnoli, con un abile manovra, riuscirono il 17 luglio a tagliare la ritirata dei francesi a Bail\u00e9n. Il generale Dupont, con le sue truppe sfinite dagli scontri sotto un clima torrido, non riusc\u00ec ad aprirsi un varco e quindi decise di capitolare, mentre anche le truppe di rinforzo che avevano in un primo momento riconquistato la gola di Bail\u00e9n furono comprese nella resa. Il 22 luglio 1808 la battaglia di Bail\u00e9n si concluse con la capitolazione del generale Dupont e di 17.000 soldati francesi, provocando una drammatica svolta degli avvenimenti.\nGiuseppe Bonaparte ed il comando francese, sconvolti dal disastro, ordinarono una ritirata generale fino all'Ebro, abbandonando Madrid e vanificando tutte le conquiste fatte al nord dal maresciallo Bessi\u00e8res. L'Europa fu scossa da questa prima sconfitta campale degli eserciti francesi, la cui avanzata era parsa inarrestabile. Le notizie della insurrezione spagnola favorirono il partito della guerra in Austria e mostrarono l'importanza del sentimento patriottico popolare nell'ispirare la resistenza nazionale; la battaglia di Bail\u00e9n e gli altri successi dell'insurrezione spagnola favorirono la ripresa dell'ostilit\u00e0 anti-francese delle potenze continentali e la successiva costituzione della Quinta coalizione contro Napoleone.\nIntervento britannico nella penisola.\nIl ministro degli esteri britannico George Canning, risoluto e tenace, comprese subito le possibilit\u00e0 che si aprivano alla Gran Bretagna grazie all'insurrezione e decise di sostenere la sollevazione della Spagna, promettendo il 12 giugno 1808 il suo appoggio alla giunta delle Asturie e fornendo finanziamenti e materiali; inoltre il politico britannico decise di organizzare una spedizione per riconquistare il Portogallo e di inviare in un secondo tempo un altro corpo di truppe in Galizia; il governo conservatore ottenne anche il sostegno politico dell'opposizione \"whig\", favorevole alla rivolta spagnola ed al suo carattere di insurrezione popolare e nazionale.\nLa situazione dell'armata francese del generale Junot in Portogallo nel frattempo era divenuta immediatamente critica a causa della sollevazione spagnola che interruppe i suoi collegamenti con Madrid; l'insurrezione si estese anche alla popolazione portoghese e il corpo di truppe spagnole schierato a Oporto si ritir\u00f2 in Galizia. Il generale Junot dovette quindi concentrare le sue truppe a Lisbona, cercando di mantenere il controllo dei centri strategici di Almeida e Elvas che coprivano le sue linee di comunicazioni.\nIl 1\u00ba agosto 1808 l'armata britannica guidata dal generale Arthur Wellesley, costituita da 13.000 soldati, prese terra alla foce del fiume Mondego e sorprese le truppe francesi; un primo scontro a Roli\u00e7a termin\u00f2 con la vittoria britannica il 17 agosto e il generale francese Henri-Fran\u00e7ois Delaborde fu respinto; a sua volta il 21 agosto il generale Junot, senza concentrare le sue forze, attacc\u00f2 frontalmente con meno di 10.000 uomini le posizioni dell'armata anglo-portoghese del generale Wellesley ma nella battaglia di Vimeiro venne respinto e sconfitto e si trov\u00f2 in grave situazione tattica. Egli quindi decise il 30 agosto 1808 di concludere con il nuovo comandante britannico appena arrivato per sostituire il generale Wellesley, generale Hew Dalrymple, una convenzione di evacuazione che prevedeva che l'intera armata francese di 25.000 soldati avrebbe abbandonato senza combattere il Portogallo e sarebbe ritornata in Francia senza pi\u00f9 prendere parte alla guerra.\nLa convenzione di Sintra concluse con successo per i britannici la prima fase della guerra nella penisola iberica, ma fu causa di forti polemiche in Gran Bretagna; i generali Dalrymple e Burrad e lo stesso Wellesley, che pur si era opposto all'accordo, furono richiamati in patria e sottoposti ad una inchiesta per aver permesso l'evacuazione senza combattere dell'esercito francese apparentemente in situazione critica. In realt\u00e0 la convenzione presentava vantaggi anche per i britannici che liberavano il Portogallo senza necessit\u00e0 di altre battaglie e apriva all'esercito anglo-portoghese la strada di Madrid, anche se il corpo francese del generale Junot, appena rientrato in patria, avrebbe ripreso posto nello schieramento francese e avrebbe combattuto la campagna del 1809.\nLe due disfatte francesi di Bail\u00e9n e di Sintra fecero scalpore in Europa e mostrarono per la prima volta che i francesi non erano invincibili stimolando la ripresa delle intenzioni bellicose delle potenze continentali sconfitte nelle guerre precedenti; inoltre il carattere di resistenza popolare per l'indipendenza spagnola assunto dalla guerra nella penisola entusiasm\u00f2 le correnti liberali in Gran Bretagna ed anche sul continente, alienando ai francesi molti consensi. L'aristocrazia europea in realt\u00e0 provava una certa diffidenza per la resistenza popolare spagnola ma fu pronta a sfruttare propagandisticamente i movimenti di resistenza, utilizzandoli per consolidare il proprio potere.\nLe disfatte nella penisola scossero la sicurezza di Napoleone e lo convinsero della pericolosit\u00e0 della situazione per il predominio francese in Europa a causa dell'intervento in Spagna. L'imperatore decise quindi di intervenire personalmente per rinsaldare il prestigio della Francia e per risolvere strategicamente la situazione sconfiggendo i suoi nuovi nemici e l'esercito britannico. A questo scopo la Grande Armata avrebbe dovuto trasferirsi in massa a sud dei Pirenei per sferrare, al comando di Napoleone, un'offensiva decisiva; era quindi necessario un nuovo accordo con lo zar Alessandro per concordare la sua collaborazione per frenare in Germania le possibili velleit\u00e0 di rivincita austriache o prussiane durante il tempo in cui il grosso dell'esercito francese avrebbe dovuto abbandonare il territorio tedesco per trasferirsi in Spagna.\nCampagna di Napoleone in Spagna.\nLa Grande Armata in Spagna.\nNonostante la situazione favorevole, i dirigenti politici della sollevazione spagnola non seppero sfruttare il momento propizio seguito alla vittoria di Bail\u00e8n e lo smarrimento di Giuseppe e delle residue forze francesi che avevano precipitosamente ripiegato sull'Ebro; solo il 12 agosto 1808 reparti spagnoli, avanzando da Valencia arrivarono a Madrid, mentre il generale Casta\u00f1os giunse con forze limitare il 23 agosto. Soprattutto si verific\u00f2 una grande disorganizzazione amministrativa e le numerose giunte provinciali costituitesi per l'insurrezione non riuscirono a trovare uno stabile accordo e furono subito in forte conflittualit\u00e0 tra loro. La Galizia e le Asturie si contesero il potere, il generale Gregorio Cuesta assunse una posizione autonoma con la giunta della Vecchia Castiglia, a Siviglia, si propose di non avanzare sulla capitale e di limitarsi ad amministrare l'Andalusia, la giunta di Granata operava in autonomia. Finalmente, su iniziativa della giunta della Murcia, guidata dal conte di Floridablanca, si costitu\u00ec una Giunta Centrale formata da trentacinque delegati, in maggioranza nobili e preti, provenienti dalla amministrazioni provinciali, che si riun\u00ec il 25 settembre 1808 a Aranjuez ma che, impegnata nei problemi procedurali e costituzionali, non riusc\u00ec a lavorare efficacemente a causa dei contrasti tra le correnti conservatrici di Floridablanca e quelle liberali di Gaspar Melchor de Jovellanos. Si organizz\u00f2 un ministero ma a causa della rivalit\u00e0 tra i generali, non venne nominato un comandante in capo. L'esercito regolare non venne adeguatamente potenziato, il reclutamento fu insufficiente, e molte armi e materiali fornite dai britannici non vennero utilizzate.\nLa situazione non era migliore in Portogallo dove il generale Dalrymple, prima di essere richiamato, aveva riorganizzato la reggenza nominata dal principe Giovanni; nonostante il richiamo delle truppe regolari, a causa della scarsezza di mezzi si poterono organizzare solo 13.000 soldati portoghesi, mentre la leva in massa (\"ordenanza\") era del tutto priva di armi. L'unica forza veramente efficiente rimase quindi il corpo di spedizione britannico che peraltro era a sua volta intralciato da problemi logistici e amministrativi. Costituito da 20.000 soldati, il corpo di spedizione era ora guidato dal capace generale John Moore che per\u00f2 non si mise in movimento fino a ottobre 1808 e non riusc\u00ec a coordinare le sue operazioni con le giunte insurrezionali spagnole; in Galizia, alla fine di ottobre sbarc\u00f2 invece un secondo corpo britannico di 13.000 uomini al comando del generale David Baird.\nNel frattempo, sull'Ebro Giuseppe, coadiuvato dal maresciallo Jean-Baptiste Jourdan, aveva disseminato le sue deboli forze, 65.000 soldati, dalla Biscaglia all'Aragona; Napoleone ebbe parole di aspra ironia per l'inettitudine dei suoi luogotenenti che nella penisola iberica, apparivano confusi e deboli. L'imperatore incontr\u00f2 ad Erfurt lo zar Alessandro il 27 settembre e, dopo una serie di colloqui, i due sovrani conclusero il 12 ottobre un nuovo precario accordo per stabilizzare la situazione sul continente durante l'assenza di Napoleone ed evitare minacce di guerra dell'Austria. Quindi la Grande Armata, che era rimasta sul territorio prussiano dopo le vittorie del 1806 e 1807, venne riportata a ovest dell'Elba e il 12 ottobre 1808 venne ufficialmente sciolta. L'imperatore lasci\u00f2 in Germania meridionale due corpi raggruppati nella \"Armata del Reno\" al comando del maresciallo Louis Nicolas Davout e con il resto delle sue forze, circa 160.000 uomini della \"Armata di Spagna\" divisi in sei corpi d'armata oltre alla Guardia imperiale, entr\u00f2 nella penisola iberica per sferrare un'offensiva decisiva. Napoleone arriv\u00f2 a Vitoria il 5 novembre e assunse il comando.\nAll'arrivo di Napoleone, l'esercito spagnolo era schierato su un fronte molto esteso, organizzato in due raggruppamenti principali con l'Armata di Galizia del generale Joaqu\u00edn Blake sull'Ebro e l'Armata del Centro del generale Casta\u00f1os intorno a Tudela; in mezzo era in avvicinamento dall'Estremadura una terza formazione pi\u00f9 piccola al comando del generale Galluzo. Molto pi\u00f9 indietro si trovavano i 20.000 britannici del generale Moore, che iniziavano appena a mettersi in movimento, e i 12.000 soldati del generale Baird sbarcati in Galizia. Napoleone organizz\u00f2 una manovra per frantumare questo schieramento troppo esteso, pur avendo a disposizione sul momento solo una parte delle sue forze; al centro il maresciallo Nicolas Soult, dopo aver assunto il comando del II corpo d'armata, attacc\u00f2 e sconfisse completamente il 10 novembre nella battaglia di Gamonal l'armata del generale Galluzo e marci\u00f2 subito su Burgos e Valladolid, che vennero conquistate dalle truppe francesi.\nAvendo raggiunto una dominante posizione centrale, Napoleone pot\u00e9 quindi architettare due manovre aggiranti sui lati per distruggere i corpi separati dell'esercito spagnolo; le difficolt\u00e0 di comunicazione, del terreno, del clima, e alcuni errori dei suoi luogotenenti non permisero la perfetta esecuzione dei suoi piani. Sulla destra il maresciallo Fran\u00e7ois Joseph Lefebvre, comandante del IV corpo, e il maresciallo Claude Victor, comandante del I corpo, in violenta rivalit\u00e0 reciproca, non riuscirono a collaborare e attaccarono troppo presto le forze del generale Blake che quindi non fu agganciato e, dopo essere stato sconfitto alla battaglia di Espinosa de los Monteros il 10 e 11 novembre, pot\u00e9 ritirarsi e sfuggire alla distruzione.\nAnche la seconda manovra aggirante sull'ala destra spagnola contro l'armata del generale Casta\u00f1os non raggiunse tutti i risultati previsti dall'imperatore. Il generale spagnolo fu attaccato e sconfitto nella battaglia di Tudela il 23 novembre da un raggruppamento francese che discendeva il corso dell'Ebro al comando del maresciallo Jean Lannes, costituito dal III corpo del maresciallo Jeannot de Moncey ed altre truppe di rinforzo, ma nel frattempo il maresciallo Michel Ney, che con il VI corpo doveva sopraggiungere alla spalle risalendo il Duero, fu ritardato dalle pessime strade e non giunse in tempo per chiudere la trappola, anche a causa dell'attacco troppo anticipato del maresciallo Lannes. L'armata del Centro del generale Casta\u00f1os sub\u00ec una pesante sconfitta con gravi perdite ma non fu distrutta e i suoi resti rifluirono in rotta su Calatayud e Cuenca.\nNonostante questi risultati parziali, Napoleone aveva disgregato lo schieramento spagnolo e quindi, mentre il maresciallo Soult occupava Santander il 16 novembre e a Burgos copriva le comunicazioni dell'armata, pot\u00e9 marciare direttamente su Madrid, trovando limitata opposizione. Il 30 novembre alla gola di Somosierra, la resistenza spagnola dei 20.000 soldati del generale Benito de San Juan venne superata dopo un'aspra battaglia in cui si misero in evidenza i reparti di cavalleria polacca. Il 4 dicembre 1808 Napoleone entr\u00f2 con le sue truppe a Madrid; le strade della citt\u00e0 erano deserte e la popolazione accolse con un ostile silenzio l'arrivo dell'esercito francese. Napoleone si stabil\u00ec a Chamartin e, soppiantando il fratello Giuseppe, prese subito importanti decisioni amministrative con lo scopo di ottenere l'appoggio della borghesia liberale spagnola: abol\u00ec l'inquisizione, ridusse di un terzo il numero dei conventi, confisc\u00f2 i beni della chiesa, soppresse le dogane interne e i diritti feudali.\nRitirata del generale Moore.\nNel frattempo il generale britannico John Moore si era congiunto con il corpo del generale David Baird sbarcato in Galizia in ottobre e stava concentrando le sue forze a nord di Salamanca; nelle Asturie era sbarcato anche il corpo spagnolo del generale Pedro La Romana, proveniente dalla Danimarca, che si riun\u00ec a sua volta con i britannici. Il generale Moore prese l'audace iniziativa di passare all'offensiva con la sua piccola armata e marci\u00f2 contro il corpo del maresciallo Soult, che era schierato in posizione isolata per coprire Burgos, per sconfiggerlo e minacciare le linee di comunicazioni del grosso dell'armata francese.\nNapoleone venne informato in ritardo di questa avanzata improvvisa del generale Moore e il 20 dicembre organizz\u00f2 subito una manovra per tagliare fuori l'esercito britannico e distruggerlo; mentre il maresciallo Soult agganciava il nemico, egli marci\u00f2 con il corpo del maresciallo Michel Ney, la Guardia imperiale e la cavalleria verso Salamanca e Astorga per aggirarlo. L'avanzata a tappe forzate attraverso la Sierra di Guadarrama d'inverno fu molto difficoltosa e le truppe diedero segno di insofferenza; Napoleone intervenne personalmente per spingere in avanti i soldati e accelerare il movimento.\nNonostante l'impegno dell'imperatore, l'insufficiente energia mostrata dal maresciallo Soult permise al generale Moore, divenuto improvvisamente cosciente della pericolosa situazione, di sfuggire; il 24 dicembre i britannici iniziarono una precipitosa ritirata verso la costa atlantica per evitare di essere accerchiati. La ritirata britannica fu molto difficile, ma, nonostante le perdite e la stanchezza, il generale Moore riusc\u00ec ad evitare la disgregazione della sua armata; le truppe francesi arrivarono ad Astorga il 3 gennaio 1809 e qui Napoleone cedette il comando al maresciallo Soult per l'ultima fase dell'inseguimento, prima di ritornare a Valladolid. Mentre il corpo del maresciallo Ney rimaneva ad Astorga, il corpo del maresciallo Soult attacc\u00f2 il 7 gennaio a Lugo, ma i britannici riuscirono ancora una volta a sganciarsi e raggiunsero il porto di La Coru\u00f1a l'11 gennaio 1809 dove rimasero in attesa delle navi per essere posti in salvo.\nIl 15 e il 16 gennaio l'esercito francese del maresciallo Soult attacc\u00f2 le posizioni britanniche a La Coru\u00f1a per impedire l'evacuazione; le esitazioni del maresciallo e la tenacia dei difensori permisero al generale Moore di completare con successo l'imbarco della maggior parte dei suoi soldati. L'esercito britannico dovette bruciare i suoi deposti, abbandonare armi pesanti e materiali, numerosi prigionieri furono catturati dai francesi e lo stesso generale Moore venne mortalmente ferito, ma nel complesso l'armata, pur molto provata, rientr\u00f2 in Gran Bretagna dove sarebbe presto ritornata in azione Nella penisola iberica rimase solo un corpo di truppe britannico di 10.000 uomini a Lisbona.\nNel frattempo nelle altre province spagnole le operazioni erano proseguite autonomamente; il maresciallo Lannes, dopo aver disceso l'Ebro, si era ricongiunto con il corpo del maresciallo Moncey di fronte a Saragozza ed aveva ripreso il difficile assedio della piazzaforte. Le difese di Sargozza, affidate al generale Jos\u00e8 Palafox che galvanizz\u00f2 la resistenza e rifiut\u00f2 ogni trattativa, erano rinforzate dalla partecipazione della popolazione e si dimostrarono difficilmente superabili. L'assalto a Saragozza diede luogo a scontri di grande violenza; le truppe spagnole si batterono accanitamente, sostenuti dagli abitanti; dopo aver impiegato un mese per conquistare la cinta delle mura, i francesi dovettero rastrellare le case e le macerie con combattimenti lunghi e sanguinosi; gli scontri terminarono solo il 20 febbraio 1809 dopo che le truppe francesi ebbero schiacciato, a costo di gravi perdite, gli ultimi nuclei di resistenza dei difensori, stremati dalla fame e dalle malattie. La citt\u00e0 venne devastata e saccheggiata; oltre 48.000 spagnoli morirono di malattia e le perdite complessive dei difensori, civili e militari, furono di 108.000 persone.\nNel gennaio 1809 gli altri corpi francesi consolidarono le conquiste di Napoleone e respinsero le deboli forze regolari spagnole rimaste in campo; il maresciallo Lefebvre avanz\u00f2 oltre il Tago e respinse l'armata del generale Galuzzo. Per battere le truppe dell'armata del Centro del Duca di Intifado che, al comando del generale Venegas, si stavano concentrando a sud di Madrid, il maresciallo Victor prese l'offensiva e il 13 gennaio 1809 sconfisse e disperse l'armata spagnola nella battaglia di Ucl\u00e9s.\nIl 17 gennaio 1809 Napoleone lasci\u00f2 Valladolid per ritornare a Parigi; il riarmo austriaco diveniva minaccioso e si riteneva imminente una nuova guerra in Germania; l'imperatore non poteva trattenersi ancora in Spagna anche per le notizie di oscure manovre politiche architettate da Charles de Tallyerand e Joseph Fouch\u00e9 che forse coinvolgevano anche Murat e che sembravano minacciare la stabilit\u00e0 del regime. La campagna spagnola di Napoleone si concludeva quindi con risultati importanti ma non definitivi, l'esercito spagnolo era stato frantumato e Giuseppe era rientrato a Madrid, i britannici erano stati sconfitti e costretti ad evacuare la penisola, ma a causa delle distanze, del terreno impervio e del clima le manovre napoleoniche erano state rallentate e intralciate, permettendo ai suoi nemici di evitare la distruzione. Se Napoleone fosse potuto rimanere, in breve tempo anche Lisbona e Cadice sarebbero state raggiunte; in sua assenza invece, le operazioni rimasero nelle mani dei marescialli che, scarsamente coesi, ostili tra loro e preda di forti rivalit\u00e0 e ambizioni, non riuscirono a collaborare con efficacia. L'imperatore dovette quindi lasciare in Spagna per completare la conquista e soffocare la resistenza, grandi forze che non furono pi\u00f9 impiegabili per il fronte principale europeo contro le nuove coalizioni antifrancesi.\nGuerra di logoramento.\nSeconda invasione del Portogallo.\nNapoleone rimaneva ottimista sulla situazione generale nella penisola; alla sua partenza, dopo la disastrosa evacuazione delle truppe del generale Moore, rimanevano in Portogallo solo 10.000 britannici al comando del generale John Francis Cradock, che sembravano intenzionate a ritirarsi a loro volta. Le forze francesi rimaste in Spagna dopo la partenza di Napoleone ammontavano a 193.000 soldati, di cui oltre un terzo erano schierati nelle regioni occidentali del paese, disponibili per azioni offensive. L'imperatore diede precise disposizioni ai suoi generali per sferrare una nuova offensiva definitiva in Portogallo. Mentre il corpo del maresciallo Ney rimaneva nella Galizia, il maresciallo Soult avrebbe marciato su Lisbona con 23.000 soldati, dove si sarebbe congiunto con il corpo del maresciallo Victor, che avrebbe disceso il corso del Tago, e con il corpo del generale Lapisse.\nNel frattempo erano sorte forti divergenze tra i dirigenti politici britannici; l'armata del generale Moore era rintrata in Gran Bretagna fortemente indebolita; l'opinione del suo comandante, prima della morte sul campo a La Coru\u00f1a, era stata nettamente pessimista sulle possibilit\u00e0 di mantenere stabilmente nella penisola iberica un corpo di spedizione. Fu il ministro della Guerra Robert Castlereagh che prese l'iniziativa e, nonostante le critiche dell'opposizione, il 2 aprile 1809 decise di riportare l'armata in Portogallo al comando del generale Arthur Wellesley che, consultato dal ministro, aveva promesso di riuscire con 30.000 uomini a difendere una testa di ponte nella penisola iberica. L'invio del corpo di spedizione venne tuttavia ostacolato dagli sviluppi in Europa dove esplose la guerra della Quinta coalizione; il governo britannico decise di organizzare un'altra spedizione a Walcheren per aiutare gli austriaci e quindi venne ridotto il contingente di truppe disponibile per il generale Wellesley.\nA marzo 1809 il maresciallo Soult aveva iniziato la seconda invasione del Portogallo; egli avanz\u00f2, nonostante una forte resistenza delle truppe portoghesi, riorganizzate dal generale britannico William Beresford, verso Oporto; nella prima battaglia di Oporto il maresciallo francese attacc\u00f2 frontalmente e super\u00f2 le difese nemiche, conquistando la citt\u00e0 il 29 marzo 1809; invece di proseguire su Lisbona, il maresciallo rimase fermo sul posto e si fece coinvolgere in oscuri intrighi, sperando forse di divenire re del Portogallo; corsero voci di un possibile \"re Nicolas\" (il nome di battesimo del maresciallo Soult); l'esercito protest\u00f2 e il malcontento giunse fino al punto di provocare una congiura, con il coinvolgimento dei britannici. Mentre il maresciallo Soult indugiava a Oporto, il maresciallo Victor batt\u00e9 a Medell\u00edn il 28 marzo e respinse sulla Guadiana gli spagnoli del generale Gregorio Cuesta ma, dopo essersi congiunto con il generale Lapisse, non riusc\u00ec a superare il Tago, il cui ponte di Alc\u00e1ntara era stato distrutto, e non pot\u00e9 proseguire per il Portogallo.\nIn queste condizioni il generale britannico Arthur Wellesley pot\u00e9 sbarcare senza difficolt\u00e0 con il suo corpo di spedizione il 22 aprile 1809, concentrare le sue forze di 26.000 uomini a Coimbra e prendere l'offensiva contro le truppe disunite dei suoi avversari. Il 12 maggio il maresciallo Soult venne attaccato di sorpresa e dovette battere in ritirata abbandonando Oporto (seconda battaglia di Oporto); le truppe francesi si trovarono in gravi difficolt\u00e0 e il maresciallo, minacciato dal corpo anglo-portoghese del generale William Beresford che aveva attraversato il Duero pi\u00f9 a nord, ripieg\u00f2 attraverso le montagne senza l'artiglieria. I francesi, invece di concentrarsi per affrontare i britannici, abbandonarono la Galizia, il maresciallo Ney si ritir\u00f2 su Le\u00f3n, mentre il maresciallo Soult raggiunse Zamora.\nIl generale Wellesley, approfittando della scarsa risolutezza e coesione dei suoi avversari, pot\u00e9 quindi rivolgersi contro le forze del maresciallo Victor, anche se, a causa di difficolt\u00e0 organizzative e di incomprensioni e contrasti con l'esercito spagnolo del generale Gregorio Cuesta, non riprese le operazioni fino al 27 giugno. Di fronte all'offensiva britannica, il maresciallo Victor decise di ripiegare dalla sua posizione esposta ai confini del Portogallo e si ritir\u00f2 verso Madrid dove si congiunse con il corpo del generale Horace S\u00e9bastiani; nel frattempo, da Parigi, Napoleone aveva dato disposizioni al maresciallo Soult di concentrare il suo corpo e quelli del maresciallo Ney e del maresciallo Mortier, marciare da nord, attraverso la Sierra de Gredos, alle spalle dei britannici e intercettare la loro linea di ritirata. Tuttavia, il maresciallo Victor e il generale S\u00e9bastiani, senza attendere la manovra del maresciallo Soult, convinsero re Giuseppe, giunto sul campo, e il suo consigliere militare, maresciallo Jean-Baptiste Jourdan, ad attaccare il 28 luglio il generale Wellesley, schierato sulle solide posizioni di Talavera de la Reina.\nGli attacchi francesi furono ripetutamente respinti e il generale venne lodato per la vittoria difensiva della battaglia di Talavera e venne nominato Duca di Wellington, anche se ben presto l'avvicinamento da nord delle forze del maresciallo Soult minacci\u00f2 le sue linee di comunicazione e quindi egli dovette organizzare una difficile ritirata verso Badajoz, dopo aver attraversato il Tago. I marescialli Soult e Victor si ricongiunsero ma, invece di riprendere l'offensiva e marciare su Lisbona, decisero di tornare a dividere le loro forze e rinunciarono ad operare insieme. Il generale Sebastiani si diresse subito con il suo corpo verso sud e sconfisse alla battaglia di Almonacid l'11 agosto 1809 l'armata spagnola del generale Francisco Venagas, proveniente dalla Murcia.\nIn questa fase anche il generale Wellington dovette lamentare la scarsa collaborazione degli spagnoli, che rifiutarono di nominarlo comandante in capo, e l'indipendenza dei generali Cuesta e Venagas; egli quindi, molto deluso dal comportamento dei suoi alleati, prefer\u00ec continuare a ripiegare fino in Portogallo per riorganizzare le sue forze, provate dalla ritirata durante la quale avevano dovuto abbandonare molti feriti, e concentrare i suoi sforzi sul rafforzamento delle posizioni difensive. Il generale Wellington prevedeva giustamente che Napoleone, vittorioso contro la quinta coalizione, avrebbe presto organizzato una nuova offensiva contro l'esercito britannico e occupato il Portogallo; egli inizi\u00f2 a organizzare un campo trincerato e solide fortificazioni per proteggere Lisbona e fronteggiare questa nuova minaccia.\nAl contrario, la Giunta centrale spagnola (\"Junta Suprema Central\") di Siviglia non condivideva il pessimismo del duca di Wellington che continu\u00f2 ad appoggiare solo con riluttanza nonostante gli sforzi del fratello Henry Wellesley, rappresentante politico britannico sul posto, e ordin\u00f2 una intempestiva offensiva generale contro i francesi per riconquistare Madrid che si concluse con risultati disastrosi per gli spagnoli. Dall'Andalusia il generale Juan Carlos de Ar\u00e9izaga avanz\u00f2 in direzione del Tago, ma venne intercettato e sbaragliato dall'armata del maresciallo Soult nella battaglia di Oca\u00f1a il 29 novembre 1809; gli spagnoli subirono la perdita di 5.000 morti e feriti e 13.000 prigionieri Il giorno precedente, 28 novembre, anche l'armata d'Estremadura del generale Diego Del Parque era stata disfatta dal generale Fran\u00e7ois \u00c9tienne Kellermann alla battaglia di Alba de Tormes e aveva dovuto abbandonare Salamanca.\nFiduciosi dopo queste vittorie, re Giuseppe e il maresciallo Soult convinsero Napoleone ad autorizzare un'invasione dell'Andalusia, contando d'impadronirsi di molte risorse e di un ricco bottino; in realt\u00e0 i francesi avanzarono senza incontrare molta resistenza da parte delle forze regolari; anche l'accoglienza della popolazione fu sorprendentemente tranquilla. Cordova venne raggiunta pacificamente il 27 gennaio 1810; il generale S\u00e9bastiani entr\u00f2 a Granada e Malaga senza combattere. Tuttavia il maresciallo Soult convinse Giuseppe a marciare su Siviglia, ritardando l'avanzata su Cadice; Siviglia, abbandonata dalla Giunta centrale, venne occupata facilmente il 1\u00ba febbraio, ma la Giunta riusc\u00ec a sfuggire e a rifugiarsi il 3 febbraio 1810 a Cadice che venne accanitamente difesa contro le truppe del maresciallo Victor. Mentre Giuseppe rientrava a Madrid, il maresciallo Soult s'insedi\u00f2 a Siviglia, riprendendo i suoi programmi personalistici di sfruttamento e depredazione.\nTerza invasione del Portogallo.\nLa decisione di Giuseppe e del maresciallo Soult di invadere l'Andalusia si dimostr\u00f2 un errore; per controllare il territorio e mantenere l'assedio di Cadice rimasero bloccati tre corpi francesi, indebolendo quindi le truppe disponibili per l'offensiva in Portogallo che Napoleone stava organizzando per il 1810. L'imperatore dopo aver sconfitto la Quinta coalizione sembrava libero di ritornare in Spagna con la massa delle sue forze e distruggere o costringere all'evacuazione l'esercito britannico del Duca di Wellington, ma, impegnato nelle sue complesse manovre diplomatiche e nell'organizzazione del suo secondo matrimonio, egli non pot\u00e9 decidersi a partire e si limit\u00f2 ad inviare nella penisola iberica 140.000 soldati di rinforzo. Alla met\u00e0 del 1810 l'esercito francese in Spagna arriv\u00f2 a contare 360.000 uomini di cui circa 130.000, secondo i progetti dell'imperatore, avrebbero dovuto essere impegnati nella nuova offensiva contro il Portogallo sotto gli ordini dell'esperto maresciallo Andrea Massena.\nNemmeno la situazione del Duca di Wellington era priva di difficolt\u00e0; al contrario il generale doveva affrontare grandi problemi organizzativi e le conseguenze concrete dei gravi contrasti politici presenti sia in patria sia tra le diverse autorit\u00e0 presenti nella penisola. Alla fine del 1809 il governo del primo ministro Duca di Portland era caduto per i violenti contrasti personali tra i ministri Canning e Castlereagh che erano giunti fino ad un formale duello da cui il primo era uscito ferito; il nuovo governo costituito da Spencer Perceval con Richard Wellesley, fratello del generale, al ministero degli esteri, era debole; attaccato dai capi dell'opposizione \"whig\", dovette fronteggiare vivaci polemiche per gli apparenti fallimenti della politica bellica. Anche il Duca di Wellington era esposto alle critiche; quando giunse notizia della offensiva del maresciallo Mass\u00e9na, lo si avvert\u00ec di evitare a tutti i costi la perdita dell'esercito anche a costo di una evacuazione; si limitarono i rinforzi e i finanziamenti economici, che erano indispensabili alle truppe britanniche che pagavano in moneta tutti i materiali e gli equipaggiamenti che si procuravano sul posto.\nUn elemento determinante della capacit\u00e0 del Duca di Wellington di resistere nella penisola iberica e di impegnare importanti forze francesi fu invece la possibilit\u00e0 di utilizzare come base d'operazioni il Portogallo che permetteva il rifornimento dell'armata via mare e che cooper\u00f2 in modo concreto. Nonostante la corruzione e il conservatorismo dell'aristocrazia locale, la reggenza del Portogallo, controllata dall'inviato Charles Stuart, collabor\u00f2 strettamente con la Gran Bretagna; il generale William Beresford si incaric\u00f2 di riorganizzare l'esercito portoghese che nel 1810 sal\u00ec a 56.000 soldati e che, inquadrato e addestrato da ufficiali britannici, partecip\u00f2 alle operazioni e rinforz\u00f2 le truppe di Wellington. La cooperazione con gli spagnoli fu molto pi\u00f9 difficile; fino al 1812 essi rifiutarono di mettere agli ordini del generale britannico le loro forze; l'autorit\u00e0 della Giunta centrale che, riparata a Cadice, si era trasformata, dopo la convocazione delle Cortes nel settembre 1810, prima in Consiglio di Reggenza e poi in Comitato Esecutivo, era molto limitata; inefficiente e corrotta, era percorsa da forti rivalit\u00e0 interne, inoltre le giunte provinciali, specialmente quella della Vecchia Castiglia e quella di Siviglia, esercitavano un'autorit\u00e0 autonome e non seguivano le direttive centrali; i guerriglieri erano, largamente indipendenti. I tentativi della giunta di organizzare un esercito regolare solido, prima con la leva in massa del 1809 e poi con la coscrizione generale del 1811, fallirono completamente; a causa di carenze di materiali e di organizzazione, e della modesta adesione della popolazione alle chiamate, le forze regolari non superarono mai i 100.000 uomini.\nTuttavia, in assenza dell'imperatore, nemmeno i francesi riuscirono a superare le loro difficolt\u00e0 politiche, strategiche e operative; Giuseppe, nonostante la presenza del maresciallo Jean-Baptiste Jourdan come consigliere militare, non era in grado n\u00e9 di esercitare l'autorit\u00e0 civile e amministrativa n\u00e9 di coordinare saldamente le operazioni militari, nonostante l'adesione al regime di alcuni notabili spagnoli, i cosiddetti \"Josefinos\", come Mariano Luis de Urquijo, Miguel Jos\u00e9 de Azanza, Fran\u00e7ois Cabarrus, e la costituzione di una burocrazia. La situazione economica e finanziaria era deplorevole e i generali nelle province non ricevevano le risorse per approvvigionare i loro eserciti; sempre pi\u00f9 isolati e indipendenti non collaboravano tra loro ed erano in costante rivalit\u00e0; Napoleone da Parigi, diram\u00f2 spesso direttive strategiche che sul campo si dimostrano a volte ineseguibili e incrementarono la confusione.\nIl maresciallo Mass\u00e9na per la sua offensiva in Portogallo pot\u00e9 radunare solo 60.000 uomini a causa della necessit\u00e0 di occupare le Asturie e controllare con sicurezza la Vecchia Castiglia e la Biscaglia, missioni che furono affidate al generale Bonnet e che richiesero forti contingenti di truppe. Le forze disponibili si dimostrarono insufficienti per la missione e inoltre il maresciallo non organizz\u00f2 un adeguato sistema di vettovagliamenti e magazzini di deposito, invece egli attese la mietitura per approvvigionarsi e inizialmente si limit\u00f2 ad inviare il maresciallo Ney a conquistare le piazzeforti di Almeida e Ciudad Rodrigo che cadde dopo una valida resistenza il 9 luglio. Finalmente a settembre 1810 il maresciallo Mass\u00e9na inizi\u00f2 la sua offensiva in direzione di Coimbra ma si trov\u00f2 subito in difficolt\u00e0 a causa della scarsezza dei rifornimenti; il territorio era stato abbandonato dalla popolazione e le autorit\u00e0 portoghesi avevano evacuato tutti i beni sulla base della \"ordenanza\" che prevedeva di fare il vuoto davanti al nemico e di distruggere i materiali non trasportabili.\nIl generale Wellington quindi pot\u00e9 attendere che le forze nemiche si logorassero durante l'avanzata e si schier\u00f2 sulla posizione collinosa di Bu\u00e7aco dove il 27 settembre 1810 il maresciallo Mass\u00e9na lo attacc\u00f2 frontalmente senza successo. Dopo questa battaglia del Bu\u00e7aco, il maresciallo francese decise di manovrare per aggirare le posizioni nemiche e il generale Wellington si affrett\u00f2 a ritirarsi fino alle cosiddette \"linee di Torres Vedras\", precedentemente predisposte per proteggere Lisbona. Si trattava di un sistema di fortificazioni su tre linee di cui la prima misurava 40 chilometri di lunghezza ed era costituita da 126 capisaldi, armati con 247 cannoni; l'esercito del generale Wellington era formato da 33.000 britannici, 30.000 portoghesi e 6.000 spagnoli e, rifornendosi via mare, non poteva essere messo in difficolt\u00e0 da un assedio.\nInoltre il maresciallo Mass\u00e9na era privo di materiali per un lungo assedio ed era sempre pi\u00f9 in difficolt\u00e0 per i gravi problemi di rifornimento; egli disponeva ancora di 35.000 soldati che furono rinforzati solo dai 10.000 uomini del generale Jean-Baptiste Drouet d'Erlon. Dopo alcuni mesi di inutile attesa, il maresciallo Mass\u00e9na, le cui truppe erano molto indebolite dalla carenza di viveri, decise di abbandonare le posizioni a Torres Vedras e il 5 marzo 1811 inizi\u00f2 a ritirarsi dal Portogallo e si diresse su Salamanca, inseguito prudentemente dal generale Wellington. Il generale britannico decise di marciare su Almeida per riconquistare l'importante piazzaforte, e il maresciallo Mass\u00e9na fece un ultimo tentativo e ripass\u00f2 all'offensiva per cercare di difendere la citt\u00e0; il 5 maggio 1811 si combatt\u00e9 la battaglia di Fuentes de O\u00f1oro. I francesi attaccarono ripetutamente le linee britanniche ma, nonostante qualche successo, anche questa volta non riuscirono ad avere la meglio e furono ancora respinti. L'offensiva del maresciallo Mass\u00e9na era quindi fallita a causa della sua insufficiente risolutezza ma anche per difficolt\u00e0 oggettive, per carenza di mezzi ed per la scarsa collaborazione degli altri generali francesi, il maresciallo sarebbe stato richiamato il 17 maggio 1811 da un deluso Napoleone e sostituito a Salamanca dal maresciallo Auguste Marmont.\nNel frattempo il maresciallo Soult aveva finalmente tentato una diversione per appoggiare il maresciallo Mass\u00e9na; il comandante francese sbaragli\u00f2 l'armata spagnola d'Estremadura nella battaglia del Gebora il 19 febbraio 1811 e l'11 marzo conquist\u00f2 la fortezza di Badajoz; ben presto in questo settore intervenne un corpo di truppe britanniche e portoghesi al comando del generale Beresford inviato dal generale Wellington, rassicurato dalla ritirata del maresciallo Mass\u00e8na, che costrinse i francesi a ritirarsi e assedi\u00f2 a sua volta Badajoz. Il maresciallo Soult ritorn\u00f2 all'offensiva e manovr\u00f2 per affrontare il nemico; il 16 maggio nella violenta e sanguinosa battaglia di Albuera gli attacchi francesi misero in difficolt\u00e0 gli anglo-portoghesi ma vennero infine respinti dalle forze del generale Beresford. Poco dopo anche l'esercito principale del generale Wellington si congiunse con gli anglo-portoghesi ma in questa fase si complet\u00f2 anche il concentramento delle forze francesi con l'arrivo da Salamanca dell'armata del maresciallo Marmont che si riun\u00ec con le truppe del maresciallo Soult. I due marescialli tuttavia, invece di prendere l'iniziativa e rischiare una grande battaglia sul posto, preferirono rinunciare e presto i due concentramenti si sciolsero. Il generale Wellington si diresse indisturbato verso Ciudad Rodrigo per attaccare la piazzaforte, ma infine, mentre il maresciallo Soult rientrava in Andalusia con la sua armata, il maresciallo Marmont si avvicin\u00f2 ai britannici e il generale inglese prefer\u00ec sospendere le operazioni e rientrare prudentemente in Portogallo, dopo aver ottenuto buoni risultati e aver vanificato i programmi offensivi francesi.\nSuccessi del generale Wellington.\nLa capacit\u00e0 del generale Wellington di rimanere nella penisola, di respingere le ripetute offensive francesi e infliggere gravi scacchi ai luogotenenti di Napoleone, discendeva in primo luogo dalla sua abilit\u00e0 militare, dalla sua personalit\u00e0 tenace e solida in grado di comprendere le importanti implicazioni strategiche della sua diversione continentale e di valutare le migliori decisioni tattiche da adottare per fare fronte al nemico. Il generale britannico ritenne che fosse possibile rimanere nella penisola e logorare progressivamente i francesi sfruttando le qualit\u00e0 dei suo piccolo esercito costituito da soldati regolari poco numerosi ma esperti, ben addestrati al tiro e sottoposti ad una rigida disciplina; egli adott\u00f2 efficaci tattiche di battaglia, basate prevalentemente sulla difensiva, sul tiro mirato in linea, sullo sfruttamento del terreno per rafforzare le sue posizioni. I generali francesi, impazienti e aggressivi continuarono a seguire i metodi offensivi e furono quindi spesso sconfitti dalle tattiche del generale, che infliggevano loro gravi perdite e ne disorganizzavano i piani. Dopo aver indebolito i francesi, le truppe britanniche all'occasione prendevano anche l'offensiva e il generale fu in grado di manovrare con abilit\u00e0 guadagnando terreno o costringendo alla ritirata i suoi avversari.\nAnche le caratteristiche del terreno, montuoso e arido, del clima e delle vie di comunicazioni, molto limitate e in cattive condizioni, influenzarono le condizioni della guerra e favorirono i britannici; l'esercito del generale Wellington soffr\u00ec molto per le carenze di vettovagliamento e per le malattie, ma il generale pot\u00e9 rifornirsi via mare e, pagando in contanti, pot\u00e9 ottenere molto pi\u00f9 facilmente beni e viveri dalla popolazione. Le truppe francesi soffrirono ancor di pi\u00f9 e ricorsero a violenze e saccheggi per impadronirsi di materiali e vettovaglie; privi di depositi e magazzini e poco riforniti dalla patria, le armate francesi, guidate da generali che a loro volta si abbandonarono alla corruzione, alla venalit\u00e0, alle depredazioni, si disgregarono; le diserzioni si moltiplicarono e si diffusero sul territorio bande irregolari e gruppi indipendenti formati da sbandati di tutti gli eserciti che imperversavano nelle campagne e sui monti. Il generale Wellington seppe approfittare delle difficolt\u00e0 di vettovagliamento francesi; egli ebbe sempre cura di mantenere i collegamenti con la sua base di operazioni e di rientrare in Portogallo dopo ogni campagna per rifornirsi, mentre devastava il territorio davanti alle offensive francesi, che quindi progressivamente si esaurivano per mancanza di mezzi come era accaduto al maresciallo Mass\u00e9na.\nAvendo respinto la temuta offensiva francese in Portogallo, il generale Wellington, che aveva anche ricevuto rinforzi, decise quindi, dopo una breve pausa, di riprendere l'iniziativa; egli disponeva ora della superiorit\u00e0 numerica locale dato che l'armata del maresciallo Marmont era costituita da soli 35.000 uomini; inoltre Napoleone, essendo impegnato nell'organizzazione della campagna di Russia, non aveva modo di intervenire direttamente per ridurre alla disciplina e alla collaborazione i suoi marescialli, e al contrario dovette richiamare una parte delle truppe di Spagna. Giuseppe era preoccupato per possibili sorprese dei britannici e sollecit\u00f2 senza successo il maresciallo Soult a evacuare l'Andalusia per rinforzare il fronte principale a copertura di Madrid.\nQuindi Wellington pot\u00e9 passare all'offensiva fin dal 7 gennaio 1812, avendo organizzato sufficienti materiali e vettovaglie per condurre una campagna invernale; i francesi, sprovvisti di mezzi, furono sorpresi e le prime fasi della nuova campagna furono favorevoli ai britannici. Tuttavia l'offensiva del generale Wellington venne rallentata dalla necessit\u00e0 di conquistare le piazzeforti sul confine portoghese, Ciudad Rodrigo, che cadde il 19 gennaio, e soprattutto Badajoz, che resistette fino al 6 aprile, difesa dal valoroso generale Philippon. Si tratt\u00f2 di assedi difficili conclusi con assalti sanguinosi che costarono molte perdite ai britannici, sprovvisti di equipaggiamenti e di truppe d'assedio. Esasperati dalle difficolt\u00e0 e dalle perdite, le truppe britanniche saccheggiarono e devastarono le piazzeforti, abbandonandosi a violenze e brutalit\u00e0 incontrollate sugli abitanti. Durante questo periodo, il maresciallo Marmont, non ricevendo sostegno dal maresciallo Soult, rinunci\u00f2 a intervenire per sbloccare le piazzeforti assediate.\nIn questa fase della guerra, i britannici e gli spagnoli iniziarono operazioni anche in altri settori della penisola iberica che impegnarono le forze francesi, riducendo i contingenti disponibili sul confine portoghese. Astorga venne assediata dagli spagnoli; l'ammiraglio Home Riggs Popham attacc\u00f2 la costa della Biscaglia, difesa dalle truppe del generale Auguste Caffarelli; il generale William Bentinck, comandante in Sicilia, invi\u00f2 un corpo di truppe britanniche al comando del generale Frederick Maitland, che sbarc\u00f2 ad Alicante e affront\u00f2 l'armata del maresciallo Louis Gabriel Suchet che, avanzando dall'Aragona, aveva occupato, con una serie di riuscite operazioni di conquista e pacificazione, Lerida, Tortosa, Tarragona, Sagunto, dove sconfisse l'esercito del generale Blake, e Valencia, che conquist\u00f2 il 9 gennaio 1812, dove cattur\u00f2 lo stesso generale Blake, 18.000 prigionieri e 392 cannoni\nMentre si sviluppavano queste operazioni secondarie, il generale Wellington riprese l'offensiva il 14 giugno e costrinse il maresciallo Marmont a ripiegare, dopo aver attraversato il Duero; il maresciallo per\u00f2 riusc\u00ec a concentrare le sue forze, richiam\u00f2 truppe dalle Asturie, e con una riuscita manovra riattravers\u00f2 il fiume e costrinse il generale britannico a ripiegare su Salamanca. Il maresciallo Marmont dopo questo successo divenne pi\u00f9 aggressivo e continu\u00f2 ad aggirare il nemico; il 22 luglio 1812 attacc\u00f2 le posizioni britanniche alle Arapiles, ma la manovra non riusc\u00ec; le truppe francesi si dispersero e il generale Wellington contrattacc\u00f2 con successo. La battaglia di Salamanca si concluse con una netta vittoria britannica, il maresciallo Marmont rimase ferito all'inizio degli scontri, le truppe francesi persero 14.000 uomini e si ritirarono; il generale Bertrand Clauzel prese il comando e riusc\u00ec con grande difficolt\u00e0 a ricondurre i resti dell'armata a Burgos, rinunciando alla difesa di Madrid.\nIl generale Wellington marci\u00f2 sulla capitale senza difesa che raggiunse il 6 agosto, poi, mentre Giuseppe e il maresciallo Jourdan riparavano a Valencia per congiungersi con il maresciallo Suchet, avanz\u00f2 verso Burgos che per\u00f2, sotto la guida del generale Dubreton, sostenne validamente l'assedio. A settembre 1812 finalmente il maresciallo Soult evacu\u00f2 l'Andalusia e marci\u00f2 a nord con il suo esercito, dopo essersi collegato con una parte delle forze del maresciallo Suchet; da nord discesero le truppe del generale Joseph Souham per minacciare le retrovie dell'esercito anglo-portoghese bloccato a Burgos. Il 21 ottobre il generale Wellington, che rischiava di essere tagliato fuori dall'avanzata convergente degli eserciti francesi, rinunci\u00f2 all'assedio e inizi\u00f2 a ripiegare, attravers\u00f2 il Tormes e si diresse di nuovo in Portogallo. Il maresciallo Soult, che aveva concentrato tutte le forze, non lo attacc\u00f2 energicamente e si limit\u00f2 a seguirlo con la cavalleria durante la lunga e logorante ritirata; il 2 novembre 1812 Giuseppe rientr\u00f2 a Madrid, ma la campagna terminava con un bilancio soddisfacente per gli alleati, che avevano inflitto pesanti perdite al nemico, costringendolo ad abbandonare l'Andalusia.\nIl generale Wellington aveva quindi ottenuto importanti risultati durante i suoi tre anni di comando nella penisola iberica; nonostante le difficolt\u00e0 organizzative e politiche, e la superiorit\u00e0 numerica delle truppe francesi, il comandante britannico continuava a proteggere il Portogallo; la giunta insurrezionale spagnola aveva ripreso il controllo dell'Andalusia, della Galiza e delle Asturie, un grande esercito nemico, guidato da alcuni famosi marescialli, era stato trattenuto e logorato nella penisola. Tuttavia, come mette in evidenza lo storico francese Georges Lefebvre, nonostante i successi, le operazioni di Wellington in Spagna, dal punto di vista politico-militare complessivo per il momento non avevano affatto influito in modo determinante: malgrado l'impegno iberico che tratteneva una parte cospicua delle sue truppe, Napoleone aveva ugualmente sconfitto nel 1809 la Quinta coalizione e nel 1812 aveva invaso la Russia con un imponente esercito. In caso di vittoria francese nella campagna di Russia, la situazione del generale Wellington e degli spagnoli sarebbe divenuta veramente critica. Lo stesso Napoleone apparentemente non dava eccessiva importanza agli avvenimenti spagnoli; il 6 settembre 1812, raggiunto sul campo di battaglia di Borodino dalla notizia delle vittoria britannica a Salamanca, si mostr\u00f2 convinto che per la Francia fosse pi\u00f9 vantaggioso che l'esercito britannico si trattenesse in Spagna, senza effettuare diversioni sulle coste francesi o tedesche mentre lui si trovava davanti a Mosca.\nLa vittoria degli alleati anglo-ispano-portoghesi.\nLa catastrofe in Russia ebbe conseguenze negative per i francesi anche in Spagna; Napoleone, costretto ad organizzare in tutta fretta un nuovo esercito, richiam\u00f2 una parte delle truppe presenti nella penisola iberica, anche il maresciallo Soult, in contrasto con il re, ritorn\u00f2 in Francia. Inoltre in Biscaglia e Navarra le forze ribelli spagnole avevano impegnato duramente l'armata del generale Clauzel, lasciando disponibili come massa di manovra a disposizione di Giuseppe e del suo esperto militare, il maresciallo Jourdan, solo 75.000 soldati dispersi tra Madrid e Salamanca, divisi tra le armate del generale Honor\u00e9 Gazan, del generale Jean-Baptiste Drouet d'Erlon e del generale Honor\u00e9 Charles Reille.\nIl Duca di Wellington quindi pot\u00e9 prendere l'offensiva il 15 maggio 1813 con il suo esercito salito a 70.000 soldati e manovrare con abilit\u00e0 per costringere alla ritirata le deboli e sparpagliate forze francesi; il generale britannico attacc\u00f2 con l'ala destra verso Salamanca e soprattutto con l'ala sinistra attravers\u00f2 il Duero e aggir\u00f2 lo schieramento nemico; congiuntosi con le truppe spagnole presenti in Galizia, egli minacci\u00f2 di tagliare le comunicazioni francesi e Giuseppe e il maresciallo Jourdan decisero di iniziare un ripiegamento strategico, evacuando Madrid. La situazione dei francesi in Spagna, nonostante l'ottimismo di Napoleone, era sempre pi\u00f9 critica; la guerriglia era in estensione e le comunicazioni attraverso i Pirenei molto precarie; per salvaguardare le linee di collegamento i francesi dovettere impegnare cinque divisioni sulla strada da Burgos alla frontiera, proprio mentre l'esercito anglo-portoghese aveva raggiunto Palencia, a nord di Valladolid.\nCon una mossa strategica Wellington trasfer\u00ec la sua base di approvvigionamento da Lisbona a Santander. Le forze anglo-portoghesi presero Burgos alla fine di maggio ed aggirarono poi l'esercito francese mentre costringevano Giuseppe Bonaparte nella valle del fiume Zadorra. Alla Battaglia di Vitoria del 21 giugno i 65.000 uomini di Giuseppe furono intercettati da 53.000 britannici, 27.000 portoghesi e 19.000 spagnoli. Wellington insegu\u00ec e cacci\u00f2 i francesi da San Sebasti\u00e1n, che venne saccheggiata e messa a ferro e fuoco.\nGli alleati inseguirono i francesi in ritirata arrivando ai Pirenei all'inizio di luglio. Al maresciallo Soult venne affidato il comando delle forze francesi ed egli cominci\u00f2 una controffensiva infliggendo due sconfitte ai generali alleati nelle battaglie di Maya e Roncesvalles. Fu tuttavia respinto duramente dagli anglo-portoghesi e dovette ripiegare dopo la sconfitta nella battaglia di Sorauren (28 luglio - 30 luglio).\nQuesta settimana di campagna militare, nota come battaglia dei Pirenei, rappresent\u00f2 la parte migliore dell'azione di Wellington in Spagna. Le forze degli avversari erano bilanciate, lui stava lottando molto lontano dalle sue linee di approvvigionamento, i francesi stavano difendendo il loro territorio e, nonostante ci\u00f2, egli riusc\u00ec a vincere con una serie di manovre raramente eguagliabili in una guerra.\nIl 7 ottobre, dopo che Wellington ricevette la notizia della riapertura delle ostilit\u00e0 in Germania, gli alleati arrivarono in Francia guadando il fiume Bidasoa. L'11 dicembre l'assedio ad un disperato Napoleone port\u00f2 ad una pace separata con la Spagna con il Trattato di Valen\u00e7ay, con il quale Napoleone avrebbe riconosciuto Ferdinando come re di Spagna in cambio della cessazione completa delle ostilit\u00e0. Ma gli spagnoli non avevano nessuna intenzione di credere a Napoleone e continuarono i combattimenti.\nLa guerra d'indipendenza spagnola continu\u00f2 con le vittorie alleate del passo di Vera, della battaglia di Nivelle e della Battaglia di Nive vicino a Bayonne (10 dicembre - 14 dicembre 1813), della battaglia di Orthez (27 febbraio 1814) e della battaglia di Tolosa (10 aprile 1814). Quest'ultima battaglia fu combattuta dopo l'abdicazione di Napoleone.\nLa guerriglia.\nDurante la guerra gli inglesi aiutarono la milizia portoghese e la guerriglia spagnola che avevano falcidiato migliaia di soldati francesi: sostenere le forze locali costava loro molto meno che dover equipaggiare soldati propri per affrontare i francesi in una guerra convenzionale. Tale tattica si rivel\u00f2 molto efficace nel corso della guerra, ma comportava vantaggi e svantaggi per entrambi i contendenti. Se infatti da un lato la guerriglia stimolava lo spirito patriottico degli spagnoli contro le truppe francesi, dall'altro creava problemi ai contadini con la forzata coscrizione ed i saccheggi che erano costretti a subire. Molti dei partigiani spagnoli erano infatti fuorilegge o approfittatori il cui scopo era quello di arricchirsi con la predazione, anche se pi\u00f9 tardi le autorit\u00e0 tentarono di organizzare militarmente la guerriglia e molti partigiani vennero inquadrati in unit\u00e0 regolari dell'esercito. Un esempio di questa politica si ebbe nei \"Cazadores Navarra\" guidati da Francisco Espoz y Mina.\nL'idea di inquadrare i guerriglieri in una forza armata pi\u00f9 convenzionale aveva effetti sia positivi sia negativi. Da un lato, le uniformi e la disciplina militare li avrebbero tolti dalle strade ed avrebbero ridotto il numero degli sbandati, dall'altro pi\u00f9 disciplinati erano e pi\u00f9 facile era per i francesi individuarli e catturarli. Solamente alcuni capi partigiani decisero di passare effettivamente alle truppe regolari: la maggior parte di loro lo fece soltanto per ottenere lo status di ufficiale dell'esercito, ricevere la paga, il vitto e l'equipaggiamento.\nIn assenza di un comandante capace e carismatico come Wellington, lo stile di combattimento dei guerriglieri rimase quello precedente all'inquadramento nell'esercito regolare, ovvero era basato sull'individualit\u00e0. La maggior parte dei tentativi delle forze spagnole per ottenere un cambio di mentalit\u00e0 non ebbe successo e i miliziani continuarono a combattere come guerriglieri.\nCos\u00ec facendo, d'altronde, agendo come \"commando\" sparpagliati per il territorio riuscivano a impegnare molto di pi\u00f9 i soldati francesi. Inoltre si risparmiava sulle spese di mantenimento ed equipaggiamento, mentre i danni costanti causati dalla guerriglia demoralizzavano progressivamente la struttura militare francese; la prima tra le forze regolari europee a doversi confrontare con una forza di guerriglieri fortemente motivati (se non dal sentimento patriottico, da quello religioso o dal desiderio di arricchirsi), che conoscevano perfettamente il territorio in cui operavano e che godevano del sostegno della popolazione locale tra cui potevano tornare a nascondersi all'occorrenza.\nSul ruolo della guerriglia nella vicenda dell'indipendenza spagnola, Carl Schmitt ha scritto pagine che hanno contribuito a rivedere ed aggiornare non solo il ruolo della guerriglia nei conflitti, ma le stesse categorie del concetto di politica. Scrive infatti Schmitt:\n\"Il partigiano spagnolo ristabil\u00ec la seriet\u00e0 della guerra, e precisamente di fronte a Napoleone, dunque sul lato difensivo dei vecchi stati continentali europei, la cui vecchia regolarit\u00e0, ormai scaduta a gioco convenzionale, non era pi\u00f9 all'altezza della nuova, rivoluzionaria regolarit\u00e0 napoleonica. Il nemico ritorn\u00f2 cos\u00ec a essere un vero nemico, e la guerra una vera guerra\".\nIl ruolo dello spionaggio.\nLo spionaggio ebbe un ruolo cruciale nella prosecuzione della guerra degli inglesi dopo il 1810. Gli spagnoli e la guerriglia portoghese si dedicarono a catturare i corrieri francesi portatori di comunicazioni spesso riservate. Dal 1811 in avanti questi messaggi erano spesso parzialmente o completamente cifrati. Georges Scovell, del seguito di Wellington, ebbe il compito della decifratura di tali messaggi. All'inizio la cifratura era molto rudimentale e fu facile venire a capo del significato dei messaggi. A partire dal 1812 vennero usati sistemi di cifratura molto pi\u00f9 complessi, ma Scovell riusc\u00ec comunque a decifrarli dando cos\u00ec un grande vantaggio alle truppe alleate che poterono conoscere in anticipo i movimenti delle truppe francesi ed i risultati cominciarono presto a dimostrarlo. I francesi non si resero conto che il loro codice era stato svelato e continuarono ad usarlo fino alla battaglia di Vitoria quando le tavole di decifrazione vennero da essi trovate fra quanto catturato al nemico.\nConseguenze in Portogallo.\nLa guerra d'indipendenza spagnola signific\u00f2 l'entrata traumatica del Portogallo nell'era moderna. Il trasferimento della Corte a Rio de Janeiro inizi\u00f2 il processo che port\u00f2 all'indipendenza del Brasile. L'evacuazione abile, operata dalla flotta, di pi\u00f9 di 15.000 persone della corte e dell'amministrazione dello Stato, fu una benedizione per il Brasile e, nello stesso tempo una liberazione mascherata per il Portogallo, in quanto liber\u00f2 energie preziose per la ricostruzione del paese. I governatori del Portogallo, nominati dal re in esilio, ebbero un impatto scarso sulle invasioni francesi e sulla successiva occupazione britannica.\nIl ruolo del ministro della guerra, Miguel Pereira Forjaz fu unico. Wellington lo defin\u00ec \u00abl'unico uomo di stato nella penisola.\u00bb. Col personale portoghese egli riusc\u00ec a costruire un esercito regolare di 55.000 uomini e 50.000 vennero adibiti a guardia nazionale (\"milicias\") ed un numero variabile di riserva in caso di necessit\u00e0 che raggiungeva la cifra di circa 100.000 uomini.\nLa nazione alle armi ebbe, sul Portogallo, un impatto simile a quello che la Rivoluzione francese aveva avuto sulla Francia. Una nuova classe politica, che aveva sperimentato la disciplina ed i disagi della guerra contro l'Impero francese, era conscia della necessit\u00e0 di indipendenza. Il maresciallo Beresford e 160 ufficiali furono trattenuti dopo il 1814 per la guida dell'esercito del Portogallo mentre il re era ancora in Brasile. La politica portoghese si incardin\u00f2 sul progetto di un Regno Unito luso-brasiliano, con le colonie africane che avrebbero dovuto provvedere il rifornimento di schiavi al Brasile per le coltivazioni ed il Portogallo che si doveva occupare del commercio. Entro il 1820 questo progetto si rivel\u00f2 impossibile a realizzarsi. Gli ufficiali portoghesi che avevano partecipato alla guerra d'indipendenza spagnola espulsero gli inglesi e diedero inizio alla rivoluzione a Porto il 24 agosto. Le istituzioni liberali vennero per\u00f2 consolidate soltanto dopo la guerra civile fra il 1832 e il 1834.\nConseguenze in Spagna.\nRe Giuseppe fu contento, inizialmente, della francesizzazione del popolo spagnolo perch\u00e9 credeva che la collaborazione con la Francia avrebbe portato alla modernizzazione e alla libert\u00e0. Un esempio era stato l'abolizione dell'inquisizione spagnola. Comunque, clero e patrioti cominciarono un'agitazione fra il popolino che divenne molto estesa dopo i primi esempi di repressione dell'esercito francese avvenuti a Madrid nel 1808. Questi segnali ebbero la capacit\u00e0 di indispettire la gente. I simpatizzanti francesi vennero esiliati in Francia al seguito delle truppe francesi. Il pittore Francisco Goya era uno di questi, e dopo la guerra dovette rifugiarsi in Francia per evitare l'arresto e forse anche il linciaggio.\nLa parte della popolazione favorevole all'indipendenza comprendeva sia conservatori che liberali. Dopo la guerra, vennero coinvolti nello scontro delle guerre carliste poich\u00e9 il nuovo re Ferdinando VII, \"il Desiderato\" (pi\u00f9 tardi \"il re traditore\"), revoc\u00f2 tutti i cambiamenti liberali apportati dalle indipendenti Cortes, per coordinare gli sforzi nazionali e resistere all'invasore francese. Egli ripristin\u00f2 la monarchia assoluta, persegu\u00ec e mise a morte ogni persona sospettata di liberalismo, e, come suo ultimo misfatto, alter\u00f2 le leggi di successione reale in favore di sua figlia Isabella II, avviando cos\u00ec un secolo di guerre civili contro i sostenitori del primo erede legale al trono.\nLe \"Cortes\" liberali avevano approvato la Costituzione spagnola del 1812 il 18 marzo 1812 che fu annullata pi\u00f9 tardi dal re.\nNelle Colonie spagnole d'America, gli spagnoli ed i creoli delle Giunte locali militari avevano giurato fedelt\u00e0 a re Ferdinando. Questo esperimento di autogoverno condusse pi\u00f9 tardi i \"libertadores\" (liberatori) a promuovere l'indipendenza delle colonie spagnole in terra americana.\nLe truppe francesi avevano requisito molte delle estese propriet\u00e0 della Chiesa cattolica. Chiese e conventi furono usati come stalle ed alloggi e molte opere d'arte vennero spedite in Francia, conducendo cos\u00ec l'eredit\u00e0 culturale spagnola ad un notevole deperimento. Gli eserciti alleati depredarono citt\u00e0 e campagne. Wellington recuper\u00f2 parte di tali opere e si offr\u00ec di restituirle ma Ferdinando gli disse di tenerle.\nUn altro effetto importante della guerra fu il danno severo apportato all'economia del paese, che pot\u00e9 essere eliminato soltanto dopo oltre un secolo.\nBibliografia.\nin inglese:"}
{"id": "850082", "revid": "287204", "url": "https://it.wikipedia.org/wiki?curid=850082", "title": "Joe Gores", "text": "Biografia.\nHa studiato alle Universit\u00e0 di Notre Dame e Stanford, dove si \u00e8 laureato, e in seguito ha fatto i lavori pi\u00f9 svariati tra i quali camionista, taglialegna, impiegato, autista, insegnante d'inglese e, per dodici anni, investigatore privato. Queste esperienze gli sono servite per dare un tocco di autenticit\u00e0 ai suoi lavori: soprattutto quella di investigatore privato, cos\u00ec come Dashiell Hammett, che infatti diventer\u00e0 il protagonista di un suo romanzo.\nI suoi romanzi pi\u00f9 noti sono quelli della serie \"\"Dan Kearney &amp; Associates\", nota agli affezionati come \"DKA\"\".\nNegli anni Ottanta ha scritto diverse sceneggiature per la televisione, in particolare per i telefilm \"Mike Hammer\", \"Colombo\", \"Remington Steele\", \"Kojak\" e \"Magnum, P.I.\".\nHa vinto tre volte l'Edgar Award, premio intitolato a Edgar Allan Poe, e il premio giapponese \"Il falco maltese\".\nTalvolta si \u00e8 cimentato anche nella fantascienza.\n\u00c8 stato amico di un altro giallista americano, Donald E. Westlake. Ha risieduto a lungo nella California del Nord.\n\u00c8 scomparso nel 2011 all'et\u00e0 di 79 anni.\nCuriosit\u00e0.\nDal romanzo \"Hammett\" \u00e8 stato tratto un film diretto da Wim Wenders e prodotto da Francis Ford Coppola. La produzione del film \u00e8 stata molto travagliata ed \u00e8 durata diversi anni: inizialmente Gores venne ingaggiato come sceneggiatore, ma in seguito fu allontanato per disaccordi con il regista e la storia venne riscritta. Ma nemmeno il materiale girato con la nuova sceneggiatura soddisfaceva Coppola e Wenders dovette modificarlo profondamente."}
{"id": "850083", "revid": "73936", "url": "https://it.wikipedia.org/wiki?curid=850083", "title": "Ossido di silicio", "text": ""}
{"id": "850086", "revid": "287204", "url": "https://it.wikipedia.org/wiki?curid=850086", "title": "Rosso dei castelli sammarinesi", "text": "Il Rosso dei Castelli Sammarinesi \u00e8 un vino la cui produzione \u00e8 consentita nella repubblica di San Marino. \u00c8 prodotto con solo con uve sangiovese.\nAbbinamenti consigliati.\nVino da tavola, soprattutto adatto per le pastasciutte col rag\u00f9 e per le carni bianche in umido o alla griglia."}
{"id": "850087", "revid": "1745361", "url": "https://it.wikipedia.org/wiki?curid=850087", "title": "Alal\u00e0", "text": "Alal\u00e0 (in greco: \u1f08\u03bb\u03b1\u03bb\u03ac) \u00e8 una divinit\u00e0 femminile minore della mitologia greca, personificazione del grido di battaglia degli opliti. Il suo nome deriva dal greco \u0391\u03bb\u03b1\u03bb\u03bf\u03c2, con il significato di \"muta\".\nAntica Grecia.\nFiglia di Polemos, Alal\u00e0 accompagnava in battaglia il dio della guerra Ares: secondo le tradizioni degli Antichi, il grido di battaglia del Dio greco consisteva infatti nel suo nome \"Alale alala\".\nI soldati greci lo fecero quindi proprio e presero anch'essi l'abitudine di usarlo durante i combattimenti.\nSi crede che l'uso di questa parola sia derivato per onomatopea dall'inquietante gracchiare emesso dai corvi che, all'epoca, sorvolavano a migliaia i campi di battaglia, per cibarsi dei cadaveri insepolti.\nAdottata per calco linguistico come grido di guerra nel Medioevo, soprattutto dai Crociati, \"Alal\u00e0\" riaffior\u00f2 nei componimenti poetici di Giosu\u00e8 Carducci e Giovanni Pascoli, sul finire del XIX secolo, per poi riapparire nel XX ne \"La primavera hitleriana\" di Eugenio Montale ( \"[...] tra un alal\u00e0 di scherani, un golfo mistico acceso\ne pavesato di croci a uncino l'ha preso e inghiottito [...]\" ) \nEia! Eia! Eia! Alal\u00e0!\nIn epoca moderna, il termine fu ripreso da Gabriele D'Annunzio per coniare il celebre incitativo \"Eia! Eia! Eia! Alal\u00e0!\" (o pi\u00f9 comunemente \"Eia, Eia! Alal\u00e0!\") , quale grido di esultanza degli aviatori italiani che parteciparono all'incursione aerea su Pola del 9 agosto 1917, durante la prima guerra mondiale. Se \"Alal\u00e0!\" era l'urlo di guerra greco, \"Eia!\" era il grido con cui, secondo una tradizione, Alessandro Magno era solito incitare il suo cavallo Bucefalo.\nIn seguito, l'esclamazione fu inserita ne \"La canzone del Quarnaro\" che racconta l'avventura della Beffa di Buccari, \"raid\" dimostrativo portato a termine dagli incursori della Regia Marina l'11 febbraio 1918.\nIl motto fu poi usato anche dai Granatieri di Sardegna ribelli che seguirono D'Annunzio nell'Impresa di Fiume del 1919 e divenne popolare in tutta Italia quando fu adottato dal Fascismo quale grido collettivo d'esultanza o incitamento. Nonostante la diffusione nazionale, il motto declin\u00f2 rapidamente dopo la caduta del fascismo, in virt\u00f9 della percezione comune del legame indissolubile con il passato regime. Oggi viene usato principalmente in ambiti legati al neofascismo.\nL'esortazione coniata da D'Annunzio \u00e8 stata ripresa in \"Eia Eia Alal\u00e0\", titolo di un romanzo storico di Giampaolo Pansa."}
{"id": "850088", "revid": "4507", "url": "https://it.wikipedia.org/wiki?curid=850088", "title": "Joseph Nicholas Gores", "text": ""}
{"id": "850100", "revid": "21880", "url": "https://it.wikipedia.org/wiki?curid=850100", "title": "Achillea moscata", "text": ""}
{"id": "850101", "revid": "767487", "url": "https://it.wikipedia.org/wiki?curid=850101", "title": "Dustin O'Halloran", "text": "Dal 1996 fa parte della band dei Devics con i quali ha pubblicato quattro album in studio e numerosi EP.\nBiografia.\nDustin O'Halloran \u00e8 nato in Arizona, ha passato la sua infanzia alle Hawaii e successivamente si \u00e8 trasferito Los Angeles, California, USA. Qui ha conosciuto Sara Lov, con cui nel 1996 ha formato i Devics (prodotti dalla londinese Bella Union) tuttora in attivit\u00e0. Dal 2001 Dustin O'Halloran si trasferisce alcuni mesi dell'anno in Italia, in provincia di Ravenna e qui compone gran parte delle musiche che entrano a far parte dei dischi dei Devics.\nNel 2004 ha pubblicato il suo primo disco solista intitolato \"Piano Solos\" (Bella Union/V2 Records) in cui si sente l'ispirazione dei grandi compositori classici, in particolare Chopin, Satie e Debussy. Nel 2006 pubblica \"Piano Solos vol. 2\" (Bella Union/V2 Records) e scrive tre brani che entrano a far parte della colonna sonora del film Marie Antoinette di Sofia Coppola."}
{"id": "850103", "revid": "729019", "url": "https://it.wikipedia.org/wiki?curid=850103", "title": "Eton (Berkshire)", "text": "Eton \u00e8 una citt\u00e0 del Regno Unito, situata nel Berkshire, in Inghilterra.\nGeografia e storia.\nSi trova sulla riva sinistra del Tamigi, di fronte a Windsor (che sorge sulla riva opposta), a cui \u00e8 collegata tramite il Windsor Bridge. In passato Eton faceva parte della contea del Buckinghamshire, ma nel 1974 venne inglobata nel Berkshire. Dal 1998 \u00e8 inclusa nell'autorit\u00e0 unitaria di Windsor and Maidenhead.\nEton, citt\u00e0 in cui nacque il matematico William Oughtred, \u00e8 particolarmente famosa in quanto sede dell\"'Eton college\", prestigiosa scuola superiore privata inglese."}
{"id": "850105", "revid": "729019", "url": "https://it.wikipedia.org/wiki?curid=850105", "title": "Strada statale 79 bis Orvietana", "text": "La strada statale 79 bis Orvietana era una strada statale italiana che collegava Todi a Orvieto.\nStoria.\nLa strada statale 79 bis \"Orvietana\" venne istituita nel 1938 riclassificando un tratto fino ad allora appartenuto alla strada statale 79 Ternana.\nAttualmente non risulta pi\u00f9 nell'elenco delle strade gestite dall'ANAS. La numerazione \u00e8 stata riutilizzata per la strada statale 79 bis Ternana."}
{"id": "850110", "revid": "91567692", "url": "https://it.wikipedia.org/wiki?curid=850110", "title": "Canoni idrici", "text": "In Italia il gestore di un impianto idroelettrico deve corrispondere un'imposta agli enti pubblici locali (Comuni, Province e Regioni interessate), i cosiddetti canoni idrici, per la concessione e lo sfruttamento di acque pubbliche con lo scopo di produzione di energia elettrica.\nI canoni idrici sono di tre tipi:\nCanone Idrico di Concessione.\nIn base al Testo Unico sulle Acque (Regio Decreto n.1775 dell'11 dicembre 1933) \u00e8 vietato derivare o utilizzare acqua pubblica senza l'autorizzazione dell'autorit\u00e0 competente (Provincia, Regione), che garantisce la concessione per motivi di pubblico interesse.\nIl gestore di un impianto idroelettrico deve corrispondere la quota di concessione in base alla potenza nominale media annua dell'impianto, in base alla cifra stabilita dalla legge.\nSovracanone per Enti Rivieraschi.\nPer Ente Rivierasco si intende il Comune in cui \"il territorio si affaccia sul tratto di corso d'acqua sotteso dalla derivazione a partire dal punto ove ha termine il rigurgito dell'opera di presa fino al punto di restituzione\", ovvero tutti i comuni in cui si trova un'opera idraulica come opera di presa, diga, condotta forzata, centrale idroelettrica.\nIl gestore dell'impianto deve corrispondere ai Comuni e alle Province interessate una quota stabilita dalla legge; la suddivisione comune per comune si basa principalmente sulla distribuzione delle opere idrauliche presenti sui vari comuni interessati dall'impianto. La norma non stabilisce in modo chiaro la suddivisione degli introiti tra gli enti, normalmente le quote vanno per il 75-85% ai Comuni e per il 15-25% alle Province.\nSovracanone per Bacini Imbriferi Montani (BIM).\nIl concetto di Bacino Imbrifero Montano venne introdotto con la Legge n.959 del 27 dicembre 1953 e si intende \"il territorio delimitato da una cintura montuosa o collinare che funge da spartiacque, ubicato al di sopra di una certa quota assoluta stabilita bacino per bacino\", significa che tutte le acque presenti nel bacino imbrifero vengono convogliate a fondovalle nel corso d'acqua principale.\nI Comuni facenti parte di un BIM possono decidere se far parte di un consorzio oppure restarne fuori; il consorzio rende pi\u00f9 organica la gestione degli introiti ricavati dai BIM, anche se la tendenza attuale \u00e8 quella di suddividere le entrate comune per comune. Per i comuni che non fanno parte di consorzi gli introiti vengono suddivisi in base all'interessamento territoriale delle opere (quante ce ne sono e quanto influiscono) e in proporzione alla superficie e alla popolazione; attualmente le Comunit\u00e0 Montane possono coordinare la distribuzione dei proventi BIM tra i vari comuni interessati."}
{"id": "850121", "revid": "599013", "url": "https://it.wikipedia.org/wiki?curid=850121", "title": "Mark Viduka", "text": "Eletto Calciatore oceaniano dell'anno nel 2000, \u00e8 primatista di reti (8) con la maglia del nelle competizioni calcistiche europee e l'australiano che ha segnato pi\u00f9 reti (4) in UEFA Champions League.\nBiografia.\nNato in Australia, ha origini ucraine e croate.\nCaratteristiche tecniche.\nAttaccante grintoso e dalla evidente potenza fisica, era abile nei colpi di testa e possiede un buon tiro. Si \u00e8 dimostrato utile a far salire la propria squadra poich\u00e9 sapeva proteggere la palla.\nCarriera.\nClub.\nMelbourne Knights.\nViduka cominci\u00f2 la propria carriera in Australia, nelle file dei Melbourne Knights, nel 1993 e divenne nazionale australiano nel giugno 1994. Nel suo biennio con i Melbourne Knights si laure\u00f2 capocannoniere della National Soccer League e vinse due volte la Johnny Warren Medal come NSL Player of the Year, nel 1993-1994 e nel 1994-1995. Con i Melbourne Knights conquist\u00f2 un titolo nazionale nel 1994-1995, segnando 21 gol in 24 gare in quella stagione.\nDinamo Zagabria.\nNel 1995 lo acquist\u00f2 il Croazia Zagabria (a seguito di un colloquio con Franjo Tu\u0111man), oggi Dinamo Zagabria. La tribuna centrale del Knights Stadium, terreno del Melbourne Knights, fu rinominata Mark Viduka Stand in suo onore e la sua costruzione fu finanziata con il denaro ricevuto per il suo trasferimento in Croazia.\nTrascorse tre stagioni e mezzo con il club della capitale croata, segnando 38 gol e vincendo tre \"double\" (accoppiata campionato-coppa nazionale) dal 1995 al 1998. Raggiunse anche il terzo turno della Coppa UEFA 1996-1997 e un anno dopo esord\u00ec in Champions League, dove la Dinamo Zagabria fu eliminata al secondo turno preliminare dal Newcastle United. L'esperienza croata per\u00f2 non fu tutta rose e fiori: il presidente croato Tudjman venne duramente contestato, e Viduka, identificato come l'acquisto del presidente, sub\u00ec la stessa sorte.\nCeltic.\nIl Celtic acquist\u00f2 Viduka nel dicembre 1998 per 3,5 milioni di sterline. Nello stesso mese dell'acquisto il Celtic annunci\u00f2 che Viduka aveva lasciato la Dinamo Zagabria per motivi di stress. Una settimana dopo la Dinamo Zagabria si lament\u00f2 per il mancato pagamento da parte del Celtic.\nRisolto l'intoppo, Viduka fece il suo debutto con la maglia del Celtic il 16 febbraio 1999, con la squadra Under-21, segnando nella partita vinta per 4-2 contro il Motherwell. Fu votato Giocatore dell'anno della SPFA dopo aver segnato 27 gol in 34 presenze nella sua prima stagione al Celtic Park.\nIl 4 dicembre 2007 Ian Wright, durante il suo talk show, disse che, nel febbraio 2000, in Coppa di Scozia, durante l'intervallo della partita Celtic-Inverness, un giocatore si era rifiutato di rientrare in campo per il secondo tempo. Wright espresse il proprio disgusto per la poca professionalit\u00e0 dimostrata. Non disse il nome del giocatore in questione, ma rifer\u00ec che proprio lui entr\u00f2 in campo a sostituirlo. Per questo motivo sembra che stesse parlando proprio di Viduka.\nLeeds.\nDavid O'Leary, allenatore del Leeds United, fece acquistare Viduka per 6 milioni di sterline poco prima della stagione 2000-2001. Al Leeds Viduka avrebbe dovuto completare un tridente offensivo con Harry Kewell e Michael Bridges, ma infortuni occorsi a questi ultimi due cambiarono i piani dell'allenatore e Viduka si trov\u00f2 in coppia con Alan Smith nelle partite di UEFA Champions League e in un tridente con Smith e Robbie Keane nelle partite di Premier League.\nNella sua prima stagione a Elland Road Viduka segn\u00f2 22 gol, compresi i 4 gol in un memorabile Leeds-Liverpool del 4 novembre 2000, terminato 4-3 per i padroni di casa.\nNell'estate 2001 Viduka rinnov\u00f2 il contratto, estendendolo per altri 5 anni. Nella stagione 2002-2003 Viduka mise a segno altri 22 gol. Nel frattempo scoppi\u00f2 la crisi finanziaria del Leeds, costretto a vendere i propri giocatori migliori, tra cui Kewell e Keane. Questa crisi finanziaria aliment\u00f2 le voci di una partenza di Viduka per una grande squadra. Dopo la retrocessione del Leeds in Football League Championship, Viduka fu ceduto al Middlesbrough.\nMiddlesbrough.\nLa prima stagione di Viduka al Middlesbrough fu impressionante, nonostante gli infortuni. Nella stagione 2005-2006 il giocatore, in grande forma, brill\u00f2 in tutte le competizioni e raggiunge presto la doppia cifra nelle marcature. Svolse un importante ruolo nella Coppa UEFA 2005-2006 dove, per due volte, il Middlesbrough dovette segnare 4 gol per proseguire il proprio percorso. La squadra perse poi la finale contro il Siviglia il 10 maggio 2006.\nIl contratto dell'attaccante era in scadenza al termine della stagione 2006-2007, ma l'allenatore Gareth Southgate rese nota la volont\u00e0 di trattenere Viduka, al quale fu assegnato nell'agosto 2006 il numero 9. In seguito ad un'altra buona stagione in cui segn\u00f2 19 gol, Viduka fu attratto dalla prospettiva di cambiare club gratuitamente, visto il suo contratto in scadenza. Southgate ribad\u00ec la propria volont\u00e0 di trattenere Viduka dicendo che gli avrebbe offerto un nuovo contratto, ma Viduka si trasfer\u00ec a titolo gratuito ai rivali del Newcastle United il 7 giugno 2007.\nNewcastle e ritiro.\nViduka fu il primo acquisto del tecnico Sam Allardyce. Il suo contratto, della durata di 2 anni, aveva un'opzione per il terzo. Debutt\u00f2 con la maglia del Newcastle l'11 agosto 2007 in una partita contro il Bolton Wanderers e fu autore del suo primo gol per il Newcastle il 26 agosto 2007 contro la sua ex squadra, il Middlesbrough. Il 23 settembre 2007 realizz\u00f2 altri 2 gol, contro il West Ham United, portando a 3 il suo score personale. Il 23 dicembre firm\u00f2 un'altra doppietta contro il Derby County.\nDopo un infortunio, nel nuovo anno Viduka fu impiegato come attaccante laterale nel 4-3-3 di Kevin Keegan insieme a Michael Owen e Obafemi Martins. Il nuovo assetto tattico permise al Newcastle di migliorare il rendimento: grazie ai 3 attaccanti la squadra lott\u00f2 con successo per la salvezza. Viduka segn\u00f2 solo 2 gol nella seconda parte di stagione, ma serv\u00ec tanti assist ai compagni. Poi pat\u00ec un altro infortunio, al tendine d'Achille.\nFece il suo ritorno in prima squadra dopo 6 mesi di infortunio il 29 novembre 2008, contro il Middlesbrough, subentrando a Martins. L'allenatore Joe Kinnear, che temeva che la carriera di Viduka fosse terminata, dichiar\u00f2 poi che Viduka avrebbe potuto smettere al termine della stagione 2008-2009, fatto poi smentito dal diretto interessato. Nel dicembre 2008 si infortun\u00f2 nuovamente, stavolta all'inguine e torn\u00f2 disponibile dopo qualche mese. Il 17 aprile 2009 ricevette un attestato di stima da parte dell'allenatore Alan Shearer. Quando Shearer era ancora allenatore del Newcastle, Viduka ha dichiarato che sarebbe rimasto con i Magpies solo se Shearer fosse stato il coach. Poich\u00e9 il Newcastle era in procinto di annunciare un nuovo allenatore, Viduka ha risolto il suo contratto e si \u00e8 svincolato.\nA fine stagione, dopo avere declinato una proposta del , si \u00e8 ritirato dal calcio.\nNazionale.\nDebutt\u00f2 con la Nazionale australiana l'8 giugno 1994 contro il Sudafrica. Capitan\u00f2 la Nazionale dal settembre 2005, al posto dell'infortunato Craig Moore, il capitano abituale. Viduka visse un periodo di particolare splendore sotto la conduzione di Guus Hiddink, che condusse l'Australia alla qualificazione ai Mondiali 2006 a seguito della vittoria ai rigori allo spareggio contro l', nonostante Viduka avesse sbagliato il proprio tiro dal dischetto. Il 21 maggio 2006 fu nominato capitano dell'Australia per il Mondiale e guid\u00f2 la Nazionale australiana alla sua prima vittoria nella fase finale di un Mondiale, nel giugno 2006, quando i \"Socceroos\" batterono 3-1 il Giappone. Viduka diede un apporto fondamentale per la qualificazione dell'Australia al secondo turno, dove la squadra fu eliminata dall'Italia.\nPer i \"Socceroos\" Viduka ha segnato diversi gol importanti. Sembrava volesse ritirarsi dalla Nazionale dopo i Mondiali 2006, ma nel settembre 2006 ha detto di voler continuare a giocare per l'Australia. In un'amichevole prima dell'inizio della Coppa d'Asia, contro Singapore, Viduka segn\u00f2 2 gol di testa (partita poi vinta 3-0). Partecip\u00f2 alla Coppa d'Asia 2007, prima partecipazione per l'Australia, da capitano. Segn\u00f2 un gol all'Iraq, ma l'Australia perse con il risultato di 1-3. Nel match successivo segn\u00f2 2 gol alla Thailandia, sconfitta dall'Australia per 4-0. Prese parte anche a due edizioni della Confederations Cup: 1997 e 2005. Dopo la Coppa d'Asia 2007 ha rinunciato alla Nazionale e nel 2008 ha ribadito di non volerci tornare."}
{"id": "850128", "revid": "599013", "url": "https://it.wikipedia.org/wiki?curid=850128", "title": "H44", "text": ""}
{"id": "850129", "revid": "287204", "url": "https://it.wikipedia.org/wiki?curid=850129", "title": "Roncale di San Marino", "text": "Il roncale di San Marino \u00e8 un vino la cui produzione \u00e8 consentita nella repubblica di San Marino. \u00c8 prodotto con uve ribolla di San Marino al 50% e per il 50% da vini bianchi autorizzati nella repubblica.\nAbbinamenti consigliati.\nAntipasti, piatti freddi estivi, piatti a base di pesce e pesce alla griglia."}
{"id": "850130", "revid": "599013", "url": "https://it.wikipedia.org/wiki?curid=850130", "title": "H45", "text": ""}
{"id": "850132", "revid": "1856513", "url": "https://it.wikipedia.org/wiki?curid=850132", "title": "TAROM", "text": "TAROM (pronunciato \"ta-rom\", legalmente \"Compania Na\u021bional\u0103 de Transporturi Aeriene Rom\u00e2ne TAROM S.A.\"), \u00e8 la compagnia di bandiera e la pi\u00f9 antica compagnia aerea attualmente operativa della Romania, con sede a Otopeni vicino a Bucarest. La sua sede e il suo hub principale si trovano presso l'aeroporto Internazionale Henri Coand\u0103. Al 2021 \u00e8 la prima e pi\u00f9 grande compagnia aerea che opera in Romania sulla base di destinazioni internazionali, voli internazionali e la terza per dimensioni della flotta e passeggeri trasportati.\nIl nome del marchio \u00e8 un acronimo dal rumeno: \"Transporturile Aeriene Rom\u00e2ne\" (trasporto aereo rumeno). Oltre il novantasette percento (97,22%) di TAROM \u00e8 di propriet\u00e0 del governo rumeno (Ministero dei trasporti). La compagnia aerea ha trasportato quasi 2,75 milioni di passeggeri nel 2018, con un load factor medio del 74%. La compagnia \u00e8 entrata a far parte di SkyTeam il 25 giugno 2010.\nStoria.\nGli inizi.\nLa storia della compagnia aerea pu\u00f2 essere fatta risalire al 1920, quando venne fondata la CFRNA (\"French-Romanian Company for Air Navigation\"). Il 13 aprile 1920, la societ\u00e0 registr\u00f2 la propria sede in Rue Rivoli 194, a Parigi. Un decreto emanato il 26 aprile 1920 istitu\u00ec la Direc\u021biunea Avia\u021biei (Direzione dell'Aviazione), subordinata al Ministero delle Comunicazioni. Nello stesso anno, il Regno di Romania offr\u00ec i diritti di sfruttamento della CFRNA. Il paese offriva alla compagnia aerea due aeroporti: uno ad Arad e un altro a Bucarest-B\u0103neasa. La compagnia utilizzava i Potez 15 di fabbricazione francese per i servizi passeggeri/posta tra Parigi e Bucarest attraverso diverse citt\u00e0 dell'Europa centrale. Nel 1925, la citt\u00e0 di Gala\u021bi divenne la prima destinazione in Romania servita da voli regolari seguita, dal 24 giugno 1926, da un servizio per Ia\u0219i e Chi\u015fin\u0103u. Dieci de Havilland DH.9 e cinque Ansaldo A.300, oltre ai Potez, costituivano la flotta.\nNel 1928 la compagnia aerea cambi\u00f2 nome in SNNA (\"Serviciul Na\u021bional de Naviga\u021bie Aerian\u0103\"). Il 9 luglio 1930, la compagnia adott\u00f2 il nome LARES (\"Liniile Aeriene Rom\u00e2ne Exploatate de Stat\") mentre il 20 luglio 1937 vide la fusione di LARES con il suo concorrente, SARTA (\"Societatea Anonim\u0103 Rom\u00e2n\u0103 de Transporturi Aeriene\").\nDopoguerra.\nImmediatamente dopo la seconda guerra mondiale, nel 1945, quando l'Unione Sovietica aveva esteso la sua influenza in tutta l'Europa orientale, una nuova riorganizzazione sostitu\u00ec LARES con TARS (\"Transporturi Aeriene Rom\u00e2no-Sovietice\"), di propriet\u00e0 congiunta dei governi della Romania e dell'Unione Sovietica. Le operazioni nazionali furono avviate da Bucarest (aeroporto di B\u0103neasa) il 1\u00ba febbraio 1946, quando TARS incorpor\u00f2 tutti i servizi e gli aerei dalla LARES.\nNel decennio successivo, la quota sovietica della compagnia fu acquistata dal governo rumeno e, il 18 settembre 1954, la compagnia adott\u00f2 il nome di TAROM (\"Transporturi Aeriene Rom\u00e2ne\", Romanian Air Transport). Nel 1960, TAROM volava in una dozzina di citt\u00e0 in tutta Europa. Il 1966 vide il suo primo volo transatlantico. Il 14 maggio 1974, la comapagnia lanci\u00f2 un servizio regolare per New York City (aeroporto Internazionale John F. Kennedy).\nCome parte del gruppo regionale di compagnie aeree all'interno degli stati del blocco orientale, durante gran parte della sua storia TAROM oper\u00f2 con aerei di progettazione sovietica. Questi includevano Lisunov Li-2, Ilyushin Il-14, Ilyushin Il-18, Ilyushin Il-62, Antonov An-24 e Tupolev Tu-154. Come nel caso di molte altre nazioni, l'Il-62 fu il primo aereo di linea a lungo raggio ad essere messo in funzione dalla Romania, nel 1973. Cinque esemplari (tre Il-62 e due Il-62M) erano di propriet\u00e0 di TAROM, che li noleggiava anche ad altri operatori.\nUn'eccezione agli aerei di costruzione sovietica fu fatta nel 1968, quando TAROM acquist\u00f2 sei BAC One-Eleven 400 per destinazioni europee e del Medio Oriente, e nel 1974 quando acquist\u00f2 Boeing 707 per condividere le sue operazioni a lungo raggio con gli Il-62. Furono fatti dei piani per acquisire anche i Vickers VC10, ma alla fine i sovietici non lo permisero e gli fecero acquistare invece altri Il-62. Con 59 aeromobili in funzione, alla fine degli anni '70, TAROM aveva la pi\u00f9 grande flotta nel blocco orientale, dopo Aeroflot.\nNel 1978 venne firmato un contratto con il Regno Unito che consentiva a Rombac di produrre il BAC One Eleven a Romaero, vicino a Bucarest. Nel frattempo, i 707 e gli Il-62 operavano a New York (via Amsterdam, poi Londra e infine Vienna), Abu Dhabi-Bangkok-Singapore e Karachi-Pechino. TAROM era l'unica compagnia aerea del blocco orientale ad operare voli per Tel Aviv, Israele.\nDurante la met\u00e0 degli anni '80, TAROM noleggi\u00f2 i Tupolev Tu-154 alla Guyana Airways per operare tra Georgetown, Guyana, verso il Sud America, Miami e New York City.\nGli anni '90.\nDopo il crollo del regime comunista nel 1989, la compagnia aerea, gestendo una flotta di 65 velivoli di sei tipi, fu in grado di acquisire pi\u00f9 jet di fabbricazione occidentale. Nel 1992, TAROM acquist\u00f2 3 Airbus A310, soprannominati: \"\"Transilvania\" (YR-LCA), \"Moldova\"\" (YR-LCB) e \"Muntenia\" (YR-LCC). Nel 1993, TAROM introdusse voli a lungo raggio per Montreal e Bangkok utilizzando gli Ilyushin Il-62 e gli Airbus A310. L'Airbus A310 YR-LCC si un\u00ec alla flotta il 10 aprile 1994 per poi schiantarsi vicino a Balote\u0219ti il 31 marzo 1995.\nDurante gli anni '90, TAROM sostitu\u00ec la sua flotta a lungo raggio di Boeing 707 e Il-62 con gli Airbus A310 (l'ultimo Il-62 venne venduto nel 1999).\nDal 2000.\nTAROM si stava riprendendo da un periodo difficile iniziato negli anni '90, quando si erano registrate perdite fino a 68 milioni di dollari all'anno, causate da rotte non redditizie. All'inizio del nuovo millennio, la compagnia avvi\u00f2 un programma che mirava a ripristinare la redditivit\u00e0. Ci\u00f2 venne ottenuto interrompendo i servizi intercontinentali in perdita. Nel 2001, la compagnia cancell\u00f2 i suoi servizi a lungo raggio non redditizi per Bangkok e Montreal e interruppe anche i servizi per le sue rimanenti destinazioni intercontinentali di Chicago nel 2002 e Pechino e New York City nel 2003. TAROM interruppe i servizi nazionali in perdita per Craiova, Tulcea, Caransebe\u0219 e Costanza per concentrare la sua attivit\u00e0 verso destinazioni chiave in Europa e Medio Oriente. TAROM decise di concentrare le sue operazioni su Bucarest (aeroporto Internazionale Henri Coand\u0103) e sull'aeroporto Internazionale di Cluj-Napoca (CLJ) e avvi\u00f2 voli internazionali diretti dall'aeroporto Internazionale di Sibiu. Il 2004 fu il primo anno redditizio dell'ultimo decennio. Entro il 2005, TAROM tent\u00f2 di vendere tre volte la sua flotta di A310, che era parcheggiata dal 2003.\nUn programma di aggiornamento della flotta \u00e8 iniziato nel 2006 con l'acquisizione di quattro Airbus A318, tre Boeing 737-800 e due ATR 72-500, che ha portato a un aumento della flotta a 26 aerei entro il 2009.\nDal 2003 al 2007, la compagnia aerea ha speso 1 milione di euro all'anno per preservare \"\"Moldova\" e la \"Transilvania\"\". Nel 2007, ha modernizzato i suoi due Airbus A310 nello stabilimento Airbus di Bordeaux. Dopo essere stati ricondizionati, la coppia \u00e8 stata utilizzata nei voli di medio raggio, che non ebbero successo.\nLa compagnia aveva un programma frequent flyer \"Smart Miles\", che \u00e8 stato trasformato in Flying Blue il 5 giugno 2010. Per diverse rotte internazionali sono in vigore accordi di code-share con compagnie aeree partner straniere. Il 25 giugno 2010, TAROM \u00e8 entrata a far parte di SkyTeam come tredicesimo membro dell'alleanza.\nDal novembre 2012, in conformit\u00e0 con la legislazione rumena sulle societ\u00e0 statali, TAROM \u00e8 stata guidata da un manager privato, il belga Christian Heinzmann, che ha occupato la posizione di CEO fino a marzo 2016. Durante la guida di Heinzmann, la societ\u00e0 ha ridotto le sue perdite finanziarie di pi\u00f9 del 75%, ha aumentato il numero di passeggeri annuali fino a un record di 2,4 milioni e ha stabilizzato il fattore di carico intorno al 70%. Tuttavia, ampie riforme come il rinnovo e l'armonizzazione della flotta, nonch\u00e9 l'istituzione di centri di profitto come i servizi TAROM Maintenance e TAROM Charter, non sono state realizzate a causa della costante mancanza di una decisione da parte del consiglio di amministrazione della societ\u00e0.\nIl 12 settembre e il 29 ottobre 2016, TAROM ha ritirato i suoi due Airbus A310-300 rimanenti dopo i voli finali da Madrid a Bucarest. Gli A310 sono stati sostituiti da nuovi aeromobili pi\u00f9 piccoli. Nel maggio 2017, TAROM ha ricevuto il suo primo di due Boeing 737-800 in leasing. Altri due 737-800 ex-Malaysian Airlines sono stati aggiunti alla flotta nel 2018 ed \u00e8 stato firmato un contratto per cinque Boeing 737 MAX 8 con consegne che dovrebbero iniziare nel 2023. Il 27 dicembre 2019, il Ministero dei Trasporti ha annunciato che 9 nuovi ATR 72-600 noleggiati da Nordic Aviation Capital per un periodo di 10 anni sostituiranno gli attuali ATR 42-500 e ATR 72-500, prodotti rispettivamente nel 1999-2000, nel 2009. TAROM ha ricevuto i primi quattro aeromobili nel febbraio 2020, con il primo, registrato con codice YR-ATJ, che \u00e8 atterrato a Bucarest il 18 febbraio 2020, alle 14:50 EET.\nIdentit\u00e0 aziendale.\nPropriet\u00e0.\nTAROM \u00e8 una societ\u00e0 di propriet\u00e0 statale, con struttura azionaria come segue:\nLogo e livrea.\nIl logo TAROM, che rappresenta una rondine in volo, \u00e8 stato utilizzato a partire dal 1954. La livrea degli anni '70 aveva il logo sulla coda dipinto in rosso, con una cheatline rossa. La livrea introdotta all'inizio degli anni '90 (sugli Airbus A310) \u00e8 in uno schema generale bianco con i titoli e l'impennaggio dipinti in blu scuro. L'attuale combinazione di colori (introdotta nel 2006 sull'A318) \u00e8 una versione leggermente modificata della precedente, con un logo sovradimensionato sulla coda e anche i motori dipinti in blu scuro.\nTutti gli aerei della flotta ricevono un \"nome\" che \u00e8 un toponimo rumeno. Ad esempio, i nomi degli ATR sono legati ai fiumi della Romania, i Boeing portano nomi di citt\u00e0 rumene, gli aerei a lungo raggio di Airbus portavano nomi di province storiche rumene, mentre gli Airbus A318 portano nomi di pionieri dell'aviazione rumena.\nNel 2009, in occasione del 55\u00ba anniversario della compagnia, un Boeing 737-700 (YR-BGG \"Craiova\") \u00e8 stato dipinto con uno schema di colori a getto retr\u00f2, che rappresenta la prima livrea della compagnia aerea utilizzata negli anni '50 sui Lisunov Li-2.\nDipartimento tecnico.\nLa divisione tecnica della TAROM fornisce servizi di manutenzione per l'intera flotta della compagnia e per la flotta di altre compagnie nazionali ed internazionali. L'obiettivo del dipartimento tecnico di TAROM \u00e8 quello di essere il migliore e il pi\u00f9 efficiente, in termini di costi, fornitore di servizi di manutenzione per i Boeing 737, ATR 42 e ATR 72 nell'Europa centrale e orientale. I servizi forniti comprendono lavori di manutenzione straordinaria, lavori di manutenzione ordinaria e fornitura di pezzi di ricambio.\nLa principale attivit\u00e0 di manutenzione viene svolta nell'hangar del dipartimento tecnico, costruito tra il 1969 e il 1972, con una superficie di 6.000 metri quadri e restaurato nel 2000 per rispettare pienamente gli standard dell'EASA (European Safety Aviation Agency) e della FAA (Federal Aviation Administration). L'hangar \u00e8 attrezzato per eseguire tutti i tipi di ispezioni per la flotta di TAROM e il personale \u00e8 qualificato e autorizzato per tutti i tipi di aeromobili della flotta. Le attivit\u00e0 di manutenzione da 3 a 6 aeromobili, a seconda delle loro dimensioni, possono essere svolte contemporaneamente nell'hangar, che \u00e8 dotato di un sistema MERO completo per l'attracco dei 737.\nL'ufficio tecnico fornisce anche strutture di stoccaggio per pezzi di ricambio e materiali necessari per l'attivit\u00e0 di manutenzione, spazi dedicati per prodotti chimici, strumenti speciali e apparecchiature di collaudo e spazi di quarantena. L'ufficio tecnico fornisce anche servizi di trasporto (imballaggio, preparazione di documenti, dogana) e servizi di accettazione (dogana, smontaggio e ispezione di ricevimento) per varie sostanze e attrezzature.\nDestinazioni.\nLa compagnia aerea opera direttamente verso 50 destinazioni, compresi voli charter e servizi stagionali in 22 paesi in Europa, Medio Oriente e Nord Africa. I voli della compagnia aerea per gli Stati Uniti sono cessati nel 2003 e ora sono operati in base a un accordo di code-share con Air France tramite l'aeroporto di Parigi Charles de Gaulle.\nAccordi commerciali.\nAl 2022 TAROM ha accordi di code-share con le seguenti compagnie:\nAlleanze.\nNel 2006, TAROM sarebbe dovuta entrare a far parte di SkyTeam come membro affiliato (sponsorizzato da Alitalia), ma l'entrata nell'alleanza venne rinviata al 2008. Il 7 maggio di quell'anno, SkyTeam firm\u00f2 un accordo di adesione con TAROM. Il 22 giugno 2010, SkyTeam ha annunciato di aver rinnovato il suo programma di adesione, rendendo cos\u00ec TAROM un futuro membro a pieno titolo dell'alleanza. \nIl 25 giugno 2010, TAROM \u00e8 entrata a far parte di SkyTeam.\nFlotta.\nFlotta attuale.\nA dicembre 2021 la flotta di TAROM \u00e8 cos\u00ec composta:\nSviluppo.\nTAROM aveva in programma di noleggiare tre wide body per riprendere le operazioni a lungo raggio verso Cina e Stati Uniti dopo il ritiro dei suoi Airbus A310. La richiesta di proposte (RFP) alle societ\u00e0 di leasing \u00e8 terminata il 31 agosto 2017; tuttavia, a maggio 2020 nessuna decisione era stata ancora resa pubblica.\nTAROM ha accettato di noleggiare 9 ATR 72-600 da Nordic Aviation Capital, con consegne dall'ottobre 2019 fino al 2021. Sostituiranno gli attuali aeromobili ATR 42-500 e ATR 72-500.\nFlotta storica.\nTAROM operava in precedenza con i seguenti aeromobili:"}
{"id": "850133", "revid": "599013", "url": "https://it.wikipedia.org/wiki?curid=850133", "title": "H54", "text": ""}
{"id": "850135", "revid": "599013", "url": "https://it.wikipedia.org/wiki?curid=850135", "title": "H55", "text": ""}
{"id": "850137", "revid": "713168", "url": "https://it.wikipedia.org/wiki?curid=850137", "title": "Antonio de Mendoza", "text": "Origini.\n\"Don Antonio (Lopez) de Mendoza\", figlio di Don I\u00f1igo L\u00f3pez de Medoza, secondo Conte di Tendilla e primo Marchese di Mond\u00e9jar, (e anche nipote di Don \u00cd\u00f1igo L\u00f3pez de Mendoza, il famoso poeta) e della sua seconda moglie Francisca Pacheco Portocarrero (figlia di don Juan Pacheco primo conte di Escalona).\nSi spos\u00f2 con Catalina de Vargas, figlia di Francisco de Vargas Tesoriere Maggiore dei Sovrani Cattolici dalla quale ebbe tre figli chiamati \u00cd\u00f1igo, do\u00f1a Francisca e don Francisco de Mendoza.\nInizio della carriera militare e politica.\nInizi\u00f2 con l'attivit\u00e0 politica e militare nella corte di Ferdinando il Cattolico e continu\u00f2 a servire suo nipote Carlo I.\nPrimo Vicer\u00e9 della Nuova Spagna.\nFu Antonio de Mendoza il primo uomo a ricevere il titolo di Vicer\u00e9 di un territorio americano, divenendo Vicer\u00e9 e capitano generale della Nuova Spagna il 17 aprile 1535. Durante il suo governo continuarono i viaggi di esplorazione, appoggi\u00f2 Hern\u00e1n Cort\u00e9s nelle esplorazioni che portarono alla scoperta della penisola della Bassa California, e appoggi\u00f2 anche Francisco V\u00e1zquez de Coronado che nel 1540 si inoltr\u00f2 nei territori che attualmente fanno parte degli USA e del Messico.\nFond\u00f2 nel 1535 la Zecca (casa de moneda) a Citt\u00e0 del Messico, diede impulso e ordine alle miniere, inizi\u00f2 l'edificazione del porto di Veracruz, fond\u00f2 la citt\u00e0 di Valladolid (oggi Morelia, Michoac\u00e1n) e inizi\u00f2 con l'aiuto di Juan de Zum\u00e1rraga la fondazione della Reale e Pontificia Universit\u00e0 del Messico.\nVicer\u00e9 del Per\u00fa.\nNel 1550 il Consiglio delle Indie nomin\u00f2 Luis de Velasco Vicer\u00e9 della Nuova Spagna, sostituendo Antonio de Mendoza che veniva nominato Vicer\u00e9 del Per\u00f9. Arriv\u00f2 nel 1551, ma la carica dur\u00f2 solamente dieci mesi in quanto mor\u00ec nel 1552; venne sepolto nella cattedrale di Lima."}
{"id": "850139", "revid": "599013", "url": "https://it.wikipedia.org/wiki?curid=850139", "title": "H59", "text": ""}
{"id": "850140", "revid": "47767", "url": "https://it.wikipedia.org/wiki?curid=850140", "title": "Makhai", "text": "Nella mitologia greca, le Makhai erano gli Spiriti della battaglia, figlie di Eris. Tra di loro si possono probabilmente annoverare Homados (\"Il rumore della battaglia\"), Alal\u00e0 (\"Il grido di guerra\"), Proioxis (\"L'avanzata impetuosa\"), Palioxis (\"La ritirata confusa\") e Cidoimo (\"La confusione\").\nGeneralmente accompagnavano entit\u00e0 violente e malvagie come il dio della guerra Ares, le Chere, Polemos, Enio, oltre alla loro madre Eris."}
{"id": "850143", "revid": "599013", "url": "https://it.wikipedia.org/wiki?curid=850143", "title": "H62", "text": ""}
{"id": "850145", "revid": "78273", "url": "https://it.wikipedia.org/wiki?curid=850145", "title": "Lista dei campioni del Super Bowl", "text": ""}
{"id": "850146", "revid": "599013", "url": "https://it.wikipedia.org/wiki?curid=850146", "title": "H63", "text": ""}
{"id": "850148", "revid": "599013", "url": "https://it.wikipedia.org/wiki?curid=850148", "title": "H67", "text": ""}
{"id": "850151", "revid": "599013", "url": "https://it.wikipedia.org/wiki?curid=850151", "title": "H69", "text": ""}
{"id": "850155", "revid": "855533", "url": "https://it.wikipedia.org/wiki?curid=850155", "title": "Anello vibrante", "text": "Un anello vibrante \u00e8 uno stimolatore erotico composto da una parte vibrante montata su un anello leggermente elastico, che va indossato dall'uomo alla base del pene durante la penetrazione sessuale per provocare una stimolazione diretta del clitoride della partner femminile, in modo da accrescerne l'eccitazione e facilitarne l'orgasmo. L'orientamento della parte vibrante varia a seconda delle posizioni sessuali adottate, in quanto esso deve trovarsi rivolto verso il clitoride.\nNel 2006 la casa produttrice di profilattici Durex ha realizzato un anello vibrante usa e getta, pertanto di costo particolarmente ridotto e destinato a un pi\u00f9 ampio consumo. Il lancio pubblicitario di questo prodotto ha suscitato notevole scalpore, mediante spot commerciali i quali mostravano esplicitamente l'anello vibrante come tipico oggetto di un romantico regalo di coppia (in sostituzione del tipico anello di fidanzamento), durante una cena fra due innamorati. In questo caso la durata massima della vibrazione \u00e8 di 20 minuti."}
{"id": "850156", "revid": "404338", "url": "https://it.wikipedia.org/wiki?curid=850156", "title": "H70", "text": ""}
{"id": "850157", "revid": "287204", "url": "https://it.wikipedia.org/wiki?curid=850157", "title": "Edipo re (Lassen)", "text": "Edipo re \u00e8 una composizione di Eduard Lassen destinata ad essere eseguita come musica di scena dell\"Edipo re\" di Sofocle.\nFu eseguita per la prima volta a Weimar nel 1874."}
{"id": "850158", "revid": "599013", "url": "https://it.wikipedia.org/wiki?curid=850158", "title": "H72", "text": ""}
{"id": "850161", "revid": "289247", "url": "https://it.wikipedia.org/wiki?curid=850161", "title": "Serie C1-A", "text": ""}
{"id": "850162", "revid": "599013", "url": "https://it.wikipedia.org/wiki?curid=850162", "title": "H74", "text": ""}
{"id": "850163", "revid": "21880", "url": "https://it.wikipedia.org/wiki?curid=850163", "title": "Titanca", "text": ""}
{"id": "850165", "revid": "2192338", "url": "https://it.wikipedia.org/wiki?curid=850165", "title": "Grandi Navi Veloci", "text": "Grandi Navi Veloci, abbreviata GNV, \u00e8 una compagnia di navigazione italiana fondata nel 1992 da Aldo Grimaldi. La prima nave, la \"Majestic\", \u00e8 stata varata nel 1993.\nLa Compagnia opera collegamenti marittimi in Sardegna, Sicilia, Albania, Spagna, Baleari, Tunisia, Marocco e Francia. Oltre ai servizi mirati per la parte passeggeri, la flotta di Grandi Navi Veloci si \u00e8 impegnata nello sviluppo delle linee delle Autostrade del mare.\nStoria.\nGrandi Navi Veloci nasce nel 1992 per volont\u00e0 dell'allora suo amministratore delegato e presidente Aldo Grimaldi e nasce come la pi\u00f9 giovane compagnia di navigazione del Gruppo Grimaldi (e tuttora \u00e8 fra le pi\u00f9 giovani flotte d'Europa) ed \u00e8 l'intuizione dello stesso Aldo Grimaldi di creare una flotta di navi che rivoluzionassero il cabotaggio Italiano, coniugando capacit\u00e0 di trasporto auto e merci con il comfort per i passeggeri di una nave da crociera, velocizzando i collegamenti da e per le isole. La fortunata avventura nei mari non inizia per\u00f2 subito con la Sardegna, ma con l'apertura della \u201cstorica\u201d linea Grandi Navi Veloci, Genova\u00a0\u2013 Palermo. La sede legale della compagnia viene stabilita a Palermo, mentre quella amministrativa a Genova (dove il gruppo Grimaldi, nato oltre 50 anni fa dallo stesso Aldo insieme ai fratelli Guido, Luigi e Mario, aveva gi\u00e0 sede oltre a Napoli).\nLa prima nave che Grandi Navi Veloci mette in acqua nel 1993 \u00e8 il \"Majestic\", costruito dai nuovi cantieri Apuania di Marina di Carrara, cos\u00ec come sar\u00e0 per tutta la flotta, che subito viene impiegato sulla Genova - Palermo. Ed \u00e8 l'inizio del successo formidabile che ha portato in pochi anni Grandi Navi Veloci a diventare la compagnia leader nel settore. La nave e il \u201cnuovo servizio\u201d sono subito molto apprezzati dai passeggeri, che apprezzano l'arrivo di questi nuovi cruise-ferry cos\u00ec come ha voluto chiamarli lo stesso Aldo Grimaldi, nome che verr\u00e0 poi ripreso, anche non sempre correttamente, da altre compagnie per descrivere le proprie nuove unit\u00e0, novit\u00e0 assoluta per i mari italiani.\nOvviamente da praticamente subito una sola nave non basta pi\u00f9 e infatti nel 1994 vede la luce la Motonave \"Splendid\" altro gioiello che inizia a solcare i nostri mari. Navi bellissime, con servizio impeccabile da Albergo a 5 stelle che fanno entrare presto nella \u201cnormalit\u00e0\u201d questo nuovo modo di viaggiare, anche perch\u00e9 la consegna delle navi della flotta Grandi Navi Veloci \u00e8 costante, nel 1996 arriva la Motonave \"Fantastic\", nel 1998 la \"Excellent\" e nel 1999 la \"Excelsior\" e la \"Victory\" che dal Giappone finisce subito ai cantieri Mariotti di Genova per essere riallestita secondo gli alti standard della compagnia.\nNel 1992 viene formalmente costituita Grandi Navi Veloci S.p.a., presidente \u00e8 Aldo Grimaldi. La societ\u00e0 fa parte del gruppo Grimaldi con sedi a Genova e Napoli. La sede della societ\u00e0 viene stabilita in Genova.\nNel 1993 entra in servizio la prima nave della flotta, il \"Majestic\" sulla rotta Genova \u2013 Palermo.\nNel 1994 arriva la seconda nave, la motonave \"Splendid\". Apre la Genova \u2013 Porto Torres solo estiva e poi la nave si sposta per le prime mini-crociere sulla rotta Genova - Palermo -Tunisi - Malta.\nNel 1996 entra in servizio la motonave \"Fantastic\". Lo stesso anno inizia la presenza in internet con il sito ufficiale www.grimaldi.it. Sempre lo stesso anno, avviene il processo definito di \u201cJumbonizzazione\u201d della Motonave \"Splendid\". Un lavoro di alta chirurgia che richieder\u00e0 tempo e notevole precisione da parte del cantiere preposto a tale intervento. Se ne aumenta cos\u00ec la capienza corrispondendo per\u00f2 anche un aumento delle cabine.\nNel 1997 Grandi Navi Veloci (con tutto il gruppo Grimaldi) ottiene la certificazione del sistema qualit\u00e0 ISO 9002 primo riconoscimento del genere in Italia per le navi traghetto e comincia a operare sulla linea Livorno \u2013 Palermo.\nNel 1998 entra in servizio la motonave \"Excellent\" e la compagnia inaugura la rotta Genova\u00a0\u2013 Olbia, rotta che risulter\u00e0 importantissima nei mesi estivi per la compagnia che sar\u00e0 da subito apprezzatissima dai passeggeri. Nel frattempo, impiegando la \"Fantastic\", viene riaperta una rotta storica, la Genova \u2013 Barcellona. Alla fine dell'anno nasce la prima agenzia diretta Grandi Navi Veloci a Milano.\nNel 1999 arriva l'allora ammiraglia della flotta, la motonave \"Excelsior\" e insieme anche la motonave \"Victory\" dopo essere stata riallestita ai livelli GNV. Sul finire dello stesso anno Grandi Navi Veloci viene, prima compagnia in Italia, quotata in borsa.\nNel 2000: l'anno delle crociere non pi\u00f9 solo \u201cmini\u201d, si apre infatti la stagione delle crociere \u201callungate\u201d, che saranno un altro grande successo della strategia voluta da Aldo Grimaldi. L'anno si chiude con un clamoroso +38% nel trasporto passeggeri.\nNel 2002 Aldo Grimaldi decide di fare di pi\u00f9 e cos\u00ec Grandi Navi Veloci mette in servizio \"La Superba\" (nome che \u00e8 un omaggio alla citt\u00e0 di Genova) l'allora cruise-ferry pi\u00f9 grande e bello del mondo. 3 000 passeggeri nel massimo comfort da crociera, a 30 nodi e con tutti i servizi degni delle migliori compagnie di vacanza. Ma non \u00e8 tutto, l'anno dopo arriva anche la gemella \"La Suprema\" a completare una straordinaria flotta.\nNel 2003 Grandi Navi Veloci sbarca nel Maghreb e inaugura la linea Genova \u2013 Tunisi.\nNel 2004 la famiglia Grimaldi e i fondi di Private Equity gestiti da Permira arrivano a un accordo per l'ulteriore sviluppo della societ\u00e0, con l'ingresso nel capitale di Grandi Navi Veloci dell'80% di Permira e il restante 20% a Grimaldi Holding. Aldo Grimaldi rimane alla presidenza della compagnia affiancato dal direttore generale Paolo Favilla fino al 2008.\nNel 2007 viene varato ed entra in servizio la motonave \"Coraggio\" primo dei nuovi Ferry-Cruise. Pi\u00f9 di 3 000 metri lineari di carico e circa 500 passeggeri nell'ormai famoso stile Grandi Navi Veloci. Nello stesso anno prende servizio anche la motonave \"Audacia\" gemella di \"Coraggio\".\nNel 2008 si inaugura la linea Genova \u2013 Barcellona \u2013 Tangeri, dando il via ai collegamenti con il Marocco. Lo stesso anno viene sviluppato e offerto ai passeggeri il servizio di bordo dedicato ai padroni di animali domestici \"Pets, Welcome on Board\": Grandi Navi Veloci \u00e8 la prima compagnia italiana di traghetti a pensare a cabine dedicate agli amanti degli animali.\nNel 2009 la famiglia Grimaldi esce definitivamente dalla compagine azionaria e dal management di Grandi Navi Veloci.\nNel 2010 viene venduta la motonave \"Victory\" e vengono messe in vendita e vendute a una societ\u00e0 vietnamita le ammiraglie \"La Superba\" e \"La Suprema\". L'accordo avviene con una sorta di joint-venture ovvero con l'utilizzo ancora per un certo periodo da parte di Grandi Navi Veloci. Ad accordo fatto i vietnamiti per\u00f2 rinunciano e cos\u00ec Grandi Navi Veloci ritira le due ammiraglie dal mercato. Viene varato l'ultimo ferry-cruise in ordine di tempo per la Grandi Navi Veloci, la motonave \"Forza\" che ricalca il nome della prima motonave divenuta, nel 2008 immediatamente \"Superfast I\". La motonave \"Coraggio\" ritorna alla Grimaldi Holding che la sottopone a lavori di ingrandimento aree passeggeri per portarne la capacit\u00e0 da 500 a 1 000 passeggeri e in ottobre viene noleggiata alla Stena Line per dodici mesi, che la inserisce sulla linea Hoek Van Holland\u00a0\u2013 KillingHolme. Viene noleggiata per due anni dalla Grimaldi Ferries la motonave \"Zeus Palace\".\nNel 2011 l'assemblea straordinaria degli azionisti di Grandi Navi Veloci delibera un aumento del capitale sociale riservato a favore di Marinvest Srl, a cui viene destinata una partecipazione pari al 50% del capitale sociale di Grandi Navi Veloci. Marinvest entra a far parte dell'azionariato Grandi Navi Veloci tramite un aumento di capitale a fronte di un conferimento misto, mediante apporto di cassa e di tre navi (SNAV Toscana, SNAV Lazio, SNAV Sardegna).\nNel 2012 Grandi Navi Veloci inaugura due nuovi collegamenti marittimi tra il porto francese di S\u00e8te e i porti marocchini di Tangeri e Nador. Ad agosto dello stesso anno l'assemblea degli azionisti di Grandi Navi Veloci delibera un aumento del capitale sociale del valore di 30 milioni di euro; la Compagnia \u00e8 partecipata da Marinvest (50%), Investitori Associati (43,40%), IDeA Co-Investment Fund (3,66%), Charme (1,83%), e altri azionisti (1,11%).\nAlla fine dell'estate 2012 la rotta Genova - Olbia viene chiusa per poi essere riaperta nell'estate 2019 dopo 7 anni.\nL'11 dicembre 2013 viene deliberato un aumento del capitale sociale a . Le percentuali di partecipazione degli azionisti di riferimento sono ripartite tra Marinvest S.r.l.: (57,39%), Investitori Associati: (36,97%), Idea Capital Funds s.g.r. S.p.a (3,12%), Charme Investment S.C.A. (1,56%) e altri (0,96%).\nDal 31 luglio 2015 la societ\u00e0 inaugura la linea Bari-Durazzo con il traghetto Rhapsody e poi successivamente con GNV Azzurra.\nA settembre 2016 Matteo Catani viene nominato amministratore delegato.\nNel 2017 apre due nuove rotte: a giugno la Nador - Barcellona con la GNV Atlas, appena rimodernata, attiva solo nel periodo estivo alternata alla Nador - S\u00e8te, mentre a novembre apre un nuovo scalo merci bisettimanale che collega Genova - Livorno - Trapani - Marsaxlokk, inizialmente con la Bore Bay, poi con il traghetto GNV Azzurra e successivamente con la Caroline Russ.\nIl 17 aprile 2019 viene acquistata la nave \"Oscar Wilde\" dalla Irish Ferries che viene rinominata \"GNV Allegra,\" fu portata a Genova dove venne ribattezzata e sottoposta al cambio livrea. Entr\u00f2 quasi immediatamente in linea il 28 maggio 2019 sulla Genova-Olbia, rotta estiva riaperta dopo 7 anni di chiusura.\nIl 4 agosto 2020 viene annunciato l'acquisto di una nuova unit\u00e0 ro-pax dal cantiere Navale Visentini di Porto Viro, che sar\u00e0 pronta nella primavera del 2021 e andr\u00e0 a rafforzare la flotta. La nuova nave, con GT di circa 32 000 tonnellate e 203 metri di lunghezza, sar\u00e0 dotata di impianto scrubber di ultima generazione, in grado di garantire una minimizzazione delle emissioni in atmosfera e svilupper\u00e0 una velocit\u00e0 di crociera di 24 nodi. Sar\u00e0 dotata di servizi di bordo confortevoli\u00a0\u2013 tra cui ristorante, self service, bar e 157 cabine\u00a0\u2013 e potr\u00e0 ospitare oltre 1 000 passeggeri. Aree comuni ampie e caratterizzate da linee semplici ed essenziali, spazi dal design razionale e pensate per rispondere alle esigenze di chi viaggia e di chi lavora a bordo, sono tra gli elementi previsti per il nuovo traghetto, che avr\u00e0 una portata per i rotabili di metri lineari e sar\u00e0 dotato di 80 reefer plug. \u201cQuesta nuova unit\u00e0 \u2013 spiegano dalla compagnia - garantir\u00e0 un aumento della capacit\u00e0 di stiva impiegata nell'ambito della rete Autostrade del Mare, infrastruttura strategica per il Paese, e consentir\u00e0, in alternativa alla movimentazione dei mezzi pesanti sulla stessa tratta stradale, l'abbattimento delle emissioni in atmosfera e dei relativi costi per la collettivit\u00e0, influendo positivamente sull'impatto ambientale complessivo\u201d.\nIl 29 settembre 2020 viene annunciato il noleggio per un anno delle due navi Forza e Tenacia che entreranno a far parte della flotta della compagnia a partire dal 15 ottobre 2020. Le due unit\u00e0, costruite rispettivamente nel 2010 e nel 2008 presso i Nuovi Cantieri Apuania, ciascuna con una capacit\u00e0 di circa metri lineari e circa passeggeri, e una velocit\u00e0 di 23 nodi sono dotate di scrubber di ultima generazione, in grado di garantire un ridottissimo impatto sull'ambiente.\nIl 14 gennaio 2021 viene annunciato il noleggio della GNV Sealand; costruita nel 2009 presso i Cantieri Visentini, con una capacit\u00e0 di 2.255 metri lineari e di 195 auto, pu\u00f2 accogliere a bordo fino a 880 persone. \nIl 12 aprile 2021 viene annunciato l'acquisto di due traghetti: Pride of York e Pride of Bruges da P&amp;O Ferries, con una capacit\u00e0 di 850 auto e 950 passeggeri. Pride of York \u00e8 stata rinominata GNV Aries, mentre Pride of Bruges \u00e8 stata rinominata GNV Antares. \nIl 5 maggio 2021 viene annunciata l'apertura delle linee fra i porti di Barcellona e Valencia con Palma di Maiorca e Ibiza dal prossimo mese di luglio. Da Barcellona e Valencia i collegamenti con Palma di Maiorca saranno giornalieri mentre quelli con Ibiza verranno garantiti quattro volte a settimana. Le due navi impiegate saranno la nuovissima Gnv Bridge sulla Barcellona\u00a0\u2013 Palma\u00a0\u2013 Ibiza e la Gnv Sealand sulla Valencia \u2013 Palma \u2013 Ibiza.\nIl 14 agosto 2021 viene annunciato che le navi Forza e Tenacia, noleggiate a scafo nudo da Grimaldi Holding, resteranno nella flotta di GNV per ulteriori 3 anni con opzione per altri 2 anni.\nL\u20198 settembre 2021 viene annunciata l\u2019apertura della linea Barcellona - Palma di Maiorca - Ciutadella in cui verr\u00e0 impiegata la nave GNV Sealand, mentre sulla Valencia - Palma di Maiorca - Ibiza subentra la nave GNV Bridge. Pertanto la nave GNV Bridge compier\u00e0 l\u2019ultima traversata sulla rotta Barcellona - Ibiza l\u201911 settembre 2021 e il collegamento con Ciutadella sar\u00e0 disponibile dal giorno 14 settembre 2021.\nIl 28 dicembre 2021 viene annunciata la costruzione di nuovi traghetti Ro-Pax. L'ordine sar\u00e0 di due unit\u00e0 (con opzione di altre due) e verranno costruite presso il cantiere Guangzhou Shipyard International (GSI). Saranno scrubber-equipped, avranno 303 cabine e una capacit\u00e0 per trasportare fino a 1.500 passeggeri e 3.100 metri lineari di carico rotabile. Lo scafo sar\u00e0 lungo 218 metri, largo 29,6 metri e potr\u00e0 navigare a una velocit\u00e0 massima di 25 nodi.\nIl 13 gennaio 2022 la compagnia di navigazione francese Brittany Ferries annuncia che il traghetto \"Cap Finist\u00e8re\" \u00e8 stato venduto alla \"GNV\", la nave verr\u00e0 sostituita dalla nuova entry della compagnia francese \"Salamanca\".\nIl 31 gennaio 2022 inizia il noleggio della nave \"Golden Bridge\" di A-Ships Management fino a febbraio 2023, che viene impegnata nella rotte con le isole Baleari.\nRotte.\nAlbania.\nCollegamento effettuato in partnership con Adria Ferries\nMarocco e Francia.\nGrandi Navi Veloci ha iniziato a operare i collegamenti con il Marocco nel 2008, quando inaugur\u00f2 la linea Genova\u2013 Barcellona\u2013 Tangeri."}
{"id": "850168", "revid": "404338", "url": "https://it.wikipedia.org/wiki?curid=850168", "title": "H76", "text": ""}
{"id": "850170", "revid": "599013", "url": "https://it.wikipedia.org/wiki?curid=850170", "title": "H77", "text": ""}
{"id": "850171", "revid": "600229", "url": "https://it.wikipedia.org/wiki?curid=850171", "title": "Edipo re (Pizzetti)", "text": "Edipo re \u00e8 un insieme di tre preludi sinfonici composti da Ildebrando Pizzetti e destinati ad essere eseguiti come musiche di scena per l\"'Edipo re\" di Sofocle.\nI tre brani - talvolta indicati, probabilmente in maniera impropria, anche come intermezzi - furono eseguiti per la prima volta in concerto nel 1903. Vennero poi registrati su disco, a Milano, nel 1927, a cura di Casa Ricordi.\nL'opera di Pizzetti, nell'evidente ed esplicito riferimento alla tragedia cui si ispira, prefigura in questo caso gli orientamenti futuri del compositore che, in questo senso, saranno negli anni seguenti sempre pi\u00f9 marcati e caratterizzati in modo particolare da una musicalit\u00e0 che verr\u00e0 considerata dai critici quanto mai trattenuta, quasi scabra."}
{"id": "850173", "revid": "599013", "url": "https://it.wikipedia.org/wiki?curid=850173", "title": "H79", "text": ""}
{"id": "850174", "revid": "182396", "url": "https://it.wikipedia.org/wiki?curid=850174", "title": "Pannonia inferiore", "text": ""}
{"id": "850175", "revid": "57970517", "url": "https://it.wikipedia.org/wiki?curid=850175", "title": "Diffusione termica", "text": ""}
{"id": "850176", "revid": "289247", "url": "https://it.wikipedia.org/wiki?curid=850176", "title": "Mesia inferiore", "text": ""}
{"id": "850177", "revid": "287204", "url": "https://it.wikipedia.org/wiki?curid=850177", "title": "Zlin", "text": ""}
{"id": "850178", "revid": "599013", "url": "https://it.wikipedia.org/wiki?curid=850178", "title": "H86", "text": ""}
{"id": "850179", "revid": "599013", "url": "https://it.wikipedia.org/wiki?curid=850179", "title": "H88", "text": ""}
{"id": "850181", "revid": "4506", "url": "https://it.wikipedia.org/wiki?curid=850181", "title": "Gottwaldov", "text": ""}
{"id": "850182", "revid": "599013", "url": "https://it.wikipedia.org/wiki?curid=850182", "title": "H91", "text": ""}
{"id": "850184", "revid": "599013", "url": "https://it.wikipedia.org/wiki?curid=850184", "title": "H92", "text": ""}
{"id": "850187", "revid": "404338", "url": "https://it.wikipedia.org/wiki?curid=850187", "title": "H93", "text": ""}
{"id": "850190", "revid": "599013", "url": "https://it.wikipedia.org/wiki?curid=850190", "title": "H96", "text": ""}
{"id": "850191", "revid": "74173", "url": "https://it.wikipedia.org/wiki?curid=850191", "title": "Jacob Bernoulli", "text": ""}
{"id": "850193", "revid": "78273", "url": "https://it.wikipedia.org/wiki?curid=850193", "title": "Bar Kochba", "text": ""}
{"id": "850194", "revid": "18379", "url": "https://it.wikipedia.org/wiki?curid=850194", "title": "Claudio di Torino", "text": ""}
{"id": "850195", "revid": "599013", "url": "https://it.wikipedia.org/wiki?curid=850195", "title": "Gnv", "text": ""}
{"id": "850197", "revid": "830939", "url": "https://it.wikipedia.org/wiki?curid=850197", "title": "Polemos", "text": "Polemos (), nella mitologia greca, era il demone della guerra - e probabilmente della guerra civile - , padre di Alal\u00e0, personificazione del grido di battaglia. Faceva parte del gruppo di entit\u00e0 guerresche che infestavano i campi di battaglia, tra le quali, oltre alla figlia Alala, c'erano il dio della guerra Ares, le Makhai, gli Hysminai, le Androctasie, Enio, Eris e le Chere.\nSecondo alcuni studiosi, Polemos non sarebbe un'entit\u00e0 a s\u00e9 stante, ma si tratterebbe di uno degli epiteti di Ares.\nDa \"polemos\" deriva la parola italiana \"polemica\"."}
{"id": "850199", "revid": "599013", "url": "https://it.wikipedia.org/wiki?curid=850199", "title": "H97", "text": ""}
{"id": "850200", "revid": "228587", "url": "https://it.wikipedia.org/wiki?curid=850200", "title": "Caldese di San Marino", "text": "Il caldese di San Marino \u00e8 un vino la cui produzione \u00e8 consentita nella repubblica di San Marino. \u00c8 prodotto con uve chardonnay e ribolla.\nAbbinamenti consigliati.\nPrimi piatti saporiti, carni bianche ricche di spezie e formaggi stagionati.\nZona di produzione.\nLa zona di produzione del caldese di San Marino si trova esclusivamente nella Repubblica di San Marino nei vigneti del castello di Faetano e in localit\u00e0 Falciano, parte del castello di Serravalle."}
{"id": "850201", "revid": "767487", "url": "https://it.wikipedia.org/wiki?curid=850201", "title": "Basilica di San Pietro", "text": ""}
{"id": "850202", "revid": "599013", "url": "https://it.wikipedia.org/wiki?curid=850202", "title": "I00", "text": ""}
{"id": "850210", "revid": "404338", "url": "https://it.wikipedia.org/wiki?curid=850210", "title": "I02", "text": ""}
{"id": "850214", "revid": "1784425", "url": "https://it.wikipedia.org/wiki?curid=850214", "title": "Maurice Papon", "text": "Biografia.\nPrimi passi nella pubblica amministrazione.\nFiglio di un notabile, all'universit\u00e0 studia giurisprudenza, lettere ed economia. Nel 1930, a soli vent'anni, entra nella pubblica amministrazione dove fa una brillante carriera. Inizialmente vicino al Fronte Popolare, dopo il crollo della Terza Repubblica francese nel giugno-luglio 1940 aderisce alle idee della \"rivoluzione nazionale\" del nuovo regime del maresciallo Philippe P\u00e9tain che ha sede a Vichy.\nRappresentante dello Stato nella Gironda.\nNel 1942 \u00e8 nominato segretario generale della prefettura della Gironda, ossia principale collaboratore del prefetto di Bordeaux Maurice Sabatier (ma trattandosi di zona occupata, le autorit\u00e0 amministrative erano ridotte a semplici esecutori degli ordini dei nazisti). In tale veste, Papon ha l'incombenza di allestire dei convogli ferroviari, mediante i quali nel corso nel biennio 1943-1944 circa 1.600 ebrei sono trasferiti nei vari campi di concentramento nazisti. Solo nel 1944, quando ormai la Resistenza prende piede, Papon reputa vantaggioso collaborare sottobanco con gli esponenti della lotta al nazismo del Sud-ovest della Francia per prepararsi delle opportunit\u00e0 future. Continua a esercitare pienamente le funzioni prefettizie, anzi esse gli sono utili per mettere al corrente gli esponenti della Resistenza dei movimenti delle SS. Secondo alcuni, questa scelta \u00e8 stata dettata dal calcolo politico, e non da una reale convinzione. Alla Liberazione nell'estate del 1944, riesce perfino ad avvalersi del distintivo di membro della Resistenza, esibendo delle attestazioni che saranno messe in dubbio negli anni seguenti.\nDurante il regime provvisorio guidato dal generale Charles De Gaulle che segue alla fine della Seconda guerra mondiale, Papon non subisce alcun provvedimento di epurazione. In un cinegiornale dell'epoca, \u00e8 perfino immortalato a fianco del Generale il giorno in cui quest'ultimo si affaccia dalle finestre della prefettura di Bordeaux per salutare la popolazione della citt\u00e0 appena liberata dai nazisti.\nPrefetto di Parigi.\nDurante la Quarta Repubblica francese (1946 - 1958) prosegue la sua brillante carriera: \u00e8 infatti nominato\nil 26 gennaio 1946 capo di Gabinetto del Segretario di Stato agli Affari Interni Jean Biondi, quindi prefetto in importanti dipartimenti della Francia e nei territori coloniali, e infine nel 1958 \u00e8 nominato \"pr\u00e9fet de police\" (una figura che corrisponde al questore, ma con maggiori poteri) di Parigi. Rimane in carica dopo l'avvento della Quinta Repubblica francese nel 1958. In risposta ad alcuni attentati del FLN contro le forze dell'ordine, nell'autunno del 1961 arriva a imporre ai nordafricani il coprifuoco e il divieto di circolare in gruppi. Nonostante il divieto, la sera del 17 ottobre 1961 gli algerini in massa prendono parte a una manifestazione per le vie di Parigi in favore dell'indipendenza del loro paese. Forte dell'appoggio del governo, Papon non esita ad autorizzare il ricorso a metodi repressivi particolarmente violenti ed a garantire ai poliziotti la sua personale copertura in caso di atti di brutalit\u00e0. La reazione delle forze dell'ordine provoca quaranta morti fra i manifestanti secondo fonti governative (ma secondo lo storico Jean-Luc Einaudi le vittime sono almeno duecento) e un numero impressionante di feriti anche gravi. Alcuni poliziotti arriveranno a gettare vivi nella Senna alcuni manifestanti feriti. I testimoni degli atti di violenza saranno addirittura perseguitati, e i documenti fotografici e filmati saranno fatti sequestrare.\nContinua a riscuotere la piena fiducia delle autorit\u00e0 politiche del tempo, e nel 1961 \u00e8 promosso commendatore della Legion d'Onore (la decorazione gli viene consegnata personalmente dallo stesso presidente della Repubblica Charles De Gaulle). Il 13 febbraio 1962 il primo ministro Michel Debr\u00e9 rende pubblicamente omaggio alle sue \"capacit\u00e0 di organizzatore\": a suo dire, le aveva dispiegate, cinque giorni prima, nell'apprestare il servizio di polizia da cui erano partiti i colpi d'arma da fuoco che avevano ucciso nove esponenti del Partito Comunista Francese, che protestavano contro l'Organisation arm\u00e9e secr\u00e8te; per quella strage - passata alla storia come il \"massacro di Charonne\" - lo storico Alain Dewerpe parl\u00f2 poi di \"responsabilit\u00e0 collettiva\", con cui il vertice della Quinta Repubblica utilizz\u00f2 la brutalit\u00e0 di Papon contro le sinistre per presentarsi, all'opinione pubblica moderata, con le carte in regola per respingere il tentativo di golpe dell'OAS.\nIn politica.\nNel 1967 Papon lascia l'incarico di \"pr\u00e9fet de police\" di Parigi, e comincia a occuparsi di politica aderendo al partito gollista. \u00c8 deputato all'Assembl\u00e9e Nationale dal 1968 al 1976, ed \u00e8 ministro delegato al bilancio nei secondo e terzo governo di Raymond Barre (1978-1981). \nNel 1981 \"Le Canard encha\u00een\u00e9\", il settimanale satirico-scandalistico pi\u00f9 diffuso in Francia, ritrova e pubblica i documenti che provano la collaborazione di Papon con i nazisti all'epoca in cui era in servizio a Bordeaux. Sul momento, la cosa non provoca grossi scompensi in politica, anche perch\u00e9 le elezioni presidenziali sono alle porte e quindi il governo \u00e8 prossimo alle dimissioni.\nL'inchiesta e il processo.\nNel 1983 nei confronti di Papon \u00e8 avviata un'indagine giudiziaria, pi\u00f9 volte rallentata da ostacoli di ogni genere. Dopo quindici anni di procedure, \u00e8 rinviato a giudizio per crimini contro l'umanit\u00e0, e nel 1997 si apre a Bordeaux un processo-fiume davanti alla corte d'assise della Gironda. La difficolt\u00e0 del giudizio dipendeva dal fatto che accertare che Papon fosse stato segretario generale prefettizio non era ritenuto sufficiente per stabilire che aveva preso parte ad un piano concertato di persecuzioni contro gli ebrei. Fu pertanto necessario stabilire quali poteri gli conferisse la sua posizione nella gerarchia prefettizia, quali conseguenze la sua delega di firma comportasse, di quale margine di manovra disponesse quando erano trasmessi ordini di arresto e di deportazione arbitrari, che conoscenza avesse del piano di persecuzioni razziali realizzate con questi ordini, questi arresti e queste deportazioni\".\nL'accertamento diede, nel pi\u00f9 lungo dibattimento pubblico della storia processuale francese (sei mesi), alla fine esito positivo: Papon, che si era sempre dichiarato estraneo ai fatti che gli sono imputati, fu nel 1998 condannato a dieci anni di reclusione, e divent\u00f2 cos\u00ec l'unico alto funzionario francese ad essere stato condannato per complicit\u00e0 in crimini contro l'umanit\u00e0.\nLa fuga e la reclusione.\nNel 1999, allorch\u00e9 la sezione criminale della corte di cassazione sta per esaminare il ricorso avverso alla condanna, Papon tenta di sottrarsi all'arresto. La legge del tempo, infatti, prevedeva che il giorno prima della trattazione di un ricorso in cassazione l'imputato condannato in primo grado a una pena di reclusione dovesse costituirsi. Si rifugia in Svizzera tentando di sviare le ricerche facendosi credere in Spagna. Viene tuttavia arrestato dalle forze dell'ordine svizzere ed estradato verso la Francia, e quindi condotto nel penitenziario di Fresnes. Per effetto della fuga, il ricorso non pu\u00f2 essere esaminato dalla cassazione e la condanna di primo grado diventa definitiva. Nel 2002 \u00e8 scarcerato a causa delle sue cattive condizioni di salute: tale decisione suscita aspre polemiche, ma non mancano le voci favorevoli di autorevoli personalit\u00e0, come l'ex ministro della giustizia ed ex presidente del Consiglio costituzionale Robert Badinter, che si appellano a principi umanitari. In seguito a una decisione della Corte europea dei diritti dell'uomo, \u00e8 resa possibile la ripresentazione del ricorso in cassazione, ma l'11 giugno 2004 esso \u00e8 respinto dall'assemblea plenaria della suprema corte.\nDecesso.\nMuore in una clinica dove si \u00e8 recato a causa di problemi cardiaci. Su sua richiesta, \u00e8 sepolto con le insegne di commendatore della Legion d'onore al collo, provocando ulteriori polemiche perch\u00e9 la decorazione gli era stata revocata a seguito della condanna definitiva.\nGiudizio storico.\nLa verit\u00e0 storica che si va assestando, sulle responsabilit\u00e0 del governo di Vichy impegnato attivamente dall'ottobre 1940 in una politica di collaborazione con le autorit\u00e0 tedesche, vede in Maurice Papon uno degli esecutori pi\u00f9 ligi, anche se probabilmente per volont\u00e0 di carriera pi\u00f9 che per convinzioni antisemite: nel suo ufficio era custodito, aggiornato e utilizzato per gli arresti lo schedario delle persone di denominazione ebraica straniera e francese dall'inizio di ottobre 1940 (il primo statuto degli ebrei era del 3 ottobre 1940). A dispetto delle sue difese, dal giudizio emersero sia i documenti da lui firmati che si occupavano degli arresti, sia le procedure di confisca dei beni da lui curati e persino, in un caso, il suo rimborso delle spese di taxi con cui furono portate alla stazione ferroviaria due bimbe ebree rimaste indietro, nel rastrellamento di Salles del 20 agosto 1942.\nEppure, ancora nel 2007, in un libro-intervista l'ex Primo ministro Raymond Barre ancora sosteneva che Papon, di cui aveva apprezzato le capacit\u00e0 come ministro del suo governo, era finito in una vicenda nella quale appariva come \"un capro espiatorio\". Il riconoscimento da parte del potere politico della responsabilit\u00e0 dello Stato nelle atrocit\u00e0 di Vichy, del resto, era stato definitivamente ammesso appena dodici anni prima, quando il presidente Jacques Chirac - ricordando il \"V\u00e9lodrome d'Hiver\" il 16 luglio 1995 - dichiar\u00f2: \"La Francia \u00e8 responsabile di quanto fatto dallo Stato francese di Vichy come di tutto il resto ed erano dei francesi coloro che effettuarono la consegna degli ebrei\"."}
{"id": "850215", "revid": "404338", "url": "https://it.wikipedia.org/wiki?curid=850215", "title": "I03", "text": ""}
{"id": "850217", "revid": "4506", "url": "https://it.wikipedia.org/wiki?curid=850217", "title": "Biograd na Moru", "text": ""}
{"id": "850218", "revid": "1745361", "url": "https://it.wikipedia.org/wiki?curid=850218", "title": "Egialeo", "text": "Egialeo () \u00e8 un personaggio della mitologia greca. Fu un principe di Argo ed uno degli Epigoni.\nGenealogia.\nFiglio di Adrasto e di Anfitea (figlia di Pronace) o Demonassa.\nPotrebbe essere il padre di Egialea (anche se in genere \u00e8 ritenuta sua sorella) e di Cianippo (anche se in genere \u00e8 ritenuto suo fratello).\nNell'ultimo caso, Egialeo avrebbe avuto Cianippo da Cometo (figlia di Tideo).\nMitologia.\nPrimogenito e di stirpe Argiva, fu uno degli Epigoni che parteciparono alla seconda guerra contro Tebe dieci anni dopo la disfatta di suo padre e dei Sette contro Tebe. \nEgialeo per\u00f2, e nonostante la seconda guerra fu vinta, fu l'unico dei sette figli di quei re a perire sul campo poich\u00e9 mor\u00ec per mano di Laodamante nella battaglia svoltasi nei pressi di Glissa (\u0393\u03bb\u03af\u03c3\u03c3\u03b1\u03c2).\nFu seppellito a Paghe in Megaride e di lui esisteva una statua a Delfi.\nIl padre (e re di Argo) Adrasto, mor\u00ec di dolore durante il viaggio di ritorno e fu succeduto da Diomede."}
{"id": "850220", "revid": "599013", "url": "https://it.wikipedia.org/wiki?curid=850220", "title": "I04", "text": ""}
{"id": "850222", "revid": "404338", "url": "https://it.wikipedia.org/wiki?curid=850222", "title": "I05", "text": ""}
{"id": "850223", "revid": "1543377", "url": "https://it.wikipedia.org/wiki?curid=850223", "title": "Cristo si \u00e8 fermato a Eboli (romanzo)", "text": "Cristo si \u00e8 fermato a Eboli \u00e8 un romanzo autobiografico dello scrittore italiano Carlo Levi scritto tra il dicembre del 1943 e il luglio del 1944 a Firenze e pubblicato da Einaudi nel 1945.\nSotto il regime fascista, negli anni 1935-1936, lo scrittore fu condannato ad un confino a causa della sua attivit\u00e0 antifascista e dovette quindi trascorrere un lungo periodo in Basilicata, prima a Grassano e poi ad Aliano (che nel libro viene chiamata \"Gagliano\" imitando la pronuncia locale), dove ebbe modo di conoscere la realt\u00e0 di quelle terre. Al ritorno dal confino Levi, dopo aver trascorso un lungo periodo in Francia, scrisse il romanzo nel quale rievoca il periodo trascorso a Gagliano (Aliano) e quello precedente a Grassano.\nLo stesso Levi scrive nella sua prefazione \"Come in un viaggio al principio del tempo, \"Cristo si \u00e8 fermato a Eboli\" racconta la scoperta di una diversa civilt\u00e0. \u00c8 quella dei contadini del Mezzogiorno: fuori della Storia e della Ragione progressiva, antichissima sapienza e paziente dolore. Il libro tuttavia non \u00e8 un diario; fu scritto molti anni dopo l'esperienza diretta da cui trasse origine, quando le impressioni reali non avevano pi\u00f9 la prosastica urgenza del documento.\"\nTrama.\nLevi, lasciato Grassano, precedente tappa del suo confino, racconta di essere arrivato a Gagliano in un pomeriggio di agosto accompagnato da \"due rappresentanti dello Stato, dalle bande rosse ai pantaloni e dalle facce inespressive\" provando un grande dispiacere per aver dovuto dire addio al paese dove stava precedentemente, in cui si trovava piuttosto bene.\nArrivato a Gagliano egli viene \"scaricato e consegnato al segretario comunale\" e, dopo essere stato presentato al segretario comunale e al brigadiere, rimane solo in mezzo alla strada. Per Levi, il primo impatto \u00e8 molto brusco: una prima occhiata lo convince che i tre anni di confino che avrebbe dovuto trascorrere in quel luogo sarebbero stati molto lunghi e oziosi e l'immagine del paese, cos\u00ec chiuso e sperduto, suggerisce subito alla sua mente l'idea della morte.\nDopo aver osservato il paese, si avvia verso quello che sar\u00e0 il primo alloggio, indirizzato dal segretario, la cui cognata, rimasta vedova, ha in casa sua una camera che affitta ai rari viandanti di passaggio e vive a pochi passi dal municipio. Dalla vedova verr\u00e0 in seguito a conoscenza di molte cose riguardo al luogo e alla gente che abita il paese.\nDurante la sua prima passeggiata in paese conosce il podest\u00e0 don Luigi Magalone detto Luigino, e i due medici del paese, i dottori Gibilisco e Milillo, che per\u00f2, pur esercitando quella professione, non ne sono affatto validi rappresentanti. Non volendo mettersi in competizione con i due \"medicaciucci\", come vengono definiti in paese Milillo e Gibilisco, Levi si sentir\u00e0 piuttosto angosciato ogni qualvolta gli verr\u00e0 richiesta una consulenza medica (fatto che avverr\u00e0 molto spesso), perch\u00e9 sente che l'ingenua fiducia di quei contadini che si affidano a lui \"chiedeva un ricambio\", ed egli pu\u00f2 contare su una sufficiente preparazione di studi teorici ma, non avendo mai esercitato la professione, non possiede una buona capacit\u00e0 pratica, e la sua partecipazione emotiva era molto lontana dalla necessaria mentalit\u00e0 scientifica, \"fatta di freddezza e di distacco\".\nFra le persone che conosce nei giorni successivi ci sono donna Caterina Magalone, sorella del podest\u00e0, donna impositiva e intrigante, e don Giuseppe Trajella (all'anagrafe Scaiella), il parroco del paese, assegnato a Gagliano come punizione per la sua sospetta pedofilia, ormai rassegnato all'odio e al disprezzo dei paesani e agli atteggiamenti miscredenti e superstiziosi dei contadini.\nA spezzare la monotonia di quei lunghi giorni sar\u00e0 l'arrivo di sua sorella Luisa, che lo incoraggia e lo consiglia, portandogli dei medicinali e alcuni strumenti per poter curare i contadini del luogo.\nAlla ricerca di un po' di solitudine, l'unico luogo che Levi trova \u00e8 il cimitero, il quale \u00e8 situato poco fuori dal paese. Qui egli \u00e8 solito sdraiarsi sul fondo di una fossa per contemplare il cielo e l\u00ec finisce spesso per addormentarsi, con il suo cane Barone ai suoi piedi. Nel cimitero conosce anche il becchino del paese, un vecchio dall'eccezionale resistenza fisica, famoso per la sua capacit\u00e0 di ammansire i lupi.\nIl cimitero \u00e8 anche l'unico posto dove il paesaggio rompe la sua monotonia. \u00c8 qui perci\u00f2 che Levi prende l'abitudine di dipingere, spesso sorvegliato da un carabiniere mandato dal troppo prudente podest\u00e0.\nDopo aver soggiornato per venti giorni a casa della vedova, egli si trasferisce ad abitare in una casa che era del precedente parroco di Gagliano, don Rocco Macioppi; in questo luogo Levi si trova a proprio agio, soprattutto grazie al fatto che la casa \u00e8 situata nella parte esterna del paese, lontano dagli sguardi inquisitori del podest\u00e0. Si presenta ora il problema di trovare una donna per fare le pulizie, prendere l'acqua alla fontana e preparare da mangiare, e a questo proposito Levi dice: \nDonna Caterina risolve il problema trovandogli come domestica Giulia, una delle tante \"streghe\" di Gagliano, ovvero una di quelle donne che avevano avuto molti figli da uomini diversi e che praticavano delle specie di \"riti magici\".\nDopo tre mesi di permanenza a Gagliano, al protagonista giunge da Matera un permesso di tornare per alcuni giorni a Grassano, la sua precedente residenza, per sistemare alcuni effetti personali. Qui Levi torna indietro con la mente e con i ricordi, rincontra i vecchi amici e assiste a uno spettacolo di attori viaggianti dopo aver ottenuto il permesso di uscire alla sera dal dottor Zagarella, podest\u00e0 di Grassano. \"I pochi giorni di Grassano\" passano in fretta ed egli deve presto ripartire per ritornare nella solitudine gaglianese.\nOrmai l'inverno \u00e8 alle porte, le giornate si accorciano e il clima peggiora. Con l'inverno giunge anche il Natale, e con questo un fatto increscioso: il parroco don Trajella celebra la messa natalizia ubriaco, o fingendo di essere tale, simulando inoltre la perdita del testo della predica e il ritrovamento \"miracoloso\" di una lettera spedita da parte di un contadino partito volontario per la guerra in Abissinia, contenente i saluti per tutto il paese, che legge al posto dell'orazione. L'evento non suscita affatto l'approvazione del podest\u00e0 Magalone, che fa successivamente in modo di cacciare il parroco.\nUn altro evento che suscita molto interesse nel paese \u00e8 l'arrivo del \"sanaporcelle\", erede dell'antica tradizione di famiglia di castrare le scrofe, togliendo le ovaie per farle ingrassare ancor di pi\u00f9.\nArriva la fine dell'anno: \nVerso aprile Levi riceve un telegramma che gli annuncia la morte di un parente, e la questura lo autorizza a recarsi, ben scortato, per pochi giorni, fino a Torino, sua citt\u00e0 di origine. Egli vede, in questa occasione, la citt\u00e0 con occhi nuovi: guarda con distacco amici e parenti, rendendosi conto che la sua esperienza meridionale lo ha cambiato profondamente sia nei modi di fare sia interiormente.\nAl suo ritorno in Lucania lo aspettano alcune novit\u00e0, tra le quali la scomparsa di Giulia, la sua domestica, a causa della gelosia dell'attuale compagno di lei, e l'arrivo del nuovo parroco, sostituto di don Trajella, allontanato a causa degli avvenimenti natalizi.\nQualche tempo dopo, in mezzo all'euforia fascista per la conquista dell'Etiopia e al dispiacere dei contadini, Levi riceve la liberazione dal confino con due anni di anticipo e, con la descrizione del suo triste viaggio in treno, termina il romanzo. \nCaratteristiche dell'opera.\nLa tipologia dei personaggi.\nCostoro si stagliano nitidi sullo sfondo del paesaggio che assume, nella sua descrizione, caratteristiche mitiche.Alla gente del luogo si mescolano personaggi misteriosi come i briganti, invisibili ma presenti.\nLa realt\u00e0 lucana.\nEboli \u00e8 la cittadina campana dove, al tempo del confino di Levi, \"\"la strada e il treno abbandonano la costa di Salerno e il mare, e si addentrano nelle desolate terre di Lucania. Cristo non \u00e8 mai arrivato qui, n\u00e9 vi \u00e8 arrivato il tempo ...\" \". I contadini di questa terra non appartenevano ai comuni canoni di civilt\u00e0, ma erano inseriti in una storia diversa, con un sapore magico e pagano, una Storia nella quale Cristo non \u00e8 mai arrivato. Emblema ne \u00e8 la citt\u00e0 di Matera, con la vita nei suoi Sassi.\nL'immersione nella realt\u00e0 sociologica del confino ad Aliano e la conseguente analisi dei ritmi della tradizione rurale con particolare riguardo ai suoi rapporti con lo Stato italiano, porta, grazie alla grande capacit\u00e0 osservativa dello scrittore-pittore, a una profonda analisi della questione meridionale, raccordando l'endemica arretratezza a un'incapacit\u00e0 storica di comprensione reciproca tra un Nord e un Sud profondamente divisi nel tempo e nella storia. In questo contesto, particolarmente interessante risulta la lucida contestualizzazione del fenomeno del brigantaggio.\nVa inoltre messo in rilievo che in questo libro Carlo Levi non narra per filo e per segno quanto gli \u00e8 occorso durante il confino lucano: vi sono infatti delle sfasature tra tempo fittizio (la cronologia degli episodi raccontati nel libro) e tempo reale (la cronologia del confino lucano dell'autore).\nL'autore evidenzia l'incolmabile distanza che separa il contadino lucano dallo Stato che egli considera un'entit\u00e0 astratta, incomprensibile, minacciosa contro la quale l'unico atteggiamento possibile di difesa \u00e8 la rassegnazione: \"Lo Stato \u00e8 pi\u00f9 lontano del cielo, e pi\u00f9 maligno, perch\u00e9 sta sempre dall'altra parte\". Levi aggiunge: \"Non pu\u00f2 essere lo Stato [...] a risolvere la questione meridionale, per la ragione che quello che noi chiamiamo problema meridionale non \u00e8 altro che il problema dello Stato\".\nLe analogie con la narrativa neorealista.\nNell'opera di Levi si possono sentire forti analogie con il filone di narrativa neorealista sia per la puntuale documentazione, sia per l'aspetto sociologico che essa presenta.\nIl registro di scrittura.\nIl testo si presenta sotto forma di generi diversi e omogenei. Dal genere di carattere memorialistico l'autore passa a quello diaristico, al saggio storico e sociologico e lo stile \u00e8 quello della meditazione e della descrizione di personaggi e paesaggi.\nNotevole l\u2019uso del \u2018discorso indiretto libero\u2019\nEdizioni del libro.\nIl romanzo ebbe subito un grande successo e raggiunse ben presto la fama in tutto il mondo. Dopo la prima pubblicazione, avvenuta stranamente nella Collana \"Saggi\" di Einaudi del 1945, usc\u00ec una seconda edizione nel 1946, ristampata nel 1947. Nel 1963 il romanzo fu pubblicato nella Collana NUE con una nota dell'autore. Sono anche state curate numerose edizioni scolastiche in forma ridotta, con commento e schede di comprensione del testo. Nel 1974 usc\u00ec una cartella, col medesimo titolo del libro, contenente 7 litografie di Carlo Levi e una presentazione di Italo Calvino. Dal 1994 l'Editore Einaudi ha proposto il libro coi saggi introduttivi di Calvino e Jean-Paul Sartre.\nTrasposizione filmica del libro.\nNel 1979 dal libro \u00e8 stato tratto il film omonimo, per la regia di Francesco Rosi, il quale firm\u00f2 anche la sceneggiatura assieme a Tonino Guerra e Raffaele La Capria, ed interpretato da: Gian Maria Volont\u00e9, Paolo Bonacelli, Alain Cuny, Lea Massari, Irene Papas e Antonio Allocca."}
{"id": "850224", "revid": "115986784", "url": "https://it.wikipedia.org/wiki?curid=850224", "title": "Ferrari F50", "text": "La Ferrari F50 \u00e8 una spider con tetto rigido asportabile costruita in serie limitata di soli 349 esemplari tra il 1995 ed il 1997 per celebrare il 50\u00ba anniversario di fondazione (da cui deriva anche il nome 50) della casa automobilistica italiana Ferrari.\nProfilo e contesto.\nLa F50 nacque da una idea di Piero Ferrari che da tempo intendeva realizzare una sorta di \"Formula 1 stradale\".\nIl motore \u00e8 un 12 cilindri a V stretto derivato dal propulsore che equipaggiava la Ferrari 640 F1 di Mansell nella stagione 1989. In questa configurazione con cilindrata maggiorata a 4,7 litri, il motore era gi\u00e0 stato installato l'anno prima sulla Ferrari 333SP per il campionato IMSA.\nPer la prima volta in una Ferrari stradale, il telaio \u00e8 totalmente realizzato, come nelle F1, in materiali compositi di carbonio e vincolato al gruppo motore-cambio tramite un telaio ausiliario, allo scopo di ottenere un'elevatissima rigidit\u00e0 strutturale pur mantenendo un peso molto contenuto di 102\u00a0kg della cellula fondamentale.\nLa carrozzeria, di linea particolarmente accattivante sia in versione spider che con il tetto montato, \u00e8 stata realizzata dalla Pininfarina ad opera di Pietro Camardella ed ha richiesto oltre 2.000 ore di lavoro in galleria del vento per riuscire a raggiungere i previsti valori di deportanza sugli assali alle alte velocit\u00e0. L'impianto frenante, appositamente progettato dalla Brembo \u00e8 volutamente sprovvisto di ABS.\nIl marketing.\nIl numero degli esemplari \u00e8 stato deciso da uno studio marketing da cui risult\u00f2 una previsione di 350 possibili clienti, nel mondo, disposti ad acquistare una simile vettura. Il numero venne poi ridotto a 349, in ossequio agli insegnamenti di Enzo Ferrari il quale sosteneva che il numero perfetto di produzione dovesse essere pari ad un esemplare in meno del totale richiesto dal mercato.La vettura venne messa in vendita al prezzo di 852.800.000 lire ed i 349 esemplari furono venduti in brevissimo tempo, molto prima della loro costruzione. Al fine di evitare i fenomeni speculativi precedentemente avvenuti in occasione di altre vetture di serie speciale, come la F40, la Ferrari limit\u00f2 le prenotazioni ad un solo esemplare per ogni cliente (concessionari compresi) ed impose il divieto di vendere la vettura prima che fossero trascorsi due anni dalla consegna.\nLe previsioni marketing si rivelarono fortemente errate in difetto e la decisione della Ferrari di mantenere comunque inalterato in numero di produzione, caus\u00f2 una serrata lotta all'accaparramento da parte di facoltosi utenti e collezionisti, anche costellata di episodi penalmente rilevanti. Molti sono stati i casi di \"F50\" trafugate da autorimesse superprotette che gli esperti ritengono essere furti su commissione. Non sarebbe infatti possibile, data l'esiguit\u00e0 degli esemplari, reimmettere impunemente la vettura sul mercato. Il furto pi\u00f9 eclatante \u00e8 stato commesso, nel 2003, ai danni della concessionaria Ferrari di Filadelfia, dove un sedicente cliente si \u00e8 presentato con tanto di autista e guardie del corpo, dileguandosi poi a bordo della \"F50\" sulla quale era salito per ascoltare il rombo del motore.Il primo esemplare della F50 venne consegnato al pugile americano Mike Tyson. Un altro fu venduto a Diego Armando Maradona. L'ultimo esemplare \u00e8 uscito dalla fabbrica nel luglio del 1997.\nFerrari F50 GT.\nDato il numero di clienti che richiedevano la F50 ormai esaurita, nel 1996 la Ferrari mise in cantiere il progetto F50 GT, una gran turismo destinata alle gare per derivate di serie che nell'allora emergente Campionato BPR Global GT Series avevano il loro punto di riferimento.\nNonostante i convincenti risultati riscontrati nei test in pista, il programma venne abbandonato, probabilmente la Scuderia Ferrari intendeva concentrare tutti gli sforzi per la conquista del Campionato del mondo di F1 ed in un periodo in cui i regolamenti per vetture GT si prestavano a progetti sempre pi\u00f9 spinti, l'ingresso di grandi costruttori automobilistici non avrebbe fatto che incrementare notevolmente i costi per sostenere un programma competitivo in GT. Della F50 GT furono costruiti e venduti (con la clausola che vieta di schierarla in qualsiasi competizione) solamente due esemplari, oltre al prototipo."}
{"id": "850225", "revid": "599013", "url": "https://it.wikipedia.org/wiki?curid=850225", "title": "I10", "text": ""}
{"id": "850226", "revid": "1632387", "url": "https://it.wikipedia.org/wiki?curid=850226", "title": "Harmonium (gruppo musicale)", "text": "Gli Harmonium sono un gruppo musicale di rock progressivo canadese (Qu\u00e9bec).\nBiografia.\nLa band nasce nel 1972 grazie all'incontro di Serge Fiori, figlio di un musicista di origini italiane e musicista a sua volta, con il giornalista ed aspirante paroliere Michel Normandeau. I due cominciano a scrivere canzoni dapprima in inglese poi, definitivamente, in francese. Quando, nel 1973, alla coppia si unisce il bassista Louis Valois il progetto decolla partendo dai locali di tendenza del Qu\u00e9bec. Grazie anche a qualche esibizione radiofonica il trio ottiene un contratto discografico con l'etichetta Quality Records, in virt\u00f9 del quale nasce, nell'aprile 1974, il primo album eponimo, esempio intelligente e misurato di folk-rock ancorato alle tradizioni franco-canadesi ed attento agli esempi inglesi coevi. Sulla scia del buon successo ottenuto, il gruppo moltiplica i concerti ed intanto prepara un nuovo album che, pur senza abbandonare le sonorit\u00e0 romantiche del suo predecessore, si orienta verso un rock progressivo melodico ma senza eccessi melliflui. Cos\u00ec, nel 1975 vede la luce il disco di maggior successo della band, intitolato \"Si on avait besoin d'une cinqui\u00e8me saison\", che il pubblico degli appassionati ribattezza subito \"Les Cinq saisons\" e che vede unirsi al trio di base il fiatista Pierre Daigneault, il tastierista Serge Locat e, per un solo brano, la cantante Judy Richards. L'album, che racconta la citt\u00e0 di Montr\u00e9al nell'arco delle quattro (anzi, cinque) stagioni dell'anno, ottiene in patria un successo travolgente. Divenuti gli alfieri del rock progressivo franco-canadese, gli Harmonium si lanciano in una tourn\u00e9e epocale e si misurano con un progetto pi\u00f9 ambizioso: il doppio album intitolato L'Heptade, vero colossal musicale ed ulteriore successo commerciale, sul quale si apprezzano, accanto a Fiori e Valois, abbandonati da Normandeau, il percussionista Denis Farmer, il fiatista Libert Subirana, il chitarrista Robert Stanley, nonch\u00e9 la cantante e pianista Monique Fauteux. La lunga e trionfale tourn\u00e9e (110 spettacoli) che segue la pubblicazione del doppio LP segna al contempo l'apogeo degli Harmonium e la loro ultima avventura, poich\u00e9 la storia del gruppo si ferma qui, dopo aver ottenuto la soddisfazione di aprire numerosi concerti dei Supertramp in Europa e per fare spazio alle carriere soliste dei suoi membri, primo fra tutti Serge Fiori, che incider\u00e0 diversi dischi variamente ispirati. L'album live Harmonium en tourn\u00e9e - registrato a Vancouver nel 1977 e pubblicato nel 1980 - riproduce fedelmente l'atmosfera degli ultimi concerti del gruppo, ma esce senza il consenso dei musicisti, che adiranno vie legali per ottenerne il ritiro dal commercio.\nEvoluzione artistica.\nNati come gruppo folk con timide aperture al folk-rock d'oltreoceano, gli Harmonium, nel corso della loro breve ma intensa carriera, riusciranno a creare una versione originale e godibile di rock progressivo via via pi\u00f9 maturo e complesso. Si on avait besoin d'une cinqui\u00e8me saison, considerato il loro album pi\u00f9 rappresentativo, apre con quattro delicate canzoni d'impostazione, nel complesso, tradizionale: ogni brano rappresenta una stagione. Tra le tracce iniziali si segnala la meravigliosa e melancolica Depuis l'Automne, mentre la quinta traccia \u00e8 il gioiellino \"Histoires sans paroles\", vera e propria suite strumentale, che introduce l'idea di una nuova stagione artistica e spirituale. La ricerca si fa ancora pi\u00f9 ambiziosa nel successivo L'Heptade, in cui l'ispirazione sinfonica si sposa con la descrizione dei sette stadi di coscienza dell'essere umano sulla strada per l'Illuminazione. Qui la musica si fa pi\u00f9 complessa ed i brani (tutti intorno ai 10 minuti o oltre) superano nettamente la forma tradizionale della canzone."}
{"id": "850227", "revid": "599013", "url": "https://it.wikipedia.org/wiki?curid=850227", "title": "I30", "text": ""}
{"id": "850228", "revid": "599013", "url": "https://it.wikipedia.org/wiki?curid=850228", "title": "I31", "text": ""}
{"id": "850230", "revid": "599013", "url": "https://it.wikipedia.org/wiki?curid=850230", "title": "I37", "text": ""}
{"id": "850231", "revid": "339392", "url": "https://it.wikipedia.org/wiki?curid=850231", "title": "E.632", "text": ""}
{"id": "850232", "revid": "287204", "url": "https://it.wikipedia.org/wiki?curid=850232", "title": "Glen Alvelais", "text": "Biografia.\nGlen \u00e8 nato il 22 febbraio 1968. Le sue maggiori influenze chitarristiche sono Yngwie Malmsteen, Ace Frehley, Alex Skolnick, Allan Holdsworth, Joe Satriani, Warren DeMartini mentre i suoi gruppi preferiti sono Meshuggah, Fear Factory, Deftones, KISS. Il suo esordio musicale avvenne con il gruppo thrash metal Forbidden, prendendo il posto, nel 1986, di Robb Flynn, che se ne and\u00f2 nei Vio-Lence e in seguito former\u00e0 i Machine Head. Con questo gruppo pubblic\u00f2 solamente due dischi; l'esordio, \"Forbidden Evil\" (1988), definito da tanti come un grande album (inoltre Alvelais \u00e8 autore di un'ottima performance) e il successivo disco dal vivo \"Raw Evil\" (1989). Successivamente form\u00f2 un gruppo, i \"Bizarro\", con cui incise solamente qualche demo e suon\u00f2 nei Testament. Attualmente, Alvelais ha fondato un gruppo chiamato \"LD/50\", che ha solo pubblicato un demo e non ha ancora annunciato l'uscita di un album."}
{"id": "850237", "revid": "339392", "url": "https://it.wikipedia.org/wiki?curid=850237", "title": "E632", "text": ""}
{"id": "850238", "revid": "339392", "url": "https://it.wikipedia.org/wiki?curid=850238", "title": "E.633", "text": ""}
{"id": "850239", "revid": "2220771", "url": "https://it.wikipedia.org/wiki?curid=850239", "title": "SNAV", "text": "La SNAV (Societ\u00e0 Navigazione Alta Velocit\u00e0) \u00e8 un gruppo armatoriale privato, facente capo all'armatore napoletano Gianluigi Aponte, proprietario della Mediterranean Shipping Company. L'attuale composizione societaria deriva dalla fusione di pi\u00f9 societ\u00e0, tra cui \"AliSnav\", \"Aliscafi Snav\" e \"Jet Marine Line\".\nStoria.\nLa SNAV aliscafi venne creata nel 1958 da Carlo Rodriquez, proprietario degli omonimi cantieri navali di Messina, in seguito al successo del primo aliscafo, il \"Freccia del Sole\", per operare con gli aliscafi di propria produzione e dimostrare la propria vitalit\u00e0 commerciale. Il primo servizio commerciale fu istituito tra la Sicilia e il continente italiano operando sullo stretto di Messina, ma rapidamente fu esteso ad altre rotte.\nSNAV con una numerosa flotta di aliscafi, catamarani e traghetti tradizionali collega la penisola con le principali isole italiane: Capri, Ischia, Procida, Ponza, Sicilia, stagionalmente anche le isole Eolie e la Croazia.\nNel 2011 Gianluigi Aponte con SNAV acquisisce il 50% del capitale di Grandi Navi Veloci, diventandone l'azionista di maggioranza, creando cos\u00ec uno dei pi\u00f9 grandi gruppi armatoriali del mediterraneo.\nFlotta.\nMezzi veloci.\nNavi in servizio veloce con solo trasporto di passeggeri e bagagli al seguito (Tutti i mezzi, battono bandiera italiana).\nNavi del passato"}
{"id": "850240", "revid": "339392", "url": "https://it.wikipedia.org/wiki?curid=850240", "title": "E633", "text": ""}
{"id": "850242", "revid": "599013", "url": "https://it.wikipedia.org/wiki?curid=850242", "title": "I77", "text": ""}
{"id": "850246", "revid": "1305772", "url": "https://it.wikipedia.org/wiki?curid=850246", "title": "J50", "text": ""}
{"id": "850250", "revid": "2066040", "url": "https://it.wikipedia.org/wiki?curid=850250", "title": "Sportverein Wacker Burghausen", "text": "La Sportverein Wacker Burghausen, abbreviata Wacker Burghausen, \u00e8 una societ\u00e0 polisportiva con sede a Burghausen, citt\u00e0 della Baviera, in Germania, e nota principalmente per la sezione calcistica. Gioca nella quarta divisione tedesca e disputa le partite casalinghe nella Wacker Arena di Burghausen (12.000 posti).\nCon 6000 soci il club \u00e8 una delle polisportive pi\u00f9 grandi della Germania ed \u00e8 attivo in 12 sport diversi. Fondato nel 1930, vinse il campionato della Baviera orientale tre anni pi\u00f9 tardi. In seguito la squadra cadde in un lungo periodo buio, con molti anni nella quarta divisione. La risalita avvenne alla met\u00e0 degli anni novanta con la promozione nella Regionalliga Sud (III) e, nel 2002-2003, con l'ingresso nella Zweite Bundesliga.\nIl club trae il nome da una locale azienda di prodotti chimici da cui \u00e8 sponsorizzato."}
{"id": "850252", "revid": "599013", "url": "https://it.wikipedia.org/wiki?curid=850252", "title": "J56", "text": ""}
{"id": "850254", "revid": "287204", "url": "https://it.wikipedia.org/wiki?curid=850254", "title": "Biancale di San Marino", "text": "Il biancale \u00e8 un vino la cui produzione \u00e8 consentita nella repubblica di San Marino. \u00c8 prodotto con uve biancale al minimo dell'85%, il resto di altre uve bianche locali.\nAbbinamenti consigliati.\nAperitivi, piatti a base di pesce, soprattutto fritti e spiedi, antipasti di salumi e salse delicate."}
{"id": "850255", "revid": "2162299", "url": "https://it.wikipedia.org/wiki?curid=850255", "title": "Fitness (genetica)", "text": "L\u2019 idoneit\u00e0 (o fitness) in biologia definisce il successo riproduttivo di un individuo o di un certo genotipo.\nStoria.\nIl sociologo inglese Herbert Spencer coni\u00f2 l'espressione \"sopravvivenza del pi\u00f9 idoneo\" (pensata originariamente nella forma, forse pi\u00f9 corretta, di \"sopravvivenza del pi\u00f9 adattato\") nel suo lavoro \"Social Statics\" del 1851 e venne successivamente utilizzata per descrivere il modello di selezione naturale di Charles Darwin.\nIl biologo inglese J.B.S. Haldane fu il primo a quantificare la fitness nei termini della sintesi moderna con il suo lavoro \"Teoria matematica della selezione naturale e artificiale\" (\"Mathematical Theory of Natural and Artificial Selection\") del 1924.\nIl passo successivo fu l'introduzione del concetto di \"idoneit\u00e0 inclusiva\" da parte del biologo inglese W.D. Hamilton nel 1964 con il suo studio su \"L'evoluzione del comportamento sociale\" (\"The Evolution of Social Behavior\").\nLa teoria dell\u2019 \"idoneit\u00e0 inclusiva\" ha cominciato a ricevere delle critiche dal 2010, alcune delle quali fatte proprie dall'entomologo Edward O. Wilson.\nDefinizione.\nIl termine deriva dall'aggettivo inglese \"fit\" (\"adatto\") e viene tradotto con il termine \"idoneit\u00e0\", da non confondere con il processo biologico di \"adattamento\". La fitness nei modelli di genetica delle popolazioni viene spesso indicata con il carattere formula_1.\nQuando due o pi\u00f9 assortimenti di caratteri ereditari conferiscono ai rispettivi organismi un diverso successo riproduttivo, allora si dice che presentano una \"fitness\" diversa.\nLa fitness si misura per mezzo del successo riproduttivo, cio\u00e8 dal numero medio dei figli in grado, a loro volta, di riprodursi. Il numero di figli, preso singolarmente, non \u00e8 rilevante in questo contesto. Ad esempio se cos\u00ec non fosse, si dovrebbe infatti concludere che tutte le trote hanno una fitness elevata solo perch\u00e9 fanno molte uova. Poich\u00e9 nessun individuo \u00e8 identico a un altro, anche il suo valore di fitness sar\u00e0 diverso da quello dei propri simili. Detto in altri termini, nell'ambito di una specie ogni individuo \u00e8 dotato di capacit\u00e0 riproduttive legate al particolare genotipo di cui \u00e8 portatore. I processi ereditari non sono, quindi, \"perfetti\" proprio perch\u00e9 caratteri diversi conferiscono fitness diverse agli organismi.\nL\u2019 idoneit\u00e0 darwiniana.\nI cambiamenti nelle \"frequenze alleliche\" delle popolazioni, provocate da fenomeni di \"mutazioni\", flusso genico e di \"deriva\", determinano variazioni nella capacit\u00e0 degli organismi di sopravvivere e riprodursi nell'ambiente in cui vivono. Selezione naturale \u00e8 il nome dato al processo di cambiamento di alcune caratteristiche delle popolazioni a causa della loro interazione con l\"'ambiente\". Elemento centrale della teoria evoluzionistica di Charles Darwin (1859) , la selezione naturale pu\u00f2 essere vista come la riproduzione e la sopravvivenza differenziale di varianti geniche alternative.\nL\u2019 idoneit\u00e0 darwiniana o idoneit\u00e0 relativa misura l'efficienza riproduttiva di un \"genotipo\" rispetto agli altri. I fattori che contribuiscono alla riproduzione differenziale degli organismi sono tanti, tra cui il tasso di sopravvivenza, la velocit\u00e0 di sviluppo e il successo nell'accoppiamento: tutti questi fattori sono componenti dell\u2019 idoneit\u00e0 darwiniana. Quello che per\u00f2 ci interessa \u00e8 l\u2019idoneit\u00e0 totale e non le varie componenti, anche se spesso l\u2019idoneit\u00e0 viene misurata da queste.\nIl concetto di idoneit\u00e0 si applica a una \"classe\" di individui con un determinato genotipo che si riferisce alla sopravvivenza e alla riproduzione media di quella classe: l\u2019idoneit\u00e0 \u00e8 pertanto una conseguenza della relazione tra il genotipo di un organismo e l'ambiente in cui vive; in questo modo si capisce che lo stesso genotipo avr\u00e0 idoneit\u00e0 diversa in ambienti diversi. Il successo di un organismo dipender\u00e0 dall'ambiente; non esistono genotipi dall\u2019idoneit\u00e0 superiore agli altri in tutti gli ambienti.\nL'ambiente inoltre \u00e8 dinamico proprio per via dell'attivit\u00e0 dell'organismo stesso ed evolve come risultato di questa attivit\u00e0: l'organismo evolve e nel suo processo di evoluzione si viene a trovare in un ambiente che \u00e8 la conseguenza diretta della sua evoluzione.\nL'ambiente \u00e8 la causa e l'effetto dell'evoluzione degli organismi e gli organismi sono la causa e l'effetto dell'evoluzione dell'ambiente. La fitness darwiniana \u00e8 nulla se i portatori del genotipo sono sterili o non si riproducono. L\u2019idoneit\u00e0 di un genotipo \u00e8 conseguenza degli effetti \"fenotipici\" implicati dai geni.\nEsempio: una leonessa adulta che procura il cibo per la progenie con grande dispendio di energia, avr\u00e0 meno probabilit\u00e0 di sopravvivenza rispetto a una leonessa che sfama solo se stessa ma che non assicura la sopravvivenza della sua progenie nel caso in cui quest'ultima non sia in grado di nutrirsi da sola.\nLe differenze nell\u2019idoneit\u00e0 sono maggiormente evidenti laddove i genotipi differiscono tra loro per pi\u00f9 loci. Una mirata \"sostituzione allelica\" a un locus, determina cos\u00ec un effetto circoscritto facilmente individuabile.\nL\u2019idoneit\u00e0 (convenzionalmente espressa con W) di un determinato genotipo, \u00e8 posta in relazione con un altro genotipo, in genere quello con maggior successo riproduttivo, e messa in rapporto in modo che il valore di un parametro considerato sia compreso tra i valori 1 e 0.\nLa riduzione di idoneit\u00e0 \u00e8 indicata da (W= 1-S) in cui S \u00e8 il coefficiente di selezione (S=1-W).\nSi possono distinguere tre tipi di selezione:"}
{"id": "850256", "revid": "599013", "url": "https://it.wikipedia.org/wiki?curid=850256", "title": "J71", "text": ""}
{"id": "850258", "revid": "842", "url": "https://it.wikipedia.org/wiki?curid=850258", "title": "Videogiochi d'azione", "text": ""}
{"id": "850259", "revid": "842", "url": "https://it.wikipedia.org/wiki?curid=850259", "title": "Videogiochi d'avventura", "text": ""}
{"id": "850260", "revid": "599013", "url": "https://it.wikipedia.org/wiki?curid=850260", "title": "J72", "text": ""}
{"id": "850261", "revid": "765341", "url": "https://it.wikipedia.org/wiki?curid=850261", "title": "Gens Pupia", "text": "Famiglia Sabina o Etrusca elevata a rango di gens publica (plebe) nel V secolo a.C. \nPersonaggi storici.\n(Ep. I.1 :\"Pupius, Tragoediographus, ita affectus spectantium movit ut eos flere compelleret. Inde istum versum fecit\":\n\"Flebunt amici et bene noti mortem meam, \"\n\"Nam populus in me vivo lacrymatu' est satis\".\")"}
{"id": "850262", "revid": "599013", "url": "https://it.wikipedia.org/wiki?curid=850262", "title": "J73", "text": ""}
{"id": "850264", "revid": "599013", "url": "https://it.wikipedia.org/wiki?curid=850264", "title": "J74", "text": ""}
{"id": "850265", "revid": "1702319", "url": "https://it.wikipedia.org/wiki?curid=850265", "title": "Terror Squad", "text": "La Terror Squad \u00e8 una crew hip hop originaria del Bronx (New York), guidata in origine da Big Pun e Fat Joe. Ne hanno fatto parte anche i rapper Armageddon, Prospect, Charlie Rock LD, Tony Montana, Cuban Link e Triple Seis, il cantante R&amp;B Tony Sunshine, il disc jockey di Miami DJ Khaled e i produttori Cool and Dre e Nu Jerzey Devil. Il loro primo album, \"Terror Squad\", \u00e8 del 1999. La canzone \"What Cha Gon Do\", creata in gran parte da Big Pun, \u00e8 stata la loro prima hit.\nIl gruppo entr\u00f2 in serie difficolt\u00e0 dopo la morte di Big Pun dovuta ad arresto cardiaco nel 2000. I suoi colleghi di vecchia data Cuban Link e Triple Seis hanno lasciato la crew, dopo la sua morte. Poi Fat Joe chiam\u00f2 al loro posto Remy Martin e Tony Sunshine. Nel 2004 pubblicarono il loro secondo album, \"True Story\". Fu lanciato dalla hit estiva \"Lean Back\", prodotta da Scott Storch. \"Lean Back\" arriv\u00f2 al primo posto di Billboard e al 24\u00ba in classifica in Gran Bretagna. Un remix di \"Lean Back\", realizzato insieme a Lil Jon, Ma$e ed Eminem, si trova sull'album di Fat Joe \"All or Nothing\" (2005).\nLa \"Terror Squad Entertainment\" \u00e8 attualmente sotto contratto con la Virgin Records, mentre il gruppo \u00e8 rimasto con la Universal Motown Records Group."}
{"id": "850267", "revid": "599013", "url": "https://it.wikipedia.org/wiki?curid=850267", "title": "J75", "text": ""}
{"id": "850269", "revid": "599013", "url": "https://it.wikipedia.org/wiki?curid=850269", "title": "J76", "text": ""}
{"id": "850270", "revid": "182396", "url": "https://it.wikipedia.org/wiki?curid=850270", "title": "Pannonia superiore", "text": ""}
{"id": "850272", "revid": "599013", "url": "https://it.wikipedia.org/wiki?curid=850272", "title": "J77", "text": ""}
{"id": "850274", "revid": "599013", "url": "https://it.wikipedia.org/wiki?curid=850274", "title": "J78", "text": ""}
{"id": "850275", "revid": "1305772", "url": "https://it.wikipedia.org/wiki?curid=850275", "title": "J79", "text": ""}
{"id": "850276", "revid": "486946", "url": "https://it.wikipedia.org/wiki?curid=850276", "title": "Atari 8 bit", "text": ""}
{"id": "850277", "revid": "1305772", "url": "https://it.wikipedia.org/wiki?curid=850277", "title": "J80", "text": ""}
{"id": "850279", "revid": "599013", "url": "https://it.wikipedia.org/wiki?curid=850279", "title": "J81", "text": ""}
{"id": "850280", "revid": "287204", "url": "https://it.wikipedia.org/wiki?curid=850280", "title": "Bianco dei castelli sammarinesi", "text": "Il Bianco dei Castelli Sammarinesi \u00e8 un vino la cui produzione \u00e8 consentita nella repubblica di San Marino. \u00c8 prodotto con uve Biancale, Canino ed altre uve bianche sammarinesi meno diffuse.\nAbbinamenti consigliati.\nAccompagna antipasti leggeri e piatti non impegnativi a base di pesce."}
{"id": "850281", "revid": "1543377", "url": "https://it.wikipedia.org/wiki?curid=850281", "title": "Contea di Baker (Florida)", "text": "La contea di Baker \u00e8 una contea dello Stato della Florida, negli Stati Uniti. Il suo capoluogo amministrativo \u00e8 Macclenny. La contea \u00e8 inclusa nell'Area Statistica Metropolitana di Jacksonville.\nGeografia fisica.\nLa contea di Baker confina con:\nStoria.\nLa contea di Baker \u00e8 stata creata nel 1861 e fu chiamata cos\u00ec per il nome del giudice e senatore confederato \"James McNair Baker\"."}
{"id": "850282", "revid": "599013", "url": "https://it.wikipedia.org/wiki?curid=850282", "title": "J82", "text": ""}
{"id": "850286", "revid": "599013", "url": "https://it.wikipedia.org/wiki?curid=850286", "title": "J83", "text": ""}
{"id": "850288", "revid": "599013", "url": "https://it.wikipedia.org/wiki?curid=850288", "title": "J84", "text": ""}
{"id": "850289", "revid": "6923", "url": "https://it.wikipedia.org/wiki?curid=850289", "title": "Mocambo", "text": "Il termine portoghese mocambo (letteralmente \"capanna, abitazione precaria e di fortuna\") designava, soprattutto in Brasile nel periodo coloniale, un villaggio fondato da piccoli gruppi di schiavi africani fuggitivi, provenienti dalle piantagioni o dalle miniere.\nGeneralmente un mocambo differiva da un quilombo, anch'esso insediamento di schiavi fuggitivi, per le dimensioni pi\u00f9 ridotte: un singolo quilombo poteva infatti essere formato da pi\u00f9 mocambos distinti. Questi due termini, tuttavia, non erano sempre utilizzati ovunque in maniera coerente, per cui non mancavano esempi di grandi comunit\u00e0 chiamate \"mocambos\" e viceversa."}
{"id": "850292", "revid": "114930", "url": "https://it.wikipedia.org/wiki?curid=850292", "title": "Papato e Impero", "text": ""}
{"id": "850294", "revid": "599013", "url": "https://it.wikipedia.org/wiki?curid=850294", "title": "J85", "text": ""}
{"id": "850303", "revid": "599013", "url": "https://it.wikipedia.org/wiki?curid=850303", "title": "J86", "text": ""}
{"id": "850306", "revid": "599013", "url": "https://it.wikipedia.org/wiki?curid=850306", "title": "J87", "text": ""}
{"id": "850307", "revid": "31886", "url": "https://it.wikipedia.org/wiki?curid=850307", "title": "Teopatia", "text": "La teopatia \u00e8 un fenomeno studiato nella Storia delle religioni, in base al quale un essere umano entra in contatto indiretto con la divinit\u00e0, grazie all'azione esplicata da suoi intermediari naturali o soprannaturali.\nLa parola deriva dai due termini greci \"\u03b8\u03b5\u03cc\u03c2\" (\"dio\") e \"\u03c0\u03b1\u03c4\u03ad\u03c9\" (\"essere percorso, frequentato\").\nSi differenzia dalla \"teofania\", in cui la divinit\u00e0 si manifesta direttamente a un essere umano."}
{"id": "850309", "revid": "599013", "url": "https://it.wikipedia.org/wiki?curid=850309", "title": "J88", "text": ""}
{"id": "850312", "revid": "599013", "url": "https://it.wikipedia.org/wiki?curid=850312", "title": "J89", "text": ""}
{"id": "850316", "revid": "599013", "url": "https://it.wikipedia.org/wiki?curid=850316", "title": "J90", "text": ""}
{"id": "850319", "revid": "599013", "url": "https://it.wikipedia.org/wiki?curid=850319", "title": "J91", "text": ""}
{"id": "850320", "revid": "599013", "url": "https://it.wikipedia.org/wiki?curid=850320", "title": "J92", "text": ""}
{"id": "850324", "revid": "599013", "url": "https://it.wikipedia.org/wiki?curid=850324", "title": "J93", "text": ""}
{"id": "850330", "revid": "599013", "url": "https://it.wikipedia.org/wiki?curid=850330", "title": "J94", "text": ""}
{"id": "850334", "revid": "599013", "url": "https://it.wikipedia.org/wiki?curid=850334", "title": "J95", "text": ""}
{"id": "850335", "revid": "599013", "url": "https://it.wikipedia.org/wiki?curid=850335", "title": "J96", "text": ""}
{"id": "850337", "revid": "599013", "url": "https://it.wikipedia.org/wiki?curid=850337", "title": "J97", "text": ""}
{"id": "850339", "revid": "287204", "url": "https://it.wikipedia.org/wiki?curid=850339", "title": "Riserva Titano", "text": "Lo spumante brut Riserva del Titano \u00e8 un vino la cui produzione \u00e8 consentita nella repubblica di San Marino. \u00c8 prodotto con uve biancale, chardonnay e sangiovese vinificati in bianco.\nAbbinamenti consigliati.\nMolto adatto come aperitivo e per piatti a base di pesce e di carne, mai da usare come dessert."}
{"id": "850340", "revid": "599013", "url": "https://it.wikipedia.org/wiki?curid=850340", "title": "J98", "text": ""}
{"id": "850341", "revid": "599013", "url": "https://it.wikipedia.org/wiki?curid=850341", "title": "J99", "text": ""}
{"id": "850343", "revid": "767487", "url": "https://it.wikipedia.org/wiki?curid=850343", "title": "Resilina", "text": "La resilina \u00e8 una particolare proteina elastomerica che forma strutture elastiche presenti negli insetti.\nQuesta proteina si trova in quantit\u00e0 significative nelle regioni dell'esoscheletro interessate ad un'intensa attivit\u00e0 muscolare, in particolare nelle zampe saltatorie, negli scleriti ascellari ed in quelle utilizzate nel movimento dell'ala."}
{"id": "850347", "revid": "275619", "url": "https://it.wikipedia.org/wiki?curid=850347", "title": "Paese del Vento", "text": ""}
{"id": "850348", "revid": "767487", "url": "https://it.wikipedia.org/wiki?curid=850348", "title": "Ventriglio", "text": "Il ventriglio \u00e8 una porzione dell'apparato digerente presente negli insetti, negli anellidi, nei molluschi e negli arcosauri, cio\u00e8 coccodrilli e uccelli. La triturazione del cibo avviene mediante la muscolatura e alcune placche situate nella sua parete interna.\nLo stesso termine indica la porzione dello stomaco degli uccelli situata in corrispondenza della regione pilorica, denominata anche stomaco trituratore e stomaco muscolare. \u00c8 formata da una massa muscolare, pi\u00f9 o meno sviluppata secondo il tipo di alimentazione, che costituisce le pareti; queste sono rivestite da una cuticola di natura cornea, talvolta dotata di papille e di tubercoli."}
{"id": "850352", "revid": "287204", "url": "https://it.wikipedia.org/wiki?curid=850352", "title": "Gril\u00e8t", "text": "Il Gril\u00e8t o Grilet \u00e8 un vino la cui produzione \u00e8 consentita nella repubblica di San Marino. \u00c8 prodotto con uve biancale, chardonnay e sangiovese vinificati in bianco.\nAbbinamenti consigliati.\nOttimo per aperitivo, per accompagnamento a salumi locali, frittate con erbe o con gli asparagi, fritture di pesce, pastasciutte al pomodoro e con la pizza."}
{"id": "850354", "revid": "53251", "url": "https://it.wikipedia.org/wiki?curid=850354", "title": "Ani Difranco", "text": ""}
{"id": "850361", "revid": "88740", "url": "https://it.wikipedia.org/wiki?curid=850361", "title": "Watts", "text": ""}
{"id": "850363", "revid": "125144701", "url": "https://it.wikipedia.org/wiki?curid=850363", "title": "Santa Sofia (Roma)", "text": "Agiografia.\nSecondo la \"Passio\", il cui manoscritto pi\u00f9 antico, conservato a Londra, \u00e8 in siriaco e risalirebbe al V secolo ed il cui originale greco potrebbe essere del IV secolo, Sofia era una illustre matrona di origine italica, forse milanese, sposa di un senatore di nome Filandro e madre di tre figlie, a cui aveva dato i nomi delle tre virt\u00f9 teologali: \"Pistis\", \"Elpis\", \"Agape\". Traducendo in italiano questi nomi di origine greca, si pu\u00f2 dire che la madre si chiamasse Sapienza e le figlie si chiamassero Fede, Speranza e Carit\u00e0. Questo ha fatto nascere in alcuni studiosi il sospetto che non siano figure storiche, ma allegoriche; tuttavia le testimonianze del culto sono molto antiche e sembrerebbero smentire l'ipotesi allegorica. \nSofia, dopo la morte del marito Filandro, da lei convertito al cristianesimo, soccorse con i suoi beni i poveri e svolse opera di proselitismo a Roma dove viveva con le figlie di 12, 10 e 9 anni. Denunciata dal prefetto di Roma, Antioco, all'imperatore Adriano, perch\u00e9 con la sua predicazione aveva indotto alcune donne sposate a vivere castamente, confess\u00f2 davanti a lui la sua fede cristiana e rifiutatasi di adorare gli idoli, egli le fece imprimere sulla fronte il marchio d'infamia e la fece fustigare. Sperando di costringerla a rinnegare Cristo, Adriano fece torturare e decapitare una dopo l'altra le sue figlie sotto gli occhi della madre, che le esortava a restare salde nella fede cristiana, nella speranza della vita eterna. Compiuto il martirio delle figlie, le furono consegnati i loro corpi, che lei seppell\u00ec al diciottesimo miglio sulla Via Aurelia, dove mor\u00ec tre giorni dopo, mentre pregava e piangeva sulla loro tomba, nella quale fu sepolta anche lei. L'anno del martirio fu il 122 d. C., durante il pontificato del papa San Sisto I. Gli Itinerari per pellegrini altomedievali segnalano la tomba di Sofia e delle figlie in un cubicolo (antro) della catacomba di San Pancrazio sulla via Aurelia, dove \u00e8 tuttora visibile.\nIn russo, Santa Sofia e le sue figlie sono chiamate Sofia, Vera, Nadezhda e Liubov.\nIl culto.\nLe prime notizie del loro culto finora conosciute risalgono al VI secolo e sono contenute nell\u2019\"Index oleorum\" del presbitero Giovanni, che per incarico di San Gregorio Magno (590-604) prelev\u00f2 gli olei dalle lampade che ardevano sulle tombe dei martiri da inviare alla regina Teodolinda a Monza. Nell'elenco figurano anche Santa Sofia e le sue tre figlie sulla Via Aurelia. La loro memoria fu inserita in vari Martirologi in due date diverse: le figlie al 1\u00ba agosto e la madre al 30 settembre. Tali date furono recepite anche dal Baronio nella sua edizione del Martirologio Romano. Nel Medioevo la memoria di Santa Sofia era celebrata nella chiesa romana di San Martino ai Monti il 15 maggio. Le Chiese Orientali, invece, celebrano la madre e le figlie in un'unica memoria, il 17 settembre. \nIconografia.\nL'iconografia rappresenta le quattro donne vestite a lutto, con la madre che protegge le figlie sotto il proprio mantello. Un particolare valore iconografico hanno gli atteggiamenti caratteristici delle figure. Santa Sofia prevale in aspetto materno; Fede, di solito, ha le mani giunte in preghiera, mentre Speranza e Carit\u00e0 tengono tra le braccia sul petto gli attributi del supplizio (la clava e la fornace). Altra particolarit\u00e0 \u00e8 la corona che cinge il capo della madre e delle figlie. Semplice ma regale quella di santa Sofia e con triplice tiara sul capo delle figlie, antico simbolo di virt\u00f9 verginale e di particolare gloria.\nLe reliquie.\nLe reliquie di Santa Sofia furono traslate nel Medioevo da Roma a Brescia, nel monastero di Santa Giulia, dove rimasero fino al XVIII secolo. In seguito alla soppressione del monastero furono concesse alla Parrocchia di Virle Treponti, dove sono tuttora custodite e venerate e dove si celebrano in onore di Santa Sofia delle solenni feste quinquennali.\nPatronati.\n\u00c8 considerata la protettrice dell'intelletto, probabilmente a motivo del suo nome.\nCompatrona di Santa Sofia d'Epiro (Cs) dove si festeggia la terza domenica di settembre.\n\u00c8 la protettrice di Albanella, di Poderia, di Piano Vetrale di Orria e di Pisciotta. \u00c8 stata anche patrona principale di Gioia del Colle.\nEsistono due santuari intitolati a Santa Sofia nel Cilento: il primo a Poderia, frazione di Celle di Bulgheria, nella Diocesi di Teggiano-Policastro; ed il secondo ad Albanella, nella Diocesi di Vallo della Lucania, istituito nel 2009 dal vescovo Giuseppe Rocco Favale. In entrambi i luoghi, di cui la Santa Martire \u00e8 patrona principale, \u00e8 festeggiata il 15 maggio, data in cui nel Medioevo ella era ricordata nella chiesa romana di San Martino ai Monti.\nNei Santuari a lei intitolati \u00e8 venerata come una Santa Taumaturga, ed \u00e8 particolarmente invocata contro i mali contagiosi e le malattie tumorali. Un libretto del canonico Matteo Guida di Poderia, redatto negli anni Trenta del XX secolo, riporta alcune guarigioni miracolose avvenute per intercessione della santa vedova e martire.\nA lei sono intitolate numerose chiese e cappelle in Italia e nel mondo. In Italia, va ricordato in primo luogo il Duomo di Lendinara (RO), e poi Chiese a Canaro (RO), a Torre d'Isola (PV), ad Albaro di Ronco all'Adige (VR), a Pedemonte di Valpolicella (VR), a Santa Sofia Marecchia di Badia Tebalda (AR), a Corsano (LE). In Cilento poi sono concentrate la maggior parte delle chiese intitolate a Santa Sofia in Italia: ad Albanella, a Piano Vetrale di Orria a Poderia, Terradura, Ascea, Castellabate, Montecorice, Stio, Sala Consilina, Castelcivita, Contursi Terme. Statue della Santa sono venerate nelle chiese di Alfano, dove \u00e8 solennemente festeggiata il 15 maggio, Roccagloriosa, San Nazario, Vallo della Lucania, Pellare di Moio della Civitella, Rodio Ortodonico, Perdifumo.\nUna vetrata raffigurante il martirio di Santa Sofia e delle sue figlie si trova a Nizza, nella basilica di Notre Dame de l'Assomption.\nUna chiesa rupestre del 1400 dc \u00e8 presente nella gravina di Ginosa (Ta). Al suo interno vi \u00e8 un affresco di Santa Sofia di pregevole fattura, ancora in buono stato di conservazione. Si ritiene che la chiesa sia molto pi\u00f9 antica e che risalga all'epoca Bizantina.\nI numerosi crolli hanno sconvolto l'assetto originario del sito che resta comunque di grande fascino."}
{"id": "850364", "revid": "224230", "url": "https://it.wikipedia.org/wiki?curid=850364", "title": "Emilia Scaura", "text": "Biografia.\nAl momento della nascita di Emilia, Scauro era un sessantenne e, nel ruolo di \"princeps senatus\", oratore del Senato, era uno dei pi\u00f9 illustri politici di Roma. Dopo la morte del padre, Emilia fu cresciuta dal secondo marito di sua madre Lucio Cornelio Silla.\nSilla us\u00f2 la sua figliastra per alleanze politiche. Nell'82, Emilia si spos\u00f2 e venne messa incinta da un uomo che criticava chiaramente la condotta del padre dittatore. Silla forz\u00f2 la ragazza al divorzio. Subito dopo, Emilia spos\u00f2 Gneo Pompeo Magno, mentre era ancora incinta dal primo matrimonio. Questo matrimonio aument\u00f2 la popolarit\u00e0 di Pompeo e la sua ascesa dal momento che Emilia era una patrizia aristocratica, mentre egli proveniva da una nuova famiglia di senatori. Emilia mor\u00ec di parto poco dopo il secondo matrimonio."}
{"id": "850365", "revid": "84604", "url": "https://it.wikipedia.org/wiki?curid=850365", "title": "Cuticola (artropodi)", "text": "La cuticola \u00e8 il rivestimento esterno che ricopre il corpo della maggioranza degli Artropodi. \n\u00c8 un vero e proprio esoscheletro (perch\u00e9 gli insetti non possiedono un endoscheletro come quello dei vertebrati) e inoltre funge da protezione dagli agenti esterni. La cuticola poggia sull'epidermide dalla quale \u00e8 anche secreta, e pu\u00f2 essere suddivisa in quattro strati."}
{"id": "850366", "revid": "767487", "url": "https://it.wikipedia.org/wiki?curid=850366", "title": "Poesia trobadorica", "text": ""}
{"id": "850369", "revid": "842", "url": "https://it.wikipedia.org/wiki?curid=850369", "title": "Ibad", "text": ""}
{"id": "850370", "revid": "289247", "url": "https://it.wikipedia.org/wiki?curid=850370", "title": "Mesia seconda", "text": ""}
{"id": "850371", "revid": "775372", "url": "https://it.wikipedia.org/wiki?curid=850371", "title": "Valdragone", "text": "Valdragone \u00e8 una \"curazia\" (frazione) del castello di Borgo Maggiore nella Repubblica di San Marino.\nGeografia fisica.\nValdragone, posto ad un'altitudine di circa 466 metri sul livello del mare.\nStoria.\nIl nome compare per la prima volta in documenti storici nel 1253 mentre nel 1295 era una piccola gualdaria di 150 ettari. Dal 1932 al 1944 la curazia ha avuto una propria fermata sulla linea ferroviaria elettrica internazionale Rimini-San Marino. Oggi, quella stazione esiste ancora, ma \u00e8 abitazione privata.\nPunti d'interesse.\nDa segnalare gli edifici religiosi della zona: la \"Chiesa di Santa Maria\", il \"Santuario del Cuore Immacolato di Maria\" e il \"Monastero di Santa Chiara\"."}
{"id": "850373", "revid": "287204", "url": "https://it.wikipedia.org/wiki?curid=850373", "title": "Oro dei Goti", "text": "Il passito di uve moscato Oro dei Goti \u00e8 un vino la cui produzione \u00e8 consentita nella repubblica di San Marino. \u00c8 prodotto con uve moscato bianco messe ad appassire sulla vite o nel fruttaio.\nAbbinamenti consigliati.\nConsigliato l'abbinamento con pasticcini soprattutto cremosi, pasticceria secca, formaggi ricchi di erbe e piccanti, foie gras."}
{"id": "850378", "revid": "287204", "url": "https://it.wikipedia.org/wiki?curid=850378", "title": "\u017belech\u00f3w", "text": "\u017belech\u00f3w \u00e8 un comune urbano-rurale polacco del distretto di Garwolin, nel voivodato della Masovia.&lt;br&gt;Ricopre una superficie di 87,64 km\u00b2 e nel 2005 contava 8.503 abitanti."}
{"id": "850380", "revid": "78273", "url": "https://it.wikipedia.org/wiki?curid=850380", "title": "Snav", "text": ""}
{"id": "850389", "revid": "729019", "url": "https://it.wikipedia.org/wiki?curid=850389", "title": "Antiporto di Camollia", "text": "Lantiporto di Camollia \u00e8 una fortificazione della citt\u00e0 di Siena costruita nel 1270.\nStoria e descrizione.\nCostruito nel 1270 per fornire un'ulteriore protezione all'ingresso settentrionale della citt\u00e0, venne dotata di una seconda porta pi\u00f9 esterna nel Seicento.\nReca all'interno rare tracce della decorazione pittorica che vi era stata stesa a pi\u00f9 riprese nel corso dei secoli.\nL\"Assunzione della Vergine\", dipinta secondo la tradizione da Simone Martini, aveva lasciato il posto all'affresco di soggetto analogo commissionato ad Alessandro Casolani nel 1585 e terminato nel 1589; ancora nuovi interventi e restauri furono effettuati alla fine del Seicento, prima da Antonio Nasini (1685) poi dal fratello Giuseppe Nicola (1699). Durante il bombardamento del 1944 croll\u00f2 quest'ultima stesura di intonaco, scoprendo nuovamente la pittura del Casolani, della quale si possono ancora leggere alcuni brani."}
{"id": "850396", "revid": "729019", "url": "https://it.wikipedia.org/wiki?curid=850396", "title": "Contea di Bay (Florida)", "text": "La contea di Bay \u00e8 una contea dello Stato della Florida, negli Stati Uniti. Il suo capoluogo amministrativo \u00e8 Panama City. \u00c8 un importante luogo di destinazione per la \"Pausa Primaverile\" degli studenti dei college, specialmente tra i college del sud-est.\nGeografia fisica.\nLa Contea di Bay \u00e8 l'unica contea che compone l'Area Statistica Metropolitana di Panama City-Lynn Haven e confina con:\nStoria.\nLa Contea di Bay fu creata nel 1913. Fu chiamata cos\u00ec per la vicina \"Saint Andrews Bay\" e per la grande quantit\u00e0 di baie presenti sulla linea di costa."}
{"id": "850397", "revid": "12290", "url": "https://it.wikipedia.org/wiki?curid=850397", "title": "Incubi (Buffy l'ammazzavampiri)", "text": ""}
{"id": "850399", "revid": "599013", "url": "https://it.wikipedia.org/wiki?curid=850399", "title": "Aede (astronomia)", "text": "Aede (dal greco \u0391\u03bf\u03b9\u03b4\u03ae; anche nota come Giove XLI) \u00e8 un satellite naturale minore del pianeta Giove. \u00c8 caratterizzata da un movimento retrogrado ed appartiene al gruppo di Pasifae, costituito da satelliti irregolari e retrogradi che orbitano ad una distanza che varia fra 22,8 e 24,1 milioni di km dal pianeta, con un'inclinazione orbitale compresa fra 144,5\u00b0 e 158,3\u00b0.\nSecondo alcune fonti nella mitologia greca Aede \u00e8 una delle tre muse originarie, precisamente la musa del canto; come le altre, \u00e8 figlia di Zeus e Mnemosine."}
{"id": "850401", "revid": "729019", "url": "https://it.wikipedia.org/wiki?curid=850401", "title": "Porta Romana (Siena)", "text": "Porta Romana \u00e8 una delle antiche porte nelle mura di Siena, situata sul percorso dell'antica Via Cassia.\nStoria e descrizione.\nFu innalzata nel 1327-1328 da Agnolo di Ventura e Agostino di Giovanni, munita di merli e di un antemurale di difesa.\nNel 1417 venne commissionata a Taddeo di Bartolo la pittura che la doveva ornare con la raffigurazione della \"Vergine\", al pari della altre porte cittadine, a impetrare la protezione divina sulla citt\u00e0. L'opera fu continuata nel Stefano di Giovanni detto il Sassetta e alla morte dell'artista, tre anni dopo, fu affidata a Sano di Pietro che la termin\u00f2 finalmente nel 1466. La raffigurazione si stendeva con una \"Gloria di angeli\" nel sottarco e con l\"'Incoronazione della Vergine\" nell'arcone centrale; nel 1978 per l'avanzato degrado gli affreschi vennero staccati e trasferiti nella basilica di San Francesco."}
{"id": "850406", "revid": "203463", "url": "https://it.wikipedia.org/wiki?curid=850406", "title": "Cattedrale di Citt\u00e0 del Messico", "text": "La cattedrale metropolitana della Citt\u00e0 \u00e8 una grande chiesa cattolica situata nella piazza della Costituzione di Citt\u00e0 del Messico conosciuta anche come lo \"Z\u00f3calo\". \u00c8 costruita in pietra di tufo grigia e l'interno \u00e8 ripartito in 5 navate e 16 cappelle laterali. \u00c8 lunga 110 metri, larga 55 e alta 30 metri nella navata centrale. \n\u00c8 dedicata all'Assunzione della Vergine Maria ed \u00e8 la principale chiesa dell'arcidiocesi di Citt\u00e0 del Messico.\nStoria della costruzione.\nRestauri.\nRestauri post incendio del 1967.\nIrrimediabilmente perduti i dipinti il \"Volto Santo\" di Alonso L\u00f3pez de Herrera, il \"Martirio di San Sebastiano\" di Francisco de Zumaya e la \"Vergine del Perdono\" di Simon Pereyns. La sezione del coro ha avuto distrutti la maggior parte degli stalli, il dipinto di Juan Correa insieme a molti libri. I due organi sono stati gravemente danneggiati con la parziale fusione delle canne. Altri dipinti di Rafael Jimeno y Planas, Juan Correa e Juan Rodriguez Juarez sono stati danneggiati in altre cappelle della cattedrale.\nPer sostituire le parti perdute dell'Altare del Perdono sono stati aggiunti alcuni quadri: la \"Fuga dall'Egitto\" di Simon Pereyns, il \"Volto Divino\" e il \"Martirio di San Sebastiano\", contestualmente assieme all'Altare dei Re, \u00e8 stato oggetto di radicale pulizia e di minuzioso lavoro di restauro.\nGli organi sono stati smantellati e inviati nei Paesi Bassi per la riparazione dei congegni meccanici, mentre le parti in legno sono state restaurate da artigiani messicani nel 1977. La ricostruzione della zona del coro \u00e8 iniziata nel 1979 con gli stessi materiali e particolari esistenti prima dell'incendio.\nAlcune interessanti scoperte sono state effettuate dal 1970 fino al 1980. Ben 51 dipinti sono stati trovati e salvati dietro l'altare del Perdono, tra cui opere di Juan Rodriguez Juarez e Nicolas Rodriguez Juarez, Miguel Cabrera e Jos\u00e9 de Ibarra. All'interno uno degli organi \u00e8 stata rinvenuta una copia della nomina di Hern\u00e1n Cort\u00e9s a Governatore Generale della Nuova Spagna. Infine, nella parete dell'arco centrale della cattedrale \u00e8 stata trovata la sepoltura di Miguel Barrigan primo governatore di Veracruz.\nL'edificio.\nI prospetti.\nIl prospetto principale della cattedrale si affaccia a sud sullo Z\u00f3calo. Sei colossali paraste in conci sormontate da volute sommitali costituiscono la nervatura verticale dell'ampio prospetto fino al comune cornicione e balaustre. Sulle coppie di paraste esterne si sviluppano in elevazione gli ordini delle torri campanarie. Lo spazio interno compreso tra campanili \u00e8 tripartito da un'ulteriore coppia di paraste interne che delimitano i tre portali.\nNel frontone con timpano \u00e8 ricavato lo stemma del Messico con le ali dell'aquila aperte. L'elevazione centrale si chiude con la torre dell'orologio sormontata dalle statue raffiguranti la \"Fede\", \"Speranza\" e \"Carit\u00e0\" opere dello scultore Manuel Tols\u00e1. L'architetto scultore \u00e8 il direttore dei lavori di altri edifici celebri a Citt\u00e0 del Messico, assume l'impegno di portare a termine la parte centrale della facciata dopo 240 anni di lavoro aggiungendo l'alloggiamento neo-classico col gruppo statuario, l'alta balaustra che circonda l'edificio, e la cupola che sorge sopra il transetto.\nTutti gli altorilievi dei portali della cattedrale sono stati ispirati a capolavori fiamminghi affini a Pieter Paul Rubens. Le colonne tortili sono espressioni dello stile barocco.\nL'altare del Perdono.\nL'altare del perdono si trova nella parte anteriore della navata centrale ove \u00e8 collocato il coro. \u00c8 verosimilmente chiamato del \u00abPerdono\u00bb perch\u00e9 ubicato presso un'area ove esisteva una preesistente porta cos\u00ec denominata. La tribuna \u00e8 opera di Jer\u00f3nimo de Balb\u00e1s del 1735 e si presenta interamente ricoperta in foglia d'oro.\nUn racconto popolare vuole che dinanzi a questo manufatto fossero condotti i condannati giudicati dall'Inquisizione spagnola per chiedere perdono prima della loro imminente esecuzione capitale. Un altro aneddoto riguarda il pittore Simon Pereyns, autore di molte delle opere presenti nella cattedrale, accusato di bestemmia. Secondo il racconto, mentre Pereyns era in prigione a scontare la condanna, dipinse un'immagine della Vergine Maria talmente bella che il suo crimine fu perdonato. Tra i dipinti collocati nella struttura \u00e8 presente un \"San Sebastiano\" di Francisco Zumaya.\nNel primo ordine sono presenti 4 statue e 4 medaglioni. Ai lati le statue di \"San Felice\" e \"San Rodrigo di Cordova\", \"San Gaetano di Thiene\". Nell'arco sormontato da angeli e raggiera, sono incastonati alcuni medaglioni con busti in altorilievo raffiguranti: \"San Saturnino\", \"San Gaudenzio\", \"Sant'Anania\", \"San Candido\", \"\", \"San Liberio\", \"San Datibo\". Due statue sono collocate sui pinnacoli laterali, altre due nella lunetta interna sovrastata da baldacchino. L'intera struttura \u00e8 ancorata alle imponenti colonne laterali mediante fastose balconate barocche.\nUn altro aneddoto riguarda il \"Crocifisso\" collocato nelle immediate vicinanze altrimenti noto come \"Cristo del Veleno\":\nSi narra che un sacerdote devotissimo a questa statua dopo le preghiere ne baciasse sempre i piedi. Un criminale confessatosi a questo sacerdote, pentito di avergli raccontato le sue malefatte, decise di bagnare i piedi del Cristo con del veleno. Quando il sacerdote nel ripetere l'atto di venerazione si avvicin\u00f2, il Cristo ritrasse prontamente i piedi e assorb\u00ec il veleno. L'evento miracoloso spiegherebbe l'anomala piegatura delle ginocchia e l'inconsueto colore nero del manufatto, circostanze che salvarono la vita al sacerdote e il sincero pentimento del reo. In origine l'opera era custodita nell'adiacente chiesa di Porta Coeli, duplicata da un esperto scultore, l'originale \u00e8 stato trasferito in cattedrale nel 1952.\nNel gennaio del 1967 la tribuna \u00e8 stata gravemente danneggiata da un incendio provocato da un corto circuito. Grazie al restauro congiunto di esperti messicani e spagnoli oggi possiamo ammirare una grande opera d'arte coloniale.\nIl coro.\nIl coro si trova nella navata centrale posto fra l'altare del Perdono e l'altare maggiore, costruito su due livelli in forma semicircolare tipica delle cattedrali spagnole. Progettato e messo in opera da Juan de Rojas tra il 1696 e il 1697. Gli stalli contengono 59 rilievi di vari santi e vescovi scolpiti in mogano, noce, cedro e tepehuaje. La ringhiera che lo circonda \u00e8 stata importata da Macao nel 1722 opera di Sangley Queaulo.\nL'incendio del 1967 distrugge 47 dei 59 stalli del coro, irrimediabilmente inceneriti i dipinti della \"Vergine di Guadalupe\" e della \"Visione apocalittica di San Giovanni\" di Juan Correa del 1684. La \"Vergine\" ricevuta da monsignor Manuel Rubio y Salinas \u00e8 scampata al rogo perch\u00e9 rubata nel 1915.\nMiguel Angel Soto dirige i lavori di restauro ripristinando la quasi totalit\u00e0 dei pezzi nel 1982. Il leggio lavorato e proveniente dalle Filippine nel 1762 per volere dell'arcivescovo di Manila Manuel Antonio Vieyra Red River, il ripristino delle 10 figure in avorio: i \"Quattro Evangelisti\", i quattro \"Dottori della Chiesa\", l\"Assunzione di Maria\", il \"Crocifisso\" di Jos\u00e9 Ariel N\u00fa\u00f1ez del 1766. Tuttavia non e possibile pi\u00f9 recuperare gli splendidi libri di musica scomparsi.\nCupola.\nSi termin\u00f2 con adattamenti al progetto di Ortiz e di Castro. All'interno \u00e8 rappresentata l\"Assunzione della Vergine\". La cupola attuale, a un tamburo ottagonale, \u00e8 opera di Manuel Tolosa, e si innalza al centro della navata, sostenuta da quattro pilastri e chiusa da una lanterna. Le odierne vetrate sono di Matias Goeritz.\nL'altare dei Re.\nEsempio di monumento inserito all'interno di un altro monumento, in stile churrigueresco altrimenti noto come \"barocco messicano\", architettura originata e sviluppata nella Nuova Spagna, che ha raggiunto la maggior diffusione nella decorazione e ornamento di edifici civili e religiosi.\nDurante il periodo coloniale era consuetudine edificare e dedicare la cappella maggiore di qualsiasi cattedrale spagnola al re al potere per esprimere la massima importanza e ricchezza artistica. La cattedrale della capitale della Nuova Spagna non fece eccezione, per questo motivo fu commissionato e realizzato la costruzione del retablo affidandone la realizzazione ad uno dei pi\u00f9 rinomati e apprezzati artisti del tempo.\nL'area corrispondente alla cappella \u00e8 stata portata a termine nel 1635 e la prima notizia di un primitivo retablo risale al 1668. Per la realizzazione dell'attuale tribuna sono stati esaminati diversi progetti, qualcuno prevedeva l'utilizzo dell'alabastro o onice al posto del legno.\nLa struttura \u00e8 costituita di legni di cipresso lusitanico e pino bianco intagliati e ricoperti da foglia d'oro che conferisce maggiore maestosit\u00e0, sontuosit\u00e0, fasto e opulenza. I dettagli sono realizzati in legni policromi che conferiscono all'esuberante composizione qualit\u00e0, ricchezza e grandezza, al punto di essere considerata una delle pi\u00f9 belle opere d'arte create in stile churrigueresco di tutto il continente americano.\nStruttura e composizione.\nCapolavoro altrimenti noto come \"La Cueva dorada\" o \"La Grotta d'oro\". La tribuna ha un notevole sviluppo verticale caratterizzato da alti pilastri, colonne, costoloni e nervature nella volta, elementi tra i quali sono inserite sculture policrome di re e regine canonizzati. La scenografica esposizione \u00e8 arricchita da una profusione di dettagli come le conchiglie simbolo del pellegrinaggio terreno, nicchie, mensole, cherubini, putti, angeli, corone, festoni, ghirlande, elementi floreali e fogliame d'acanto a profusione. Il manufatto \u00e8 alto 25 metri, largo 13 metri e profondo 7 metri la cui realizzazione ha richiesto quasi 20 anni di lavoro.\nSull'asse verticale principale risaltano i due dipinti di Juan Rodr\u00edguez Ju\u00e1rez raffiguranti \"L'Adorazione dei Magi\" nella rivelazione di Ges\u00f9 come \"Re dei Re\", l\"Assunzione della Vergine Maria\" quale Regina Celeste. Ai lati le statue di \"San Giuseppe\" e \"Santa Teresa d'Avila\" entrambi ispirati e guidati dallo \"Spirito Santo\". Un articolato timpano e un animato baldacchino nei vari livelli sormontano rispettivamente i due dipinti.\nIn cima a volute poste sul cornicione alcuni angeli recano simboli mariani ispirati alle litanie: \"Maria, Vergine degna d'onori e lodi\", \"Maria, Casa d'Oro\", \"Maria, Fonte di acqua viva\" e \"Maria, Torre di Davide\"\". Nelle vele della calotta absidale sono presenti alcuni medaglioni, sulla sommit\u00e0 centrale campeggia la figura del \"Padre Eterno\" benedicente con globo crucigero.\nSul paliotto sotto la mensa sono rappresentati i simboli dei quattro evangelisti.\nNavata destra.\nCappella di Nostra Signora delle Angustie di Granada.\nDedicata a Nostra Signora delle Angustie di Granada. Entrambe le prime cappelle delle navate laterali sono ricavate nei vani dei primi ordini delle torri campanarie che compongono il prospetto principale. Edificata tra il 1624 e il 1627 \u00e8 originariamente utilizzata come sacrestia. Sull'altare laterale della parete destra \u00e8 collocato il dipinto del fiammingo Maarten de Vos che rappresenta \"Tobiolo e l'Angelo\".\nSi tratta di una cappella in stile medievale e due pale d'altare. Nella parte superiore di questa pala \u00e8 incastonato un dipinto di \"Nostra Signora del Monte Carmelo\", un dipinto dell\"Ultima Cena\" e il dipinto in stile churrigueresco della \"Madonna delle Angustie di Granada\". Nel 1964 il primitivo dipinto \u00e8 sostituito da un'altra opera di Miguel Angel Soto.\nSagrario Metropolitano.\nAltrimenti conosciuta come la \"Cappella del Santo Cristo Nero\" o \"Il Signore del Veleno\". Completata tra il 1624 e il 1627, comunica internamente con il Tabernacolo. La cappella utilizzata come battistero, oggi serve da raccordo tra le navate e l'attuale \"Sagrario Metropolitano\". La volta contiene stucchi raffiguranti le virt\u00f9 \"Fede\", \"Speranza\", \"Carit\u00e0\" e \"Giustizia\", considerate i valori di base della religione cattolica. Trasformata in cappella in onore di Sant'Isidoro Agricola.\nCappella dell'Immacolata Concezione.\nLa costruzione della cappella risale al 1642 - 1648 ed era in origine dedicata a Sant'Anna con un retablo composto da 6 tavole opere di Juan Sanchez Salmeron. Dopo la ridedicazione, la chiesa conserva due quadri altrimenti collocati: \"L'Annunciazione a Sant'Anna\" e lo \"Sposalizio della Vergine\", mentre i dipinti raffiguranti la \"Purissima\" con San Gioacchino e Sant'Anna, l\"Apparizione dell'Arcangelo a San Gioacchino\" e la \"Nascita della Vergine\" si trovano ora nel Museo del Virreinato.\nNel XX secolo la cappella presenta una pala d'altare in stile barocco churrigueresco, di modalit\u00e0 an\u00e1stile (senza colonne). Al centro dell'altare \u00e8 incorniciato il dipinto dell\"Immacolata Concezione\" circondato da \"Ges\u00f9 in gloria\", \"Assunzione della Vergine\" e altri quadri di Jos\u00e9 de Ibarra sul tema della \"Passione di Cristo\". La cappella contiene una tela di \"San Cristoforo\" dipinto da Simon Pereyns nel 1588, la \"Flagellazione\" di Baltasar de Echave Orio dipinto nel 1618. La pala sulla destra \u00e8 anch'essa dedicata alla \"Immacolata Concezione\". Questa cappella conserva i resti del frate francescano Antonio Margil de Jes\u00fas evangelizzatore nel Messico del nord e sculture che raffigurano \"Sant'Anna\", \"San Gioacchino\", \"Sant'Antonio di Padova\", \"San Lorenzo\" e \"San Nicola da Tolentino\".\nCappella di Nostra Signora della Guadalupe.\nEdificata tra il 1653 e il 1660, ed \u00e8 utilizzata prima della seconda consacrazione della cattedrale come battistero e poi come sala riunioni della \"Confraternita del Santissimo Sacramento e della Carit\u00e0\". Nel 1737 la Nostra Signora di Guadalupe \u00e8 proclamata a Roma patrona del Messico.\nLe pale d'altare sono assemblate tra il 1670 e il 1675, sono state rinnovate nel 1754 da un accordo tra l'arciconfraternita e Jos\u00e9 Joaqu\u00edn de Sayago, tra cui la pala di \"Nostra Signora di Guadalupe\" e le parti dedicate a \"San Giovanni Battista\" e dipinti di \"Cristo Signore\". Tra il 1807 e il 1809 si \u00e8 nuovamente deciso di intervenire sul retablo perch\u00e9 gi\u00e0 molto vecchio e deteriorato, il lavoro \u00e8 svolto da Jos\u00e9 Mart\u00ednez de los Rios in collaborazione con l'artista Clemente Terrazas per la realizzazione di diciassette nuove sculture.\nSono state realizzate tre nuove pale d'altare in stile neo-classico dall'architetto Antonio Gonzalez Vazquez direttore dell'Accademia di San Carlos: al centro la rinnovata tribuna dedicata a \"Nostra Signora di Guadalupe\" affiancata da San Gioacchino e Sant'Anna, quella sinistra dedicata a \"San Giovanni Battista\" con San Zaccaria e Sant'Elisabetta, infine la terza dedicata a \"San Luigi Gonzaga\" con dipinti di Cristo, del Santissimo Sacramento ed esponenti dei Gesuiti come San Stanislao Kostka e San Giovanni Francesco Regis.\nCappella di Nostra Signora dell'Antigua.\nLa Cappella \u00e8 stata promossa e realizzata tra il 1653 e il 1660 dalla Confraternita dei musicisti. Dedicata alla devozione mariana omonima, in stile neoclassico, progettata da Juan de Rojas nel 1718, il dipinto principale \u00e8 una copia dell'immagine della Vergine de la Antigua, l'originale si trova nella Cattedrale di Siviglia. Questa immagine di stile bizantino fu molto venerata durante il periodo coloniale.\nSono altres\u00ec documentate le opere raffiguranti \"San Giuseppe\" di Juan Rodr\u00edguez Ju\u00e1rez del 1724 e \"San Giovanni Evangelista\" di Jos\u00e9 de Ibarra del 1740.\nCappella di San Pietro.\nUna delle prime cappelle della cattedrale ad essere state costruite tra il 1573 e il 1615. Le tre pale d'altare collocate tra il 1672 e il 1711 in stile barocco con elementi tipici del manierismo quali rilievi, trafori, staffe e pendenti.\nCappella del Santissimo Crocifisso e delle Reliquie.\nLa cappella \u00e8 stata costruita tra il 1610 e il 1615, una delle primitive aree coperte da volte a crociera e protetta da cancellata in stile coloniale. Originariamente dedicata al \"Santo Cristo dei Conquistatori\" \u00e8 chiamata anche \"Cappella delle illustri reliquie\". Secondo alcuni storici l'immagine di Cristo crocifisso \u00e8 un dono dell'imperatore Carlo V, alcuni critici sostengono che si tratti di artigianato locale, bench\u00e9 sia oggetto di grande devozione e sentita venerazione.\nI dipinti e le sculture disposti nella tribuna narrano i momenti della \"Passione di Cristo\" di Jos\u00e9 Villegas Cordero e il travaglio, il tormento di numerosi santi martiri. La scultura raffigurante la \"Deposizione di Ges\u00f9\" \u00e8 utilizzata ogni anno durante i riti processionali del Venerd\u00ec Santo.\nLa struttura della pala alterna sculture ricche di fogliame a teste di putti sulle colonne nella parte principale, piccole sculture di angeli sui telamoni nel secondo ordine. Le nicchie ospitano sculture di santi che incorniciano il corpo principale. La predella include sculture di angeli e porta incastonati piccoli dipinti di santi martiri opere di Juan de Herrera che a loro volta celano scomparti nascosti contenenti reliquie. Le reliquie di questa cappella sono celebrate annualmente nei giorni di Ognissanti e nella ricorrenza della Commemorazione dei defunti. Secondo la tradizione in questa cappella sono deposte le reliquie di San Vincenzo di Saragozza, San Vito, Sant'Orsola, San Gelasio, San Vitale di Milano, una scheggia della Vera Croce e una \"Spina\" della Corona di Ges\u00f9.\nLa pala dell'altare in stile churrigueresco sulla destra mostra al centro una \"Vergine di Guadalupe\", di Jos\u00e9 de Ibarra datata 1737, eletta universale Patrona di tutti i regni della Nuova Spagna il 4 dicembre 1746, e conserva una reliquia di Juan Diego Cuauhtlatoatzin. L'ambiente custodiva \u00e8 le sculture di \"San Giuseppe e il Bambino\" e un rilievo in avorio raffigurante la \"Sacra Famiglia\" oggi esposte altrove.\nSacrestia Maggiore.\n\u00c8 lo spazio pi\u00f9 antico della cattedrale. Nel 1626, il vicer\u00e9 Rodrigo Pacheco y Osorio de Toledo ne decreta la ricostruzione. Tra i molti ornamenti, decori gli inventari annoverano una gran quantit\u00e0 d'argenteria.\nMobili, armadi in legno e cassettiere per aderire fedelmente ai precetti stabiliti da San Carlo Borromeo cardinale e arcivescovo di Milano, nelle sue istruzioni di fabbrica e arredi ecclesiastici del 1577. Abbondano i calici d'oro o d'argento, bicchieri, patene, pissidi, ostensori, incensieri, aspersori, secchielli, leggii, piatti, brocche, bacili, vassoi e utensili, candelieri, piedistalli, custodie in oro e diamanti, evangeliari, lanternoni, crocifissi, campanelli, carteglorie, paliotti, rivestimenti, Paci.\nAdornano l'ambiente i quadri della \"Vergine di Guadalupe\" di Francisco Mart\u00ednez realizzato nel 1747, adesso custodito presso la Curia, la \"Vergine della Rivelazione\", \"Il trionfo della Chiesa\" e un \"San Michele Arcangelo\" di Cristobal de Villalpando. La \"Morte della Vergine\" e il \"Cristo a Gerusalemme\" di Juan Correa. Un dipinto di Bartolom\u00e9 Esteban Murillo.\nNavata sinistra.\nCappella degli Angeli e Arcangeli.\nCome la cappella \"Cappella di Nostra Signora delle Angustie di Granada\" ubicata dirimpetto, anche questa \u00e8 ricavata nella base della torre occidentale, completata tra il 1653 e il 1660. La primitiva cappella fu distrutta da un incendio nel 1711 con la perdita dei dipinti opere di Thom\u00e1s Xu\u00e1rez. Immediatamente restaurata e completata nel 1713. Ricca di pale d'altare barocche decorate con colonne tortili, sculture e opere policrome di Manuel de Nava che raffigurano i \"Sette Arcangeli\" in nicchie che circondano le immagini di \"San Giuseppe\", \"Maria\" e \"Cristo\". Sopra questa scena lo \"Spirito Santo\" e \"Dio Padre\". Fra essi spicca la figura di \"San Michele Arcangelo\" con sembianze di cavaliere medievale.\nAnnovera oltre alla grande pala d'altare principale, due pale pi\u00f9 piccole entrambe decorate da Juan Correa. La pala d'altare di sinistra \u00e8 di simile fattura con \"Angelo Custode\", la cui scultura \u00e8 circondata dalla gerarchia angelica. A sinistra una scena mostra la \"Liberazione di San Pietro\", a destra \"San Paolo disarcionato da cavallo\" dipinto da Juan Correa nel 1714. La pala di destra \u00e8 dedicata all\"Angelo Protettore del Messico\".\nCappella dei Santi Cosma e Damiano.\nEdificata tra gli anni 1653 e il 1660 \u00e8 patrocinata dai vicer\u00e9 Juan de Leyva de la Cerda e Juan de la Cerda conte di Bath. Tre pale d'altare decorano l'interno della cappella, la principale \u00e8 dedicata ai santi tutelari Cosma e Damiano invocati durante il periodo in cui Nuova Spagna subiva epidemie e malattie introdotte dai conquistadores. Si compone di due corpi, d'impronta manierista con colonne scanalate di stile classico e dettagli barocchi. La pala reca incastonati dipinti che esaltano la vita dei santi medici opere del pittore Sebasti\u00e1n L\u00f3pez D\u00e1valos. Al centro campeggia un antico crocifisso ligneo conosciuto come il \"Signore della Salute\" invocato contro le malattie ed \u00e8 considerato protettore della citt\u00e0 in caso di epidemie. L'ultima volta che l'immagine \u00e8 stata portata in processione verso \"altare del Perdono\" \u00e8 stato nel 2009, durante l'epidemia d'influenza. L'immagine non era deposta dal 1691 quando imperversava una terribile epidemia di vaiolo. Nel 1963 la mensa dell'altare \u00e8 stata modificata da Miguel Angel Soto.\nLa cappella contiene una piccola pala d'altare proveniente dalla chiesa francescana di Zinacantepec collocata su una parete laterale \u00e8 dedicata alla nascita di Ges\u00f9. La pala sul lato sinistro, in origine dedicata a Sant'Agostino, reca sei dipinti anonimi di scuola messicana affini allo stile di Bartolom\u00e9 Esteban Murillo raffiguranti \"Sant'Agostino d'Ippona\", \"Sant'Ignazio di Loyola\", \"San Francesco d'Assisi\" e un\"Annunciazione\".\nCappella di San Giuseppe.\nLa cappella di San Giuseppe \u00e8 costruita tra il 1653 e il 1660 in stile churrigueresco. La pala d'altare principale \u00e8 in stile barocco, proveniente dall'antica chiesa di Nostra Signora di Montserrat ed ha al suo centro la statua di \"San Giuseppe con il Bambino\" decorata con la tecnica dello sgraffito, circondata da statue di santi tra i quali \"Santa Brigida di Svezia\" e apostoli. La pala d'altare laterale \u00e8 una composizione di dipinti barocchi raffiguranti \"Il Trionfo della Fede\", la \"Trasfigurazione\", la \"Circoncisione\" e l\"Assunzione\".\nDinanzi alla mensa \u00e8 collocato un antico \"Ecce Homo\" raffigurato seduto, popolarmente chiamato il \"Signore del cacao\". Si tratta di un'antica scultura messicana e molto venerata dai nativi durante il periodo coloniale. La particolare denominazione risale a primitivi costumi locali che in assenza di monete prevedevano il deposito di offerte di fave di cacao, in epoche pre-ispaniche considerate pregiati strumenti di scambi. Oggi \u00e8 comune per i bambini depositare offerte sotto forma di caramelle.\nCappella di Nostra Signora della Soledad.\nLa cappella dedicata alla Vergine della Soledad \u00e8 stata aperta al culto nella seconda met\u00e0 del XVII secolo. Considerata la protettrice delle corporazioni dei muratori e operai, in particolare delle maestranze impegnate nella costruzione del luogo di culto. I lavori sono condotti sotto la supervisione del Vicer\u00e9 Francisco Fern\u00e1ndez de La Cueva, ottavo duca di Alburquerque, che durante le ispezioni giornaliere sullo stato di avanzamento dei lavori, subisce un attentato. La pala d'altare principale \u00e8 contraddistinta da colonne tortili con capitelli corinzi, da cariatidi, telamoni e piccoli angeli. Al centro una copia della \"Vergine della Soledad\" spagnola che richiama la \"Vergine della Solitudine\" di Oaxaca. La pala si colloca nel decennio degli anni 1670 - 1680 e si distingue per i dipinti sul tema della \"Passione di Cristo\" del pittore Pedro Ram\u00edrez. L'ambiente ospita altre due pale d'altare barocche.\nCappella del Santissimo Se\u00f1or del Buen Despacho.\nLa cappella ristrutturata nel XIX secolo accoglie l'immagine del \"Se\u00f1or del Buen Despacho\" chiamato cos\u00ec perch\u00e9 molti supplicanti riferivano di aver avuto una risposta rapida alle loro preghiere, vedendo esaudite prontamente le loro richieste. Il crocifisso \u00e8 dono di Carlo V di Spagna.\nL'arredamento di tutta la cappella \u00e8 in stile neoclassico appartiene alla prima met\u00e0 del XIX secolo.\nCappella di Nostra Signora dei Dolori.\nEdificata nel 1615 e originariamente conosciuta come \"Cappella della Cena del Signore\" per via del dipinto \"Ultima Cena\". Titolare del patrocinio la Confraternita del Santissimo Sacramento e della Carit\u00e0 che la decor\u00f2 sontuosamente in stile neoclassico dopo aver chiesto al vicer\u00e9 Lope D\u00edez de Armend\u00e1riz, marchese di Cadereyta, la rimozione anticipata della pala di San Filippo di Ges\u00f9. Dedicata alla \"Madonna Addolorata\" con la collocazione nell'altare centrale di una scultura lignea di Clemente Terrazas proveniente dalla cappella del palazzo reale all'epoca di Massimiliano I.\nL'altare maggiore fu commissionato nel 1650 a Carver Antonio Maldonado insieme ai dipinti di Jose Juarez. Il primitivo retablo della Cena \u00e8 stato posto sul tabernacolo, restaurato nel 1807 perch\u00e9 \"malandato e indecente\", \u00e8 stato rimodulato dal capomastro Jos\u00e9 del Mazo y Aviles e comprendeva un nuovo dipinto dell\"Ultima cena\" elaborato da Jos\u00e9 Mar\u00eda V\u00e1zquez, poi traslato nella Cappella di Nostra Signora della Soledad. La cappella presenta tre pale d'altare assemblate da Antonio Gonz\u00e1lez Vel\u00e1zquez. \nSulla parete di sinistra una scala conduce ad una serie di cripte che ospitano le sepolture della maggior parte degli arcivescovi messicani.\nCappella di San Filippo di Ges\u00f9.\nLa cappella \u00e8 dedicata a San Filippo di Ges\u00f9, al secolo Felipe Las Casas Martnez, primo santo messicano ad essere stato canonizzato dopo il martirio in Giappone. La realizzazione della volta risale al periodo compreso tra il 1573 e il 1615, nel 1638 \u00e8 stata dedicata al culto di San Felipe de Jesus. I dipinti ritraggono scene di vita del santo un tempo attribuiti a Jos\u00e9 de Ibarra. L'attuale pala an\u00e1stile \u00e8 del XVIII secolo.\nUn grande dipinto raffigurante la prima processione che si svolge in Messico in onore del santo tenutasi il 5 febbraio 1629 su richiesta dell'arcivescovo Pelagio Antonio de Labastida y D\u00e1valos \u00e8 collocata altrove.\nLa ristrutturazione nel 1964 col fine di recuperare la sua \"unit\u00e0 barocca\" \u00e8 stata diretta da Miguel Angel Soto.\nLa sacrest\u00eda.\nLa porta della sacrestia si apre in stile barocco spagnolo nella parte pi\u00f9 antica della cattedrale, una miscela di dettami di stile rinascimentale e gotico. Mirabile esempio le nervature della volta del soffitto che compongono raffinate figure geometriche.\nAlle pareti grandi tele opere di Crist\u00f3bal de Villalpando: \"L'Apoteosi di San Michele\", \"Il Trionfo dell'Eucaristia\", \"La Chiesa militante e la Chiesa trionfante\", la \"Vergine dell'Apocalisse\", quet'ultima rappresenta la visione di Giovanni di Patmos. Altre due tele \"Entrata a Gerusalemme\" e l\"Assunzione della Vergine\" opere di Juan Correa. Un quadro \u00e8 attribuito a Bartolom\u00e9 Esteban Murillo.\nSulla parete nord una nicchia ospita un \"Crocifisso\" la cui immagine \u00e8 scolpita in avorio. Un affresco raffigura la \"Nostra Signora di Guadalupe\". Il locale ospitava il \"Mantello\" di Juan Diego su cui \u00e8 apparsa l'immagine della Vergine, ma dopo le gravi inondazioni nel 1629 \u00e8 stato rimosso e collocato altrove.\nUn armadio sulla parete ovest della sagrestia posto sotto il dipinto della \"Vergine dell'Apocalisse\", custodisce preziosi oggetti liturgici espressioni dell'alta e preziosa oreficeria e argenteria messicana.\nLe cripte.\nSi accede ai locali attraverso una scala ubicata nella Cappella di Nostra Signora dei Dolori. Una serie di cripte ospitano le sepolture della maggior parte degli arcivescovi messicani. La pi\u00f9 grande di queste cripte, corrispondente al sovrastante Altare dei Re, contiene i resti di Juan de Zum\u00e1rraga primo arcivescovo del Messico. Al centro dell'ambiente \u00e8 collocato il sepolcro con scolpita la figura di Zum\u00e1rraga, sul sarcofago \u00e8 presente la scultura azteca di un teschio.\nTra arcivescovi titolari dell'Arcidiocesi il cardinale Ernesto Corripio y Ahumada, i cui resti sono stati deposti nel mese di aprile 2008. Tutti gli altri vescovi sono collocati in nicchie lungo le pareti. Una scultura geometrica preispanica costituisce la base dell'altare. L'ingresso alla cripta \u00e8 una moderna realizzazione concepita dall'architetto Ernesto G\u00f3mez Gallardo.\nI campanili.\nNel 1642 avviene la fondazione della torre orientale, nel 1672 la prima sezione di essa \u00e8 portata a termine, ma il completamento di entrambi i manufatti \u00e8 portato a termine tra il 1787 e il 1791 dagli architetti Juan Serrano, Juan Lozano e Jos\u00e9 Dami\u00e1n Ortiz de Castro. Le torri sono alte rispettivamente 67 e 64 metri e hanno la capacit\u00e0 di 28 campane ciascuna, sono caratterizzate da cornicioni, fasce e balaustre che accentuano i tre ordini rastremati verso l'alto, ricchi di dettagli e di elementi classici.\nOgni torre \u00e8 sormontata da una cupola sulla parte superiore a forma di campana e coronata con croce. Oltre alla decorazione di trofei, corone e collane, entrambe le torri hanno otto sculture monumentali, ciascuna simbolo di santi patroni della citt\u00e0: i 4 Dottori della Chiesa occidentale, santi e vescovi della Chiesa spagnola. Le statue della torre occidentale sono opera di Jos\u00e9 Zacar\u00edas Cora e raffigurano rispettivamente: \"San Gregorio Magno\", \"Sant'Agostino d'Ippona\", \"San Leandro di Siviglia\", \"San Fulgenzio d'Ecija\", \"San Francesco Saverio\" e \"Santa Barbara\". Le statue della torre orientale opere di Santiago Cristobal de Sandoval raffigurano \"Sant'Emilio\", \"Santa Rosa da Lima\", \"La Vergine Maria\", \"Sant'Ambrogio\", \"San Girolamo\", \"San Filippo di Ges\u00f9\", \"Sant'Ippolito di Roma\", e \"Sant'Isidoro Agricola\".\nCampane.\nEntrambi i campanili sono costruiti per ospitare in totale 56 campane, attualmente ce ne sono solo 35 e la torre occidentale ne conta il maggior numero.\nSono montate batterie di campane denominate \"Esquilas\" che possono ruotare di 360 gradi intorno al proprio asse, la pi\u00f9 grande delle quali pesa 4.000\u00a0kg. Una di esse \u00e8 denominata \"campana castigata\" del peso di 900\u00a0kg., nel 1943 uccise un suonatore inesperto, per questo incidente \u00e8 stato ritirato il batacchio, indotta al silenzio e denominata \"La Punita\" o \"La Muta\", nel 2000 \u00e8 stata graziata e contrassegnata con una croce rossa. L'\"Angelo Custode\" pesante 6.800\u00a0kg., nel 1968 \u00e8 stata suonata dagli studenti manifestanti che hanno occupato la cattedrale. Inoltre la \"Do\u00f1a Maria\" e \"La Ronca o \"La Rauca\" cos\u00ec chiamata per via del tono duro.\nEventi:\nIl sacrario.\nUbicato alla destra della facciata principale, il \"Tabernacolo\" o \"Sagrario Metropolitano\" \u00e8 stato costruito da Lorenzo Rodr\u00edguez durante il culmine del periodo barocco tra il 1749 e il 1760, per ospitare gli archivi e continua a funzionare come un luogo di culto e registro parrocchiale.\nSi ignora l'ubicazione della costruzione primitiva, ma durante la ricostruzione della cattedrale il tabernacolo era ospitato nell'area corrispondente alle attuali Cappella di Sant'Isidoro e Cappella di Nostra Signora delle Angustie di Granada. Tuttavia, nel XVIII secolo si \u00e8 deciso di costruire una struttura separata, ma ancora collegata alla cattedrale principale. Edificata in \"tezontle\", roccia porosa di colore rosso di natura vulcanica e \"chiluca\" pietra bianca con impianto a croce greca, il prospetto sud si affaccia sullo Z\u00f3calo. La parete occidentale \u00e8 utilizzata come battistero e corridoio di passaggio alla cattedrale, quella settentrionale come l'altare maggiore, quella meridionale come ingresso principale e zona notarile, separate da mura interne fatte di \"chiluca\", che copre le pareti e i pavimenti, mentre la \"tezontle\" incornicia le porte e le finestre. Progettato da Lorenzo Rodr\u00edguez, l'altare principale \u00e8 in \"stile churrigueresquo\" realizzato dall'artista indigeno Pedro Pati\u00f1o Ixtolinque.\nL'esterno \u00e8 in stile barocco interamente ornato con decorazioni, mensole, nicchie e statue, molti cherubini. Sculture di frutta come viti, tralci e uva, melograni creati per simboleggiare le offerte rituali. Tra gli elementi floreali, rose, margherite e vari tipi di fiori a quattro petali spesso ricavata in \"chalchihuite\" secondo i costumi indigeni. La facciata meridionale \u00e8 quella pi\u00f9 riccamente decorata. Il tema \u00e8 la gloria dell'Eucaristia con le immagini dei apostoli, Padri della Chiesa, santi, martiri, scene tratte dalla Bibbia, rilievi zoomorfi, fitoformi e antropomorfi, vedi il leone infuriato e l'aquila dello stemma del Messico. La facciata orientale \u00e8 meno ambiziosa, ma contiene episodi tratti dal Vecchio Testamento, cos\u00ec come le raffigurazioni di San Giovanni Nepomuceno e Sant'Ignazio di Loyola."}
{"id": "850407", "revid": "767487", "url": "https://it.wikipedia.org/wiki?curid=850407", "title": "Fluorescenza X", "text": "La fluorescenza di raggi X (in inglese \"X-ray fluorescence\") \u00e8 un fenomeno di fluorescenza nella regione dello spettro elettromagnetico dei raggi X.\nUna transizione elettronica provoca l'emissione di raggi X con una specifica frequenza e, di conseguenza, energia uguale alla differenza tra i valori energetici del livello iniziale e finale:\nNella formula formula_2 \u00e8 la frequenza emessa;\nformula_3 indica il valore energetico del livello iniziale (da cui l'elettrone si allontana per colmare la lacuna sottostante);\nformula_4 indica il valore energetico del livello finale, d'arrivo;\nformula_5 \u00e8 la costante di Planck.\nIn virt\u00f9 della quantizzazione dei livelli energetici nell'atomo, ogni valore di frequenza emessa corrisponde ad un particolare elemento, le radiazioni emesse sono, per tanto, definite come caratteristiche. Tale principio permette di identificare gli elementi attraverso indagini spettroscopiche.\nI diversi picchi ottenuti in uno spettro di fluorescenza sono identificati da un indice che impiega le lettere K, L, M, N che indicano ciascuna il livello in cui si \u00e8 creata la lacuna: per n=1 la lettera corrispettiva \u00e8 la K, per n=2 la L e cos\u00ec via. Queste sono seguite da lettere greche minuscole (\u03b1, \u03b2,\u2026) che indicano il livello di partenza dell'elettrone interessato nella transizione.\nLa lettera \u03b1 indica pi\u00f9 propriamente che l'elettrone deriva dal livello immediatamente superiore rispetto a quello in cui si \u00e8 creata la lacuna; \u03b2 suggerisce che l'elettrone proviene da due livelli superiori. Un picco denominato K\u03b1 corrisponde alla radiazione emessa da un elettrone che ha eseguito una transizione per colmare una lacuna in K (n=1) e tale elettrone deriva dal livello immediatamente superiore al K. Se fosse stato K\u03b2 l'elettrone sarebbe derivato da due livelli superiori al K, cio\u00e8 dal livello 3. Generalmente i picchi pi\u00f9 intensi sono di tipo \u03b1.\nApplicazioni.\nIl fenomeno di fluorescenza a raggi X \u00e8 utilizzato per le analisi chimiche nella spettrofotometria XRF."}
{"id": "850408", "revid": "767487", "url": "https://it.wikipedia.org/wiki?curid=850408", "title": "Conception (gruppo musicale)", "text": "I Conception sono un gruppo progressive metal norvegese nato a Raufoss nel 1989.\nDopo essersi sciolti nel 1998, si riunirono nel 2005 partecipando al ProgPower USA e al Scream Magazines 15 Years &amp; 100 Issues Festival e si riformarono definitivamente nel 2018, pubblicando un EP. L'EP in questione \u00e8 il primo materiale registrato da Roy Khan dopo il suo ritiro dalle scene musicali con i Kamelot."}
{"id": "850411", "revid": "484362", "url": "https://it.wikipedia.org/wiki?curid=850411", "title": "Religione copta", "text": ""}
{"id": "850413", "revid": "4506", "url": "https://it.wikipedia.org/wiki?curid=850413", "title": "Dronka", "text": ""}
{"id": "850419", "revid": "2130303", "url": "https://it.wikipedia.org/wiki?curid=850419", "title": "Chiesa di Santa Maria Assunta in San Rocco", "text": "La chiesa di Santa Maria assunta in San Rocco \u00e8 un complesso di 2 chiese nella vicina-periferia di Pistoia. \nLa chiesa maggiore risale al Novecento al seguito della seconda guerra mondiale, ed \u00e8 affiancata all'oratorio di San Rocco, sorto nel tardo Cinquecento e decorato da alcuni affreschi di Giovanni da San Giovanni, in parte custoditi ora al museo civico cittadino."}
{"id": "850420", "revid": "767487", "url": "https://it.wikipedia.org/wiki?curid=850420", "title": "Quilombo dos Palmares", "text": "Il Quilombo di Palmares, o Palmares fu una comunit\u00e0 autonoma, un regno (o repubblica secondo alcuni) fondato da africani fuggiti alla schiavit\u00f9 nelle piantagioni brasiliane chiamati cimarroni. Occupava una vasta area nella zona nordorientale del Brasile, tra gli odierni stati dell'Alagoas e Pernambuco, e arriv\u00f2 a contare 30.000 abitanti. Fu il pi\u00f9 emblematico dei quilombo e il suo mito si trasform\u00f2 in moderno simbolo della resistenza degli africani alla schiavit\u00f9.\nNome.\nDa notare che i documenti coevi che parlano di Palmares, a dispetto delle dimensioni, non usano il termine quilombo ma mocambo.\nIl nome generico Palmares veniva usato dai colonizzatori portoghesi di Pernambuco e Alagoas per indicare i distretti pi\u00f9 interni, a ridosso delle citt\u00e0 costiere, che erano caratterizzati da una grande presenza di alberi di palma.\nStoria.\nI primi riferimenti ad un quilombo nella regione risalgono al 1580, nato dagli schiavi fuggiti dalle Capitanerie coloniali di Pernambuco e da Bahia; iniziava il periodo denominato in Brasile: Unione Iberica o dinastia filippina.\nFu fondato da una principessa africana imbangala Aqualtune, catturata durante una battaglia con i congolesi venduta ai mercanti portoghesi, violentata e ingravidata. Sbarcata a Recife progett\u00f2 la fuga con decine di suoi guerrieri, stabilendosi sulla cima di un impervio promontorio la Serra da Barriga fondando Palmares. Alla fine del XVI secolo, il quilombo si era espanso con diversi piccoli nuclei occupando complessivamente una vasta area di oltre 25.000 chilometri quadrati ricoperta di palmeti, che si estendeva da Capo di Santo Agostinho al fiume S\u00e3o Francisco, governata dal figlio di Aqualtune Ganga Zumba, deposto successivamente dal nipote Zumbi. Un secolo pi\u00f9 tardi questo territorio si vedeva ridotto dentro la regione di Una e Serinha\u00e9m, in Pernambuco, Porto Calvo e S\u00e3o Francisco, attualmente Penedo, nello stato di Alagoas.\nFin dal 1602 i colonizzatori portoghesi cominciarono a lamentare col governo che i loro schiavi fuggivano nelle inaccessibili regioni dell'interno e l\u00ec si organizzavano in villaggi. Ma i coloni e le autorit\u00e0 non riuscivano a localizzare queste comunit\u00e0, che probabilmente erano piccole e sparse, e le spedizioni verso l'interno proseguirono frequentemente. La grandissima maggioranza (quasi il 90%) degli schiavi proveniva dall'Angola sia perch\u00e9 la colonia africana era la maggior fonte di schiavi per il Portogallo, sia per gli ottimi rapporti instaurati tra i governatori dell'Angola e quelli di Pernambuco. \nNei primi anni del 1600 la Compagnia Olandese delle Indie Occidentali invi\u00f2 una flotta alla conquista di Pernambuco ma riusc\u00ec soltanto a prendere la citt\u00e0 di Olinda e non si spinse alla cattura del resto della provincia. Rimase per\u00f2 un costante conflitto a bassa intensit\u00e0 tra coloni olandesi e portoghesi. In questo periodo migliaia di schiavi fuggirono e arrivarono a Palmares.\nSebbene inizialmente gli olandesi pensassero di poter sfruttare un'alleanza con Palmares in chiave anti-portoghese, l'accordo di pace li spinse a supportare l'economia di Pernambuco basata sulle piantagioni di canna da zucchero. Per questo motivo il leader olandese Johan Moritz van Nassau decise di inviare delle spedizioni contro Palmares. \u00c8 anche grazie alle informazioni raccolte da queste spedizioni che conosciamo qualcosa sull'organizzazione di Palmares a quel tempo. Intorno al 1640 molti dei mocambo si erano consolidati in entit\u00e0 pi\u00f9 grandi capeggiate da sovrani. La descrizione degli olandesi Casparis Barleus (del 1647) e Johan Nieuhoff (del 1682) parlano di due distinte entit\u00e0: quella del \"Gran Palmares\" e quella del \"Piccolo Palmares\". Ciascuna di queste si presentava come un insieme di piccoli villaggi (da 50 a 100 abitanti) organizzati intorno ad una grande citt\u00e0 fortificata e popolata da qualcosa come 5000 persone. La descrizione di Barleus, che ebbe modo di visitare uno dei pi\u00f9 grandi mocambo, parla della presenza di molti edifici, tra cui una chiesa. Le chiese erano comuni a Palmares perch\u00e9 molti ex schiavi erano cristiani, alcuni in quanto l'Angola e il vicino Regno del Congo in quel periodo erano stati ampiamente cristianizzati, altri perch\u00e9 convertiti quando in catene. Secondo quanto riportato da Barleus gli abitanti di Palmares usavano come preti quanti tra loro conoscevano meglio la Chiesa, anche se la religione non veniva praticata nelle sue forme usuali."}
{"id": "850422", "revid": "92723", "url": "https://it.wikipedia.org/wiki?curid=850422", "title": "Bug Orientale", "text": "Il Bug Meridionale anche detto Bug Orientale (in ucraino: \u041f\u0456\u0432\u0434\u0435\u043d\u043d\u0438\u0439 \u0411\u0443\u0433, \"Pivdennyj Buh\"; , \"Ju\u017enyj Bug\"; in greco antico: \"Hypanis\"), talvolta traslitterato Buh, \u00e8 un fiume lungo 857\u00a0km che scorre nella parte sudoccidentale dell'Ucraina.\nIl fiume nasce in Podolia sull'altopiano Volino-Podolico 90\u00a0km a ovest della citt\u00e0 di Chmel'nyc'kyj, nei pressi della foce il fiume si congiunge con il Dnepr a costituire un lungo estuario che termina nel Mar Nero.\nPresso le sue foci sorgeva la colonia greca Olbia.\nAttualmente vi sorgono Chmel'nyc'kyj, Vinnycja, Pervomajs'k, Mykola\u00efv."}
{"id": "850423", "revid": "827882", "url": "https://it.wikipedia.org/wiki?curid=850423", "title": "Juan Lorenzo", "text": "Di origini spagnole, \u00e8 uno dei massimi esponenti della chitarra flamenca in Italia, sia come solista, sia come accompagnatore di ballo e di canto.\nSi forma a Siviglia con Miguel Per\u00e8z e Mario Escudero, e prosegue il suo percorso artistico con collaborazioni con chitarristi come Jos\u00e9 Luis Postigo, Victor Monge \"Serranito\", Paco Serrano, Carlos Heredia. \nAccompagna ballerini (El Junco, Manolo Marin, Jos\u00e9 Greco) e \"cantatores\" (Jos\u00e9 de la Tomasa, Carmen Sanchez) e con alcuni di essi compir\u00e0 varie tourn\u00e9e europee.\nDurante la sua carriera ha la possibilit\u00e0 di incontrare salire sul palco con chitarristi non solo flamenco come Al Di Meola, Elliot Fisk ed altri. Ha suonato con il chitarrista classico Flavio Sala, con cui ha inciso il disco \"Encuentro\", prodotto da FelMay e distribuito da Egea.\n\u00c8 membro della Fundaci\u00f2n Cristina Heeren di Siviglia, una delle pi\u00f9 accreditate e riconosciute scuole di flamenco in tutta la Spagna.\nPubblicazioni.\nSaggi.\n\u00c8 autore di molte pubblicazioni didattiche sul Flamenco."}
{"id": "850424", "revid": "352448", "url": "https://it.wikipedia.org/wiki?curid=850424", "title": "Trobairitz", "text": ""}
{"id": "850437", "revid": "124492429", "url": "https://it.wikipedia.org/wiki?curid=850437", "title": "Basilica di San Domenico (Siena)", "text": "La basilica cateriniana di San Domenico \u00e8 una delle pi\u00f9 importanti chiese di Siena e si trova tra il piazzale di San Domenico e via della Sapienza. Eretta nel XIII secolo, fu ingrandita nel secolo successivo. Contiene la testa-reliquia di santa Caterina da Siena, entro una splendida cappella rinascimentale costruita per l'occasione e affrescata dal Sodoma e altri. La chiesa viene anche chiamata \"basilica cateriniana\" per il legame con la santa senese e alcuni episodi della sua vita.\nStoria.\nI domenicani arrivarono a Siena nel 1220, un anno prima della morte del loro fondatore Domenico di Guzm\u00e1n. Nel 1225 ricevettero un terreno in donazione da Fortebraccio Malavolti. La chiesa fu quindi innalzata nel 1226-1265, ma nel corso del Trecento il complesso fu ampliato nelle forme gotiche che vediamo ancora oggi. Fu costruita a pi\u00f9 riprese e terminata nel 1465; sub\u00ec incendi (1443, 1456 e 1531; dopo quest'ultimo fu restaurata da Domenico Cinquini), occupazioni militari (1548-1552) e terremoti (1798). Nel corso del Seicento e Settecento il complesso sub\u00ec numerosi rimaneggiamenti barocchi, con l'aggiunta e il rifacimento degli altari laterali.\nDopo il terremoto del 1798 il campanile, gi\u00e0 malridotto, fu abbassato al livello odierno e fu dotato del coronamento merlato attuale. Per analoghi motivi di stabilit\u00e0, furono chiusi l'occhio centrale della facciata e le finestre laterali. L'ultimo intervento \u00e8 del 1941-1963, in occasione del quale furono tolte le sovrapposizioni barocche, ripristinate in parte le forme gotiche antiche e aggiunte le vetrate moderne con le \"Storie di santa Caterina\", di Bruno Cassinari.\nNel luglio del 1925 papa Pio XI elev\u00f2 la chiesa alla dignit\u00e0 di basilica minore.\nDescrizione.\nLa basilica sorge sul sommo del poggio tufaceo di Camporegio e domina il piano di Fontebranda; dall'alture si gode un'ottima vista del Duomo e della Torre del Mangia.\nEsterno.\nLa basilica ha un aspetto severo e massiccio nella sua architettura in mattoni, tipica degli ordini mendicanti che ricercavano materiali umili per la costruzione delle loro chiese. Lo stile \u00e8 gotico cistercense, soprattutto nella parte absidale. La vista dalla piazza offre il fianco sinistro della basilica, dove si trova il portale di accesso (numero 21 sulla mappa della basilica). Il fianco destro \u00e8 invece coperto dai locali del convento.\nLa facciata \u00e8 a capanna, liscia e priva di decorazioni, se si eccettua l'alto occhio che le fa da rosone. \u00c8 oltretutto coperta in larga parte dalla cappella delle volte (1), cui si accede dall'interno della chiesa e che \u00e8 sporgente rispetto alla superficie della facciata. Ci\u00f2 rende la facciata anomala e ha fatto s\u00ec che l'accesso della chiesa avvenisse dal fianco sinistro, proprio perch\u00e9 in facciata non vi era alcuno spazio disponibile.\nSuggestiva \u00e8 la vista del lato posteriore della chiesa (transetto e cappelle terminali), che si gode dal colle opposto rispetto a quello in cui sorge la basilica, ad esempio da via di Fontebranda o da via di Diacceto.\nSulla sinistra si trova il campanile del 1340, sbassato a inizio del Settecento e coronato di merli dopo il sisma del 1798.\nInterno.\nL'edificio presenta una pianta a croce egizia, con unica navata ampia coperta a capriate a vista, un transetto anch'esso coperto a capriate e molte cappelle voltate a crociera ricavate entro la parete di fondo, tutte terminanti con una parete piatta. La cappella centrale \u00e8 simile alle altre del transetto nella forma, ma con maggiore altezza, larghezza e profondit\u00e0. Tale pianta cistercense era un modello architettonico degli ordini mendicanti, che mirava sia a creare un ambiente di estese dimensioni, adatto alla predicazione a ingenti masse di fedeli, sia a eliminare gli eccessi decorativi.\nLa proiezione verticale della navata \u00e8 a due piani con altari al primo piano e finestre gotiche con vetrate al secondo piano. Le vetrate sono opera di Bruno Saetti e Domenico Cantatore nella parete destra, Fabrizio Clerici e Giorgio Quaroni su quella sinistra, Bruno Cassinari nel presbiterio.\nTutte le pareti interne sono intonacate in seguito al ripristino effettuato nel XX secolo, ma sono comunque abbellite da numerose tele, molte delle quali di notevole interesse. Entro la parete destra della navata si apre la pregevole \"Cappella di Santa Caterina\", che raccoglie la testa-reliquia della santa oltre a rappresentare uno scrigno di arte rinascimentale.\nLa Cappella delle Volte.\nLa \"Cappella delle Volte\" (1), \u00e8 accessibile dalla controfacciata della chiesa tramite due ampie arcate su pilastri, ed \u00e8 sopraelevata rispetto al pavimento della basilica. \u00c8 l'antico luogo di preghiera delle Terziarie Domenicane dette Mantellate e risale al Trecento. Consta di due campate voltate a crociera che erano un tempo chiuse da un muro che separava, al livello della controfacciata, l'ambiente della cappella dalla navata della chiesa. Un tempo la cappella era accessibile solo tramite la piccola scalinata a livello della campata sinistra che \u00e8 visibile ancora oggi. I restauri del XX secolo eliminarono il muro divisorio e collocarono l'ampia scalinata sulla destra che permette l'accesso alla cappella ancora oggi.\nIn questa cappella santa Caterina da Siena ricevette la tunica della Mantellate, fu vista pi\u00f9 volte in estasi, disse di aver recitato pi\u00f9 volte i Salmi insieme a Ges\u00f9 Cristo, di aver scambiato con questi il suo cuore, e di avergli donato la veste nelle sembianze di pellegrino.\nTra i dipinti presenti, di particolare interesse \u00e8 l'affresco sulla parete di fondo (3) risalente all'ultimo quarto del XIV secolo e raffigurante \"Caterina e una devota\"; \u00e8 ritenuto un ritratto veritiero della santa in quanto il suo autore, Andrea Vanni, era un discepolo della santa che ebbe sicuramente occasione di vederla pi\u00f9 volte. Le restanti tele risalgono tutte al XVII secolo e descrivono episodi della vita di santa Caterina o comunque fatti o miracoli post-mortem riconducibili alla santa. Nella prima campata, opposta alla parete di fondo, si trova la \"Canonizzazione di santa Caterina\" di Mattia Preti (1672-1673), affiancata da due dipinti raffiguranti \"Santa Caterina dona l'abito a Ges\u00f9 in veste di pellegrino\" e \"Ges\u00f9 restituisce alla santa la crocetta che aveva ricevuto da lei in veste di pellegrino\" firmati e datati 1602 da Crescenzio Gambarelli (2). Sulla parete laterale della cappella si pu\u00f2 ammirare, al centro, l\"Apparizione di Caterina a santa Rosa da Lima che lavora al tombolo\" di Deifebo Burbarini (XVII secolo), e ai lati la \"Morte di santa Caterina\" e \"Santa Caterina che recita l'uffizio con Cristo\", entrambe di Crescenzio Gambarelli e datate anch'esse 1602 (1).\nI banconi di legno intagliato del coro sono di epoca rinascimentale.\nLa parete sinistra della navata.\nNegli altari della parete sinistra degne di nota sono le tele raffiguranti \"San Giacinto di Polonia che salva da un incendio la statua della Vergine e il Santissimo Sacramento\" di Francesco Vanni, risalente al 1600 (primo altare, 20), al secondo altare lo \"Sposalizio mistico di santa Caterina d'Alessandria\" di Alessandro Casolani (19), e, al terzo, \"Sant'Antonio Abate che libera un'indemoniata\" di Rutilio Manetti, datata 1628 (18). Interessante \u00e8 anche la predella (17) che reca quindici piccoli pannelli con i \"Misteri del Rosario\", recentemente attribuiti al Sodoma (prima met\u00e0 del XVI secolo).\nLa parete destra della navata.\nNella parete destra della navata si trovano l\"Apparizione della Vergine al beato Gallerani\" di Stefano Volpi (1630) (4), la \"Nativit\u00e0 della Vergine\" di Alessandro Casolani (1585) (5), e una teca contenente reliquie di santa Caterina (6). La tela del Casolani \u00e8 considerata il capolavoro di quest'artista e anche la migliore tela senese del periodo.\nOltre la Cappella di Santa Caterina (vedi sotto) troviamo la tela cinquecentesca del Sodoma (8) raffigurante il \"Martirio di san Sebastiano, santa Caterina, san Sigismondo, san Vincenzo Ferrer e Dio Padre\". Il dipinto al centro risale invece al 1375 circa ed \u00e8 opera minore di Francesco di Vannuccio. Pi\u00f9 avanti troviamo l '\"Adorazione del Bambino\" dipinta da Francesco di Giorgio nel 1490 circa (9), completata dalla coeva lunetta di Matteo di Giovanni, raffigurante la \"Piet\u00e0 tra i santi Michele e Maddalena\", e dalla predella attribuita a Bernardino Fungai con cinque scene di varia estrazione.\nLa cappella di Santa Caterina.\nSulla navata destra si apre la splendida cappella di Santa Caterina (7), voluta nel 1466 da Niccol\u00f2 Bensi per custodire la reliquia della testa della santa. La testa era stata separata dal corpo esanime dal confessore della santa, il beato Raimondo da Capua, all'indomani della sua morte, sopraggiunta a Roma nel 1380. Fu quindi portata a Siena nel 1384 per assecondare le pressanti richieste dei senesi che volevano una reliquia della loro venerata santa.\nAl centro della cappella si trova un altare marmoreo scolpito da Giovanni di Stefano nel 1469, proprio su commissione di Niccol\u00f2 Bensi al fine di custodire la testa-reliquia. Questa si trova al di l\u00e0 di una graticola, entro un piccolo reliquiario neogotico a forma di tempietto del XX secolo.\nGli affreschi cinquecenteschi della cappella sono opera del Sodoma e di Francesco Vanni. Quello della parete sinistra raffigura la \"Decapitazione di Niccol\u00f2 di Tuldo\" (un giovane condannato a morte e convertito poche ora prima dell'esecuzione da Caterina che lo assistette fino al patibolo) e fu dipinto dal Sodoma nel 1526. Sulla parete di fondo troviamo l\"Estasi di santa Caterina\" (a sinistra) e lo \"Svenimento di santa Caterina causato dalla stimmate\" (a destra), anch'essi del Sodoma (1526), ritenuti tra i suoi lavori meglio riusciti. Sulla parete destra si vede invece la \"Liberazione di un'ossessa da parte di santa Caterina\", opera del Vanni (1596, olio su intornaco), di cui sono anche le pittura dell'arco della cappella (olio su intonaco, non affresco), raffiguranti \"Raimondo da Capua\" e \"Antonio Nacci \"(detto il \"Caffarini\"), autori rispettivamente della \"Legenda Maior\" e della \"Legenda Minor\" della santa. In alto, nel sott'arco, i \"Santi Luca e Girolamo\" del Sodoma.\nIl pavimento in tarsie marmoree \u00e8 quattrocentesco ed \u00e8 attribuito a Francesco di Giorgio. Raffigura probabilmente \"Orfeo e gli animali\", scena della mitologia greca. I pilastri presentano articolate grottesche cinquecentesche.\nLa cupola fu invece ricostruita dopo il terremoto del 1798.\nLa piccola tavola che si trova a destra della cappella raffigura la \"Beata Caterina dei Lenzi\", vissuta nel XV secolo e da non confondersi con la pi\u00f9 famosa santa senese. Il dipinto \u00e8 una riproduzione moderna dell'antica immagine che era assai venerata a Siena fino alla sua distruzione avvenuta nel 1939.\nTransetto destro.\nSi accede al transetto da un altissimo arco ogivale che divide la navata dalla crociera.\nIl transetto destro \u00e8 ornato nella cappella di fondo dall'altare barocco dedicato al beato Ambrogio Sansedoni (11), celebrato al centro dell'altare nella tela di Francesco Rustici, detto \"il Rustichino\" (1611-1612). Le due figure in marmo a sinistra e a destra sono, rispettivamente, \"San Tommaso d'Aquino\" e il \"Beato Jacopo da Mevania\".\nProcedendo verso il centro, nella prima cappella si trova un doppio affresco forse del primo Cinquecento rinvenuto in una tomba sotto il pavimento, che rappresenta la \"Madonna in trono con un committente\" e \"Due santi\".\nLa seconda cappella (12) reca un altare in marmo con al centro un crocifisso e ai lati le due figure di \"Santa Barbara\" e \"Santa Maria Maddalena\", della scuola del Giambologna (1595). Nella stessa cappella suggestivo \u00e8 il susseguirsi di monumenti sepolcrali sulle due pareti laterali, soprattutto legati a studenti e frequentatori tedeschi dell'Universit\u00e0, morti tra Cinque e Seicento.\nLa terza cappella (13) esibisce sulla parete destra un dipinto con la \"Madonna col Bambino tra i santi Girolamo e Giovanni Battista\" di Matteo di Giovanni (1476), e affreschi trecenteschi frammentari provenienti dal chiostro.\nCappella maggiore.\nNella cappella centrale (14) l'altare moderno \u00e8 abbellito dal ciborio e da due angeli di Benedetto da Maiano (1475 circa). Le tele dietro di esso sono il \"Martirio di san Pietro da Verona\" di Arcangelo Salimbeni (1579) e altre opere minori sei-settecentesche. Da un portale sul fondo si pu\u00f2 ammirare un notevole panorama del centro cittadino.\nTransetto sinistro.\nContinuando in senso antiorario si trova la cappella (15) con la \"Crocifissione con i santi Eugenio e Benedetto\" di Raffaello Vanni (1649) e un \"Sant'Antonio Abate\" ligneo intagliato da Francesco di Valdambrino, allievo di Jacopo della Quercia, e policromato da Martino di Bartolomeo (1426). Infine, sulla parete sinistra della cappella, l'affresco staccato della \"Madonna col Bambino, san Giovanni Battista e un cavaliere genuflesso\", opera di Pietro Lorenzetti staccata dal chiostro del convento e tra le pi\u00f9 importanti della basilica (1325 circa).\nLa cappella seguente (16) si presenta come la pi\u00f9 monumentale e decorata del transetto, con affreschi di Giuseppe Nasini e stucchi. Al centro si staglia la grande \"Maest\u00e0\" di Guido da Siena (riferibile, nonostante la data 1221, al 1270 circa e ridipinta da un pittore duccesco nei volti della Vergine e del Bambino). Sulle pareti laterali si trovano altre due preziose tele raffiguranti, a sinistra e a destra rispettivamente, la \"Madonna col Bambino tra i santi Gregorio, Giacomo, Girolamo e Sebastiano\" con lunetta soprastante (\"Piet\u00e0\") di Benvenuto di Giovanni (1483) e \"Santa Barbara con le sante Maria Maddalena e Caterina d'Alessandria\" con cimasa raffigurante l\"Epifania\", capolavoro di Matteo di Giovanni del 1479.\nLa settima cappella reca sulla parete sinistra un crocifisso ligneo attribuito a al Vecchietta (seconda met\u00e0 del XV secolo).\nSulla parete opposta alla sesta cappella, l'ottocentesco \"Monumento commemorativo di Giuseppe Pianigiani\", ingegnere senese che progett\u00f2, tra le altre cose, la tratta ferroviaria Siena-Empoli, scolpito da Enea Becheroni e Tito Sarrocchi (1855).\nNella cappella di fondo del transetto sinistro si trova un altare dedicato a san Domenico, raffigurato al centro in una tela moderna assai mediocre di un pittore domenicano. Le due figure in marmo a sinistra e a destra sono, rispettivamente, \"Santa Maria Maddalena\" e \"Santa Caterina d'Alessandria\".\nSagrestia.\nDal transetto destro o dalla pareste destra si accede alla grande sagrestia (10), con uno stendardo sull'altare opera del Sodoma (\"Madonna in gloria\"). Sul lato opposto la grande \"Moltiplicazione dei pani e dei pesci\" del mantovano Ludovico Dondo (1635).\nI dipinti seicenteschi in alto sono copie da Giovanni Lanfranco e da altri artisti emiliani di un ciclo pittorico gi\u00e0 nella cappella del coro in San Lorenzo a Roma.\nCripta.\nAl complesso appartiene anche una gotica cripta trecentesca a cui si accede da una scala al termine della navata destra o dalla fiancata sinistra della chiesa. Creata con le fondazioni della chiesa a inizio del XIV secolo, fu in seguito abbandonata e destinata nel Cinquecento a usi profani, finch\u00e9 non venne restaurata e riconsacrata nel 1935.\nDivisa da pilastri in tre navate voltate a crociera e absidate, \u00e8 il luogo in cui oggi viene celebrata la maggior parte delle funzioni religiose, soprattutto in inverno, avendo un clima pi\u00f9 mite di quello della basilica sovrastante. Nel vasto ambiente si trova il \"Crocifisso\" di Sano di Pietro dietro l'altare maggiore e la \"Crocifissione\" firmata e datata 1600 da Ventura Salimbeni.\nChiostro.\nA destra della facciata si trova l'ingresso al chiostro, edificato nel 1425, ripristinato e in parte rifatto nel 1941."}
{"id": "850439", "revid": "15756", "url": "https://it.wikipedia.org/wiki?curid=850439", "title": "Banchetto", "text": "Con il termine banchetto ci si riferisce ad un \"pasto collettivo\" contrassegnato da un carattere di ritualit\u00e0.\nIl pasto costituiva spesso, gi\u00e0 in origine, un atto dotato di valenza rituale e religiosa: conservavano tale carattere non solo i banchetti rituali delle divinit\u00e0, dei morti, delle cerimonie pubbliche, ma anche i pranzi privati cui assistevano, gli \"dei\" onnipresenti.\nAl significato comunitario del banchetto si associavano quelli dell'ospitalit\u00e0 (\u03be\u03b5\u03bd\u03af\u03b1) e del dono.\nBanchetto e alimentazione nell'antica Grecia.\nIl banchetto.\nMa il banchetto, com'\u00e8 da intendersi in questa sede, non nella sua comune valenza, ma nella sua portata sociale e comunitaria, era cosa ben diversa, pi\u00f9 ricco e abbondante. Il significato rituale e sociale attribuitogli evita ogni confusione con una mera pratica alimentare.\nBanchetto e socialit\u00e0 nell'antica Grecia.\nGi\u00e0 nella societ\u00e0 omerica, la mensa del banchetto era il centro dell'istituzione sociale;\nnella Grecia classica, i banchetti pubblici riunivano i cittadini attorno a interessi comuni e favorivano la gestione democratica degli affari;\nnella societ\u00e0 spartana era obbligatoria, in base alla codificazione di Licurgo, la partecipazione degli uomini a pasti comuni (sissizie).\nDalla \"socialit\u00e0 conviviale\" (oltre che da quella \"simposiaca\") erano comunque escluse le donne e i bambini, essendovi ammesse solo le etere che godevano di un particolare \"status\".\nI banchetti tra amici avevano per i greci grande importanza; potevano essere offerti da uno di loro oppure indetti dai componenti di un tiaso che ne condividevano le spese. Spesso i convitati portavano con s\u00e9 un canestro di vimini contenente dei cibi pronti, lo \"spyris\" che, in tante pitture vascolari, fa bella mostra di s\u00e9, appeso al muro, insieme al nodoso bastone da passeggio e al \"syb\u00e8ne\", l'astuccio per \"aul\u00f2s\". Questi banchetti erano perci\u00f2 detti \"ap\u00f2 spyr\u00ecdos\", cio\u00e8 alla cesta, un'espressione che oggi possiamo tradurre con \"al sacco\".\nUna volta riuniti a casa dell'ospite, i convitati si toglievano i sandali, si facevano lavare i piedi dagli schiavi e, dopo essersi posti sul capo corone di fiori o di foglie, si disponevano a due a due sui letti collocati attorno alle rispettive mense.\nIl banchetto si componeva di due parti: la prima (detta \"pr\u00f2tai tr\u00e0pezai\" cio\u00e8 \"prime tavole\"), coincideva all'incirca col tramonto ed era il pasto vero e proprio, all'inizio del quale si faceva passare tra i convitati, che vi bevevano a turno, una coppa di vino.\nIl banchetto si teneva nell'arco di tempo in cui solitamente si consumava il pasto principale della giornata (gr. \"de\u00edpnon\"; lat. \"coena\"), tra il pomeriggio e il tramonto del sole.\nIl simposio.\nTerminato il pasto, si levavano le mense e si puliva il pavimento; quindi si versavano le libagioni e si intonava un inno: aveva cos\u00ec inizio la seconda parte del banchetto (\"d\u00e9uterai tr\u00e0pezai\", \"seconde tavole\"), il simposio vero e proprio (\"symp\u00f3sion\").\nTra i partecipanti veniva eletto o sorteggiato un \"simposiarca\" che ne regolamentava lo svolgimento successivo. Nel corso del simposio dedicato al piacere del bere, si giocava al cottabo, si conversava o si intonavano canti; intervenivano danzatrici, mimi e suonatori di aulos.\nIl banchetto etrusco.\nGli autori antichi (Diodoro Siculo, Aristotele, Teopompo), fanno riferimento al banchetto etrusco.\nDiodoro Siculo (probabilmente derivante da Posidonio di Apanea) riferisce che \u201c(gli etruschi) \u2026. preparano infatti due volte al giorno tavole sontuose e tutte le altre cose appropriate ad un lusso eccessivo, allestendo letti con biancheria e ricami colorati, coppe d'argento di vario tipo, ed hanno pronto a disposizione un numero non piccolo di domestici per servirli \u2026\u201d (Diod. V 40, 3-4; anche Fragm. Hist. Graec. III, p 252, ed. Muller).\nAristotele (IV secolo a.C.) afferma che \u201cgli Etruschi banchettano con le loro mogli, sdraiati sotto la stessa coperta\u201d (Fragm. 607 Rose).\nTeopompo (IV secolo a.C.) \u2026 dice che presso i tirreni le donne \u201c \u2026 banchettano non accanto ai propri mariti ma a chi capita\u201d.\nLa rappresentazione del banchetto, che costituisce uno dei temi pi\u00f9 ricorrenti nella documentazione figurata etrusca, si ritrova frequentemente su lastre architettoniche, pitture tombali, cippi, stele, sarcofagi ed urne cinerarie.\nL'iconografia del banchetto nel corso dei secoli della civilt\u00e0 etrusca presenta varianti di rilievo.\nLa testimonianza archeologica pi\u00f9 antica \u00e8 costituita da un cinerario di impasto rinvenuto a Montescudaio, nei pressi di Volterra, databile alla seconda met\u00e0 del VII secolo a.C. Sul coperchio del cinerario vi \u00e8 riprodotto un ricco signore seduto su una sedia con spalliera (trono?) davanti ad una tavola a tre zampe riccamente imbandita, con a fianco un grande vaso per il vino, alla presenza di una figura femminile di altezza ridotta e con lunga treccia (una schiava?) che probabilmente doveva agitare un flabello (oggi perduto).\nLa circolazione mediterranea delle rappresentazioni vascolari corinzie ed attiche (in particolare su crateri) con banchettanti distesi su letti (la moda greca derivava dall'oriente) ebbe per\u00f2 immediate ripercussioni sull'arte figurativa e verosimilmente anche sui comportamenti del ceto aristocratico etrusco. La figurina recumbente riprodotta sul coperchio di un cinerario nell'atteggiamento di un commensale proveniente dalla necropoli di Tolle (Chianciano) della fine del VII secolo a.C. costituirebbe la testimonianza pi\u00f9 antica della nuova iconografia etrusca del banchetto (peraltro la mancanza del letto e di altri accessori lascia qualche dubbio su tale interpretazione).\nGi\u00e0 dalla met\u00e0 del VI secolo a.C., iniziano ad apparire con una certa frequenza raffigurazioni attinenti alla vita quotidiana (ad es. sulle lastre di terracotta decorate a rilievo provenienti dal palazzo di Murlo, nei pressi di Siena, della prima met\u00e0 del VI secolo a.C. e su quelle ritrovate ad Acquarossa, nei pressi di Viterbo, attribuibili alla seconda met\u00e0 del VI secolo a.C.) ed, in particolare, la sfera funeraria (ad es. nelle pitture della Tomba della Caccia e della Pesca (Tarquinia) della fine del VI secolo a.C. e della Tomba del Frontoncino (Tarquinia) della met\u00e0 del VI secolo a.C.) aventi quale tema il banchetto, i cui partecipanti non sono pi\u00f9 rappresentati seduti, ma distesi, da soli, in coppia od anche in pi\u00f9 persone, su letti triclinari.\nTali raffigurazioni se da un lato testimoniano l'estesa sfera d'influenza dell'arte ellenica, dall'altro indicano l'affermarsi, anche in Etruria, di usanze simposiache provenienti da altre civilt\u00e0 e adattate alla diversa situazione sociale che assurgeranno presto al rango di \"status symbol\".\nLa reinterpretazione del banchetto etrusco, come acutamente evidenziato da Giovannangelo Camporeale, \u00e8 testimoniata da alcune diversit\u00e0 che si riscontrano nell'iconografia etrusca rispetto a quella greca. Anzitutto, in coerenza con il diverso ruolo attribuito alla socialit\u00e0 femminile, donne e mogli partecipano al banchetto (in Grecia le uniche donne ammesse ai banchetti erano le etere) condividendo il triclinio con i maschi (come ad esempio nella Tomba dei Leopardi di Tarquinia degli inizi del V secolo a.C. o nei sarcofagi degli sposi, provenienti da Caere ed esposti rispettivamente nei Musei di Villa Giulia a Roma e del Louvre a Parigi, della fine del VI secolo a.C.) oppure in posizione seduta accanto al proprio sposo (come ad esempio nella Tomba degli Scudi di Tarquinia, databile nel III secolo a.C. o nell'urna cineraria proveniente da Citt\u00e0 della Pieve (Perugia) del IV secolo a.C., esposta nel Museo Archeologico di Firenze).\n\u00c8 stato inoltre rilevato (Giovannangelo Camporeale) che nelle rappresentazioni etrusche le coperte ed i materassi ricadono solo dai lati corti del letto; i banchettanti si appoggiano col gomito sinistro ad un cuscino piegato in senso verticale, che tengono fra il corpo ed il braccio; oltre al cane, presente nelle scene greche, a fianco dei letti possono trovarsi altri animali domestici come gatti e gallinacei.\nRelativamente alle scene di banchetto legate al mondo funerario (pitture tombali, stele, cippi ed urne funerarie) ci si chiede quale sia il loro significato: si tratterebbe della rievocazione delle cerimonie funebri tenute in onore del defunto, sarebbero rappresentazioni della vita dei beati nell'aldil\u00e0 o piuttosto sarebbe il ricordo della vita terrena vissuta?\nNella Tomba dei Leopardi di Tarquinia (databile al secondo venticinquennio del V secolo a.C.) al banchetto che occupa la parete di fondo prendono parte tre coppie (la coppia di sinistra \u00e8 composta da due uomini le altre due coppie sono costituite da un uomo ed una donna) distese su klinai. Il convivio come attestato dagli alberelli si svolge all'esterno: probabilmente si tratta di un banchetto funebre.\nAnche nella Tomba della Pulcella (met\u00e0 del V secolo a.C.) di Tarquinia il banchetto dei quattro commensali raffigurati sulle due pareti laterali, come attestato dagli alberelli stilizzati, si svolge all'esterno.\nNella Tomba Golini I (dei Velii) di Orvieto (met\u00e0 del IV secolo a.C.) il banchetto si svolge nell'aldil\u00e0, alla presenza delle divinit\u00e0 infernali Ade (Eita) e Persefone (Phersipnai) - i cui nomi sono dipinti in nero -, con la partecipazione di varie coppie di commensali (quattro) sdraiati su letti in attesa del defunto che sta arrivando su una biga, accompagnato da un demone femminile alato.\nAnche nella Tomba degli Hescanas (ultimo quarto del IV secolo a.C.) di Orvieto viene rappresentato il viaggio agli inferi su biga ed il banchetto con gli antenati.\nPer quanto riguarda l'iconografia chiusina delle scene di simposio afferenti la sfera funeraria ad avviso di Adriano Maggiani pu\u00f2 essere fatta una valutazione che tenga complessivamente conto delle raffigurazioni sui cippi tombali e delle pitture rinvenute nelle tombe. Nei cippi in pietra fetida l'accostamento tra la prothesis, le lamentazioni, i ludi ed il simposio consente di interpretare quest'ultimo come un momento legato al funerale (facente parte del rito funebre). Il Banchetto riprodotto nell'atrio unitamente ai ludi nella Tomba di Poggio al Moro (secondo quarto del V secolo a.C.) e nella Tomba del Colle (secondo quarto del V secolo a.C.) pertanto potrebbe avere valenza funeraria. La scena di banchetto rappresentata nella camera di fondo (tablinum) della Tomba della Scimmia (primi decenni del V secolo a.C.) e nella Tomba della Ciaia (terzo quarto del V secolo a.C.) potrebbe invece alludere al banchetto del defunto.\nIl banchetto rinascimentale.\nIn Europa e in particolare in Italia, a quest'epoca il convito simboleggia l'arte, la magnificenza e il potere. E il luogo dove si esibisce tutto il protocollo e il cerimoniale per esaltare l'immagine del principe. Suo spazio \u00e8 allestito in modo di offrire ai convitti una visione di paradiso celestiale (architetture effimere di verzure, luminosit\u00e0 dell'oro, purezza dei cristalli, brillantezza delle gemme...).\nFigura chiave della cultura del banchetto fu il cardinale Ippolito II d'Este. Nella met\u00e0 del Cinquecento, suo \u00abOfficio di Bocca\u00bb era composto di 70 personne tra i quali: 1 Maestro della Casa, 2 splenditori, 3 dispensieri, 8 scalchi, 2 trincianti, 9 cuochi, 7 credenzieri, 3 credenzieri addetti agli argenti, 6 bottiglieri, 2 cantinieri, 11 garzoni di cucina, 5 addetti al servizio di tinello. Lo scalco Cristoforo di Messisbugo, che fu attivo presso la corte estense, gli dedic\u00f2 uno dei testi pi\u00f9 significativi della cucina rinascimentale, \"Banchetti, compositioni di vivende et apparecchio generale\".\nLa tavola \u00e8 sontuosamente apparecchiata con \"mantili\" e salviette in tela di lino artisticamente piegate e nel suo centro troneggiano i trionfi. Durante il pranzo, le acque odorose (nanfa e rose damaschine) sono abondamente usate per sciacquarsi le mani. In intervalla, fra i diversi servizi di credenza, \u00e8 eseguita della musica (canzone profane, strambotti, madrigali a pi\u00f9 voci, composizioni monodich e intermedi).\nIl banchetto ed il simposio nella letteratura.\nNumerose sono, nella letteratura, le opere che tematizzano il banchetto o riportano conversazioni tenute in tali occasioni, come il \"Simposio\" di Platone e i \"Symposiak\u00e1\" di Plutarco: la cornice simposiaca viene utilizzata tra gli altri da Ateneo (\"Deipnosofisti\") e da Macrobio (\"Saturnalia\"). Anche Alceo tratta del simposio. Nei poemi omerici i banchetti sono frequentemente menzionati. Gi\u00e0 presenti nell\"Iliade\", sono ancora pi\u00f9 numerosi nell\"Odissea\". In quest'ultimo poema si ricordano le crapule dei Proci nel palazzo reale ad Itaca durante l'assenza di Ulisse (banchetti ed orge spesso accompagnati dal canto degli aedi). Nell'Odissea troviamo banchetti anche nella reggia di Alcinoo, re dei Feaci, all'arrivo di Ulisse, nonch\u00e9 nel palazzo di Menelao all'arrivo di Telemaco. Oltre al banchetto con i famigliari e con gli ospiti, incontriamo in Omero il banchetto solenne seguente il sacrificio (\"Iliade\", I, 458 - 474), il banchetto nuziale con giochi e spettacoli, ed il banchetto funebre, effettuato prima o dopo la cremazione del cadavere, che poteva essere seguito da una gara agonistica (\"Iliade\", XXIII, 29, XXIV, 802).\nCertamente degni di nota sono poi, nei \"Promessi sposi\", il banchetto nel palazzotto di don Rodrigo (capitolo V) e, nella letteratura latina di et\u00e0 imperiale, il banchetto di Trimalchione nel \"Satyricon\" di Petronio (cap. 27-78).\nIl banchetto nella mitologia.\nAnche gli dei dei Greci banchettavano. Nella mitologia incontriamo alcuni famosi episodi. Ad esempio nell'Odissea (canto X) si narra dell'ininterrotto banchetto che si tiene nel palazzo di Eolo, dio dei venti.\nMolto noto \u00e8 poi il banchetto nuziale organizzato da Zeus in occasione delle nozze di Peleo e Teti, durante il quale avvenne il celebre Giudizio di Paride, causa mitica della Guerra di Troia.\nIl banchetto nella Bibbia.\nNumerosi sono i banchetti descritti nei testi biblici. Essi richiamano un atto di fede, speranza e carit\u00e0 e s'inseriscono in una dimensione teologica, celebrativa ed escatologica. Solo per citare alcuni esempi dai Vangeli, si ricordano: il \"banchetto in casa di Levi (Matteo)\", \"le nozze di Cana\", \"l'ultima cena di Cristo\"."}
{"id": "850443", "revid": "1318658", "url": "https://it.wikipedia.org/wiki?curid=850443", "title": "Rapporto di sicurezza", "text": "Il rapporto di sicurezza \u00e8 un elaborato tecnico, i cui contenuti in Italia sono definiti per legge dal DLgs n\u00b0334 del 17 agosto 1999, che serve a individuare all'interno di uno stabilimento quali sono gli eventuali incidenti rilevanti possibili, col fine di attuare sistemi di prevenzione e protezione circa deviazioni dal normale funzionamento di entit\u00e0 rilevante.\nDi seguito \u00e8 descritta la documentazione tecnica alla base di un RdS (Rapporto di Sicurezza).\nPiping &amp; Instrumentation.\nIl \"Piping &amp; Instrumentation\" (\"tubazioni e strumentazione\") o P&amp;I \u00e8 una rappresentazione grafica dei processi produttivi di un'azienda ed ha lo scopo di illustrare i flussi e la strumentazione di un impianto o parte di esso con simboli esemplificativi. Non ha nessuna valenza costruttiva o planimetrica, \u00e8 alla base della analisi deduttiva del rapporto di sicurezza.\nProcess Flow Diagram.\nIl Process Flow Diagram (\"schema di flusso del processo\") o PFD \u00e8 uno schema, senza valenza planimetrica, atto a illustrare il flusso dei prodotti in un impianto e i blocchi logici in cui si divide un impianto.\nScheda di sicurezza.\nLa \"scheda di sicurezza\" o SdS \u00e8 una sorta di carta d'identit\u00e0 delle sostanze e contiene informazioni essenziali relative alle sostanze per svolgere qualsiasi tipo di analisi, informazioni essenziali per operare in sicurezza nel sito dello stabilimento in cui queste sostanze sono detenute o utilizzate.\nSono strutturate in 16 punti secondo quanto previsto dalla normativa vigente.\nLa loro lettura, e comprensione, \u00e8 pertanto requisito imprescindibile\nper la redazione o verifica di un RdS e del PEI (Piano di Emergenza\nInterno) associato.\nManuale operativo dell'impianto.\nIl \"manuale operativo\" non \u00e8 generalmente allegato al RdS, ma \u00e8 essenziale produrlo poich\u00e9 in esso sono comprese non solo le operazioni di esercizio ma anche di avviamento, di fermata, di fermata in emergenza, di bonifica.\nSpesso per la manutenzione, l'ispezione e i collaudi si utilizzano\nappositi manuali a parte.\nMolte realt\u00e0 non hanno un manuale operativo ma si affidano a\nprocedure operative per le varie fasi. Tale approccio \u00e8 usuale\nnelle aziende di produzione a lotti e nelle aziende in cui non\nesiste un reale processo produttivo (es. aziende logistiche).\nDisegni planimetrici e corografie.\nI disegni planimetrici, ai fini della sicurezza, possono essere utilizzati:\nLa corografia serve a rappresentare le conseguenze di eventi incidentali i cui effetti possono interessare l'esterno del sito. Ad esempio rappresentazione grafica del rischio individuale all'esterno del sito."}
{"id": "850444", "revid": "120358067", "url": "https://it.wikipedia.org/wiki?curid=850444", "title": "Fonologia della lingua protoindoeuropea", "text": "Il sistema fonologico dell'indoeuropeo (cos\u00ec come il sistema morfologico e in genere tutta la grammatica di questa lingua) \u00e8 una ricostruzione frutto del confronto tra le lingue indoeuropee di attestazione pi\u00f9 antica e, in mancanza di queste, tra le lingue moderne, ipotizzandone un'origine comune.\nL'indoeuropeo \u00e8 infatti l'ipotetica protolingua preistorica ricostruita che si ritiene comunemente essere l'origine delle parlate diffusesi in una consistente parte dell'Europa, dell'India e dell'altopiano iranico, nonch\u00e9 di alcune regioni dell'Anatolia, dell'Asia centrale e della Cina occidentale.\nVocali.\nRicostruzione.\nMediante il confronto delle attestazioni pi\u00f9 antiche delle lingue indoeuropee si evince innanzitutto la presenza di cinque timbri vocalici fondamentali, e della loro distinzione in brevi e lunghe:\n\u0103 \u0115 \u012d \u014f \u016d \u2014 \u0101 \u0113 \u012b \u014d \u016b\nAccanto a queste vocali, nella lingua madre si riscontra inoltre la presenza di una sesta vocale breve, il cosiddetto scev\u00e0 o \"schwa\" (ebraico \"sh'va\" ~ \"\u0161\u2019v\u0101\" \u2018nulla\u2019), che \u00e8 una vocale centrale medio-alta, o vocale di timbro zero () - lo stesso timbro vocalico della \"e\" atona francese. Essa risulterebbe dalla vocalizzazione di una pi\u00f9 antica consonante laringale in certi contesti, cos\u00ec come le vocali e sono le approssimanti e vocalizzate.\nLo scev\u00e0, scomparso nelle lingue indoeuropee storicamente note, \u00e8 attestato indirettamente da esiti vocalici divergenti fra le lingue indoarie e le altre lingue della famiglia: in alcune parole le lingue indo-arie mostrano una breve, dove le altre lingue storiche hanno di solito una breve. Ad esempio:\nAlla base della divergenza va ipotizzata una vocale breve intermedia che abbia tratti vicini sia all'esito indo-ario (vocale anteriore alta) sia all'esito delle altre lingue (vocale centrale bassa). L'unico fonema che risponda a tali requisiti \u00e8 una vocale centrale medio-alta, che nelle lingue indo-arie \u00e8 evoluta in e nelle altre lingue in . Le forme indoeuropee alla base degli esempi sono verosimilmente le seguenti: \"*sth\u2082t\u00f3s\" e \"*ph\u2082t\u1e17r\"\nIl greco per\u00f2, di fronte alla relazione tra la dell'indo-ario e la delle altre lingue, mostra un esito diversificato: ora , ora , ora . Ad esempio:\nSe si confronta il vocalismo del greco con la forma piena della stessa radice (\"*de\u0259-\" &gt; \"d\u014d-\"), che si riscontra ad esempio nel gr. \u03b4\u1ff6\u03c1\u03bf\u03bd o \u03b4\u03af\u03b4\u03c9\u03bc\u03b9, ma anche nel lat. \"d\u014dnum\" (che ha regolarmente nella forma breve), si pu\u00f2 dedurre che in questa radice lo scev\u00e0 si avvicinasse in qualche modo alla , e che questa caratteristica sia stata conservata dal latino solo nel grado pieno, dal greco anche nel grado zero. Questo fenomeno si verifica anche in altre radici, dove per\u00f2 il timbro risulta piuttosto essere : \u00e8 il caso ad esempio di \"*d\u02b0eh\u2081-\", che ricorre al grado zero nel gr. \u03b8\u03b5\u03c4\u03cc\u03c2 e nel lat. \"facio\" (col regolare esito \"fa-\" di \"*d\u02b0h\u2081-\"), al grado lungo nel gr. \u03c4\u03af\u03b8\u03b7\u03bc\u03b9 e nel lat. \"f\u0113c\u012b\". Altrove, come si \u00e8 visto per la parola per \u2018padre\u2019, anche il greco presenta una . Si \u00e8 allora concluso che in indoeuropeo esistessero tre tipi di scev\u00e0, con diverse \u00abcolorazioni\u00bb timbriche.\nDalle vocali fondamentali l'indoeuropeo formava dittoghi brevi (\"*\u0103i *\u0115i *\u014fi, *\u0103u *\u0115u *\u014fu\") e dittonghi lunghi (con la prima vocale a grado allungato), questi ultimi derivanti da contrazioni, specie nelle desinenze di nomi e aggettivi.\nEsiti.\nIl vocalismo indoeuropeo ha esiti disparati nelle principali sottofamiglie. Di seguito si elencano i casi fondamentali.\nSempre secondo la teoria di Villar la differenziazione o confusione delle vocali /a/ e /o/ etimologicamente connesse \u00e8 tratto caratteristico di ciascuna lingua in seguito all'introduzione di un timbro /a/.\nSemivocali e sonanti.\nPer l'indoeuropeo sono diffusamente attestate le semivocali , palatale (come la \"i\" di \"ieri\") e , labiovelare (come la \"u\" di \"uovo\").\nNelle lingue indoeuropee si rinvengono tracce e sopravvivenze delle cosiddette sonanti nei nuclei sillabici consonantici.\nTali suoni si riscontrano in tedesco (la \"l\" di \"Apfel\"), in serbo, croato e sloveno (la \"r\" in \"Trst\") e in ceco (la \"r\" di \"Brno\"). A differenza di quanto accade in molte lingue moderne, l'indoeuropeo conosceva sonanti anche in posizione prevocalica.\nEcco qui di seguito alcuni esempi di parole indoeuropee caratterizzate dalla presenza delle sonanti (esse potevano essere sia brevi che lunghe):\nTalora l'alternanza fra il gruppo -\"\u00e9n\"- e la sonante lunga -\"n\u0325\"- aveva valore distintivo sul piano morfologico: si confrontino ad esempio il nominativo \"*h\u2082\u00e9nh\u2082ts\" \u2018anatra\u2019 (cfr. latino \"anas\"), il genitivo e l'ablativo \"*h\u2082n\u0325h\u2082t\u00e9s\".\nConsonanti.\nIl sistema consonantico dell'indoeuropeo tardo \u00e8 estremamente articolato; nel complesso \u00e8 cos\u00ec costituito:\nTrattate precedentemente le sonanti, i suoni che compongono il sistema consonantico in ordine decrescente di sonorit\u00e0, dalle realizzazioni consonantiche delle sonanti fino alle occlusive, presentano alcuni problemi degni di trattazione: la questione delle laringali, il problema delle occlusive sorde aspirate, la teoria delle occlusive glottidalizzate.\nFricative.\nLe consonanti fricative nella lingua madre sono minoritarie. In base alle testimonianze concrete e a fondate ragioni, \u00e8 verosimile che la lingua madre non dovesse avere altro che due fricative:\nLaringali.\nL'unica fricativa che inizialmente gli studiosi ascrivevano all'indoeuropeo era la sibilante , con la sua variante sonora (es. \"*suHn\u00fas\" \u2018figlio\u2019, \"*mizd\u02b0\u00f3s\" \u2018paga, salario\u2019). Tuttavia, nel 1927 la decifrazione della lingua ittita cuneiforme rivel\u00f2 con grande sorpresa degli studiosi un'ulteriore lingua indoeuropea e inoltre (fatto che suscit\u00f2 una sorpresa ancora maggiore) questa lingua possedeva una fricativa laringale in parole che in altre lingue imparentate mostravano una semplice vocale: es. \"hanza\" \u2018davanti\u2019, rispetto al latino \"ante\"; \"\u1e2ba\u0161t\u0101i\" \u2018osso\u2019, rispetto al latino \"os\"; radice \"pah\u0161-\" \u2018proteggere (nutrire)\u2019, rispetto al latino \"p\u0101sc\u014d\".\nL'idea dell'esistenza nell'indoeuropeo di suoni laringali era stata avanzata da Ferdinand de Saussure, che aveva proposto di ridurre da cinque a una le vocali dell'indoeuropeo originario, che avrebbe posseduto la sola \"e\":\nLa teoria dello studioso francese era stata considerata per lungo tempo pura speculazione: l'ittita compariva d'improvviso a darle corpo. Le teorie delle laringali fiorirono nella prima met\u00e0 del Novecento: il linguista polacco Jerzy Kury\u0142owicz postul\u00f2 l'esistenza di tre laringali h\u2081, h\u2082, h\u2083, portate poi a quattro. Andr\u00e9 Martinet arriv\u00f2 a identificarne dieci tra labializzate (con un elemento labiovelare \"w\"), sonore, sorde, velari, faringali e glottidali (colpo di glottide, in particolare). Il linguista spagnolo Adrados per spiegare coerentemente tutte le evoluzioni fonetiche ne postulava sei.\nMa la testimonianza dell'ittita conferma solo la presenza di un'unica laringale: /h/. L'indoeuropeo possiede un'ampia serie di consonanti occlusive aspirate, e da un punto di vista di tipologie linguistiche ricorrenti, gli idiomi che hanno serie di occlusive aspirate hanno anche la \"h\" (un caso esemplare, il greco antico). Sempre da un punto di vista tipologico, non sono rilevate sulla faccia della terra molte lingue con dieci laringali.\nMolti studiosi oggi optano per un sistema a tre laringali, di cui la prima h\u2081 \u00e8 identificata per lo pi\u00f9 con la - e in qualche caso con il colpo di glottide -, la seconda h\u2082 \u00e8 da alcuni identificata con una faringale sorda o uvulare sorda , la terza h\u2083, responsabile della coloritura di in , \u00e8 identificata con una faringale sonora o uvulare sonora forse con coloritura velare ( o ).\nLa teoria delle laringali ha portato conseguenze drammatiche anche sulla concezione del vocalismo indoeuropeo, accentuando fra gli studiosi che la abbracciano in toto le tendenze riduzioniste e semplificazioniste, che diminuiscono il numero dei fonemi vocalici indoeuropei comuni originari. Villar ad esempio postula quattro vocali, \"*a, *e, *i, *u\", e nessuna distinzione originaria fra vocali lunghe e brevi.\nIn realt\u00e0, la proliferazione delle laringali e il riduzionismo delle vocali sembra anti-economico. Resta assodato che:\nQuanto alla riduzione delle vocali, proposta ad esempio da Villar, essa non riesce a rendere conto dell'apofonia, che non \u00e8 certo un fenomeno dialettale e si serviva della per il grado pieno, e delle lunghe per il grado allungato. Le ipotesi dei riduzionisti, che fanno sparire dal sistema dell'indoeuropeo unitario le lunghe per non dare troppo peso al tradizionale duetto greco-indoiranico, finiscono per fornire un peso eccessivo alla situazione del ramo anatolico.\nNel fonetismo anatolico le vocali lunghe hanno un ruolo ridotto (sono pressoch\u00e9 varianti in distribuzione complementare, allofoni). Tuttavia tale situazione, unitamente ad altri aspetti tipici delle lingue anatoliche, sembra alludere a una semplificazione precoce piuttosto che a uno \"status\" originario.\nOcclusive.\nPer l'indoeuropeo \u00e8 attestato invece un ampio sviluppo delle serie di consonanti occlusive. Di base sono testimoniate, per la lingua madre nella sua fase tarda, quattro serie di consonanti occlusive: bilabiali, dentali, velari, palatovelari e labiovelari; per ognuna di queste serie esistono sorde e sonore; sia le sorde sia le sonore possono essere o meno aspirate.\nInterrogativi sorgono dall'anomalia tipologica del sistema di occlusive. Una risposta possibile \u00e8 fornita dalla teoria glottidale proposta dal linguista americano Paul J. Hopper e dai linguisti sovietici Tamaz Gamkrelidze e Vjacheslav Ivanov, secondo cui le consonanti indoeuropee che tradizionalmente si ricostruiscono come sonore avevano in origine una articolazione glottidale (rara per le consonanti labiali, il che spiegherebbe fra l'altro la rarit\u00e0 di \"*b\"), mentre le consonanti sonore aspirate andrebbero concepite come semplici sonore; l'articolazione aspirata delle sorde e delle sonore sarebbe stata allofonica.\nAgli occhi di una parte cospicua dei linguisti la teoria glottidale, pur nella sua semplicit\u00e0 ed eleganza, sembra infatti causare pi\u00f9 problemi di quanti non ne risolva. Una soluzione pi\u00f9 economica, altrettanto elegante e plausibile, viene appoggiata fra gli altri, in Italia, dal gi\u00e0 ricordato E. Campanile, e prevede che l'indoeuropeo avesse effettivamente triplette di consonanti occlusive quali quelle che emergono dalla ricostruzione tradizionale; una simile situazione, per quanto rara, \u00e8 comunque attestata: se ne ha un esempio nel kelabit, una lingua austronesiana del Borneo. Tuttavia, come nel kelabit, le consonanti sonore aspirate come \"bh\" venivano concretamente realizzate come occlusive sonore con soluzione sorda aspirata (in pratica, come una consonante sonora seguita da fricativa laringale sorda).\nSorde aspirate.\nPoco attestate sono le sorde aspirate. Solo il sanscrito presenta un sistema con sorde aspirate, che in persiano antico divengono fricative sorde (velare come \"ch\" del tedesco \"Bach\", labiodentale , e dentale come \"th\" dell'inglese \"third\"). Alcuni studiosi hanno pertanto concluso che le sorde aspirate sono un'innovazione fonetica del ramo indo-iranico, dato che altre lingue sembrano presupporre, per ogni serie consonantica, un sistema a tre membri (ad esempio per le dentali il greco ha \"t\", \"d\", \"th\", il germanico ha, a causa della rotazione consonantica, \"t\", \"d\", \"\u0275\", e tutte e due le serie continuerebbero una situazione indoeuropea \"t\", \"d\", \"dh\"). Tuttavia un sistema a tre membri (sorda, sonora, sonora aspirata) sembra avere un aspetto squilibrato dal punto di vista tipologico, ed esistono in ogni caso chiari indizi di una presenza delle sorde aspirate anche nella lingua originaria. Eccone alcuni esempi:\nQuesti esempi, in particolare la corrispondenza sanscrito-armeno (il caso di \"p\u1e5bthuka-\" ~ \"ordi\" \u00e8 emblematico), sono chiaro indizio del fatto che l'indoiranico conserva l'originario sistema quadrimembre di occlusive della protolingua, mentre i sistemi trimembri sono il risultato di una semplificazione.\nEsiti.\nVelari.\nL'evoluzione delle velari nelle lingue indeuropee permette di riconoscere due macro-aree linguistiche ben distinte fra loro, sia per fenomeni strettamente fonetici, sia per caratteristiche morfosintattiche.\nAlcune lingue, in particolare il ramo occidentale dell'indeuropeo, conservano immutato il tratto velare delle consonanti gutturali (cio\u00e8 la loro articolazione mediante occlusione del canale fonatorio all'altezza del velo del palato): queste lingue vengono chiamate \"centum\" (dal numerale latino \"centum\" \u2018cento\u2019).\nAppartengono al ramo delle lingue \"centum\" le sottofamiglie del:\nAltre parlate indeuropee sono invece caratterizzate da una quasi sistematica assibilazione delle velari: sono le cosiddette lingue \"satem\" (dal numerale avestico, cio\u00e8 antico persiano, \"sat\u0259m\" \u2018cento\u2019). In queste lingue la velare originaria \"*k\" (occlusiva velare sorda) si trasforma in scibilante o sibilante (\"\u0161\" o \"s\" - un fenomeno non dissimile da quello che si verifica nel passaggio dal latino ai dialetti galloromanzi), e fenomeni simmetrici accadono per tutte le altre velari.\nOcclusive palatali.\nA partire dalla distinzione tra lingue \"centum\" e \"satem\" ci si attenderebbe che le lingue \"satem\" trasformino sempre la indoeuropea in , la in o ecc. Esistono tuttavia numerosi (e ben noti) casi in cui le lingue \"satem\" e le lingue \"centum\" attestano concordemente la sopravvivenza di una \"gutturale originaria\" (\u00e8 il fenomeno che i linguisti chiamano \"satemizzazione incompleta\" o parziale). Qui di seguito alcuni esempi:\nIn alcuni casi la divergenza di esiti fra radici in cui la gutturale si trova in condizioni fonosintattiche affini \u00e8 evidente: dunque i. e. \"*ker\" / \"*kr\":\nma d'altro canto, da i. e. \"*\u1e31leu-\" / \"*\u1e31lu-\":\nIl fenomeno si spiega postulando un'ulteriore serie di occlusive, le palatali (da non confondersi con le affricate palatali), indicate convenzionalmente con \"\u1e31\" \"\u01f5\" \"\u01f5\u02b0\". Queste occlusive hanno come punto di articolazione non il velo palatino, ma la parte anteriore del palato. Nelle lingue \"centum\", palatali e velari si sono fuse. Nelle lingue \"satem\" la palatalizzazione delle velari ha portato, per compenso, in seguito a una dinamica di catena di trazione, alla velarizzazione delle palatali.\nL'origine del sistema di occlusive indoeuropeo e la teoria delle consonanti glottidalizzate o eiettive.\nSi \u00e8 appena visto che le occlusive indoeuropee si presentano in serie quadrimembri (sorda, sonora, sorda aspirata, sonora aspirata). In questo sottosistema apparentemente in equilibrio, si pongono in ogni caso due problemi: la rarit\u00e0 delle sorde o tenui aspirate e la scarsa frequenza del suono . Molti hanno fatto sparire dall'indoeuropeo il suono (e i suoi corrispondenti velare, bilabiale ecc.), considerandolo solo un incontro occasionale di sorda + laringale.\nUna soluzione originale \u00e8 venuta da tre studiosi, l'americano Paul Hopper, il russo Vja\u010deslav Ivanov e il georgiano Tamaz Gamkrelidze (questi ultimi due sono anche autori di un'interessante ipotesi relativa alla patria originaria o \"Urheimat\" degli Indoeuropei e hanno partecipato attivamente al dibattito sulle laringali - Gamkrelidze ne postula tre, poi ricadute in \"h\", Ivanov due, non meglio identificate).\nPer risolvere le aporie poste dall'idea tradizionale del sistema di occlusive della lingua madre, essi propongono che le sonore indoeuropee derivino da consonanti glottidalizzate, cio\u00e8 pronunciate occludendo la glottide. Il sistema delle occlusive viene cos\u00ec interamente ridefinito: si ammette un sistema trimembre con e , che hanno come variante una forma laringalizzata , , e una glottidale . La struttura acquista ancora pi\u00f9 coerenza alla luce della teoria di Ivanov della doppia laringale, se si ammette che una delle due laringali sia il suono \"h\" e l'altra sia il colpo di glottide, gi\u00e0 presente nella teoria a dieci laringali di Martinet: si avrebbe infatti una struttura semplificata con due occlusive, sorda e sonora (es. e ), le loro varianti laringalizzate e e una realizzazione glottidalizzata dell'occlusiva sorda, con gli ultimi tre suoni (, , ) derivanti dalla fusione delle occlusive ordinarie con le due laringali.\nSuccessivamente nell'indeuropeo tardo, che molti considerano non una lingua unitaria, ma un diasistema, si verrebbe a creare il campionario di occlusive che abbiamo visto sopra, con la sparizione della laringale glottidale e la sopravvivenza limitata della laringale sorda \"h\". Le varianti laringalizzate darebbero luogo a stabili consonanti aspirate, mentre la coarticolazione fra il suono dell'occlusiva e la glottidalizzazione creerebbe una consonante sonora (ricordiamo che le consonanti sonore si pronunciano come le corrispondenti sorde pi\u00f9 l'attivazione delle corde vocali).\nTuttavia, dato che la glottidalizzazione \u00e8 tipologicamente rara e difficoltosa per le consonanti labiali, si determina effettivamente una rarit\u00e0 di rispetto alle altre consonanti sonore. Sul piano dell'evoluzione linguistica, nel mutare in diacronia e diacoria del diasistema tardo-indoeuropeo si porrebbero, come pronunce alternative equipollenti, tanto il sistema quadrimembre della ricostruzione tradizionale (poi conservato nel ramo indo-iranico), quanto una serie di varianti di sistemi trimembri gi\u00e0 avviati a dar forma al consonantismo tipico da un lato del greco, dall'altro del germanico, nonch\u00e9 ad ulteriori semplificazioni tipiche di altre diramazioni linguistiche dell'Indeuropa.\nLa teoria delle glottidali oggi riscuote un discreto successo, data la sua capacit\u00e0 di spiegare una serie di fatti di cui il modello tradizionale non riusciva a rendere conto. Tuttavia, non \u00e8 scevra di obiezioni, ad esempio la collocazione geolinguistica: in Europa le consonanti glottidalizzate o eiettive sono tipiche del Caucaso. A tale obiezione Gamkrelidze ed Ivanov hanno risposto con precisione e competenza, proponendo una soluzione affascinante della questione della patria originaria degli Indoeuropei, il cui centro di irradiazione \u00e8 posto nei pressi del Caucaso, idea che non esclude affatto la soluzione sarmatica dei \"kurgan\" proposta in precedenza da Marija Gimbutas e intesa come fase pi\u00f9 tarda (calcolitica ed eneolitica, mentre la prima migrazione dal Caucaso sarebbe anteriore all'et\u00e0 dei metalli).\nIn tal modo, all'idea dell'indeuropeo come diasistema, si collega brillantemente e in modo organico la dissoluzione del problema della \"Urheimat\", postulandosi per gli Indoeuropei una pluralit\u00e0 di \"patrie comuni\" prima della diaspora (pi\u00f9 che un'unica, remota, edenica patria d'origine). Resta per\u00f2 un controargomento alla teoria delle occlusive glottidalizzate assai pi\u00f9 forte dell'obiezione geolinguistica, ed \u00e8 dato dal fatto che, tipologicamente parlando, i suoni glottidalizzati sono fortemente sordi, e la loro sonorizzazione non \u00e8 facile da spiegare."}
{"id": "850447", "revid": "1305772", "url": "https://it.wikipedia.org/wiki?curid=850447", "title": "\u010crne\u010de", "text": " \u010crne\u010de (in tedesco \"Tscherberg\") \u00e8 un paese della Slovenia, frazione del comune di Dravograd.\nLa localit\u00e0, che si trova a 350,4 metri s.l.m., a poca distanza dal capoluogo comunale lungo la sponda destra del fiume Drava e comprende anche gli agglomerati di \"Hoj\u010d\" e \"Nova vas\".\nDurante il periodo asburgico fu comune autonomo e comprendeva l'insediamento (\"naselje\") di \"Tribej\" dell'attuale comune di Dravograd.\nCorsi d'acqua.\nFiume Drava"}
{"id": "850448", "revid": "33689", "url": "https://it.wikipedia.org/wiki?curid=850448", "title": "Gentlemen's agreement", "text": "Un gentlemen's agreement (dall'inglese, con il significato letterale di \"accordo fra gentiluomini\") \u00e8 un patto informale tra due parti, generalmente orale o meno frequentemente scritto.\nSi basa essenzialmente sul presupposto che entrambe le parti rispetteranno la parola data sul proprio onore in quanto, a differenza di un contratto formale, esso non pu\u00f2 essere difeso giudizialmente.\nNon avendo natura coercitiva, \u00e8 opinione comune che l'incentivo a non venire meno a un \"gentlemen's agreement\" risieda nella reciproca convenienza a rispettarlo (per esempio, guadagno per entrambe le parti, oppure limitazione di un danno o di un rischio che senza l'accordo potrebbe essere peggiore per entrambi).\nEra un \"gentlemen's agreement\" ad esempio il patto tra Italia e Regno Unito del 2 gennaio 1937 che precedette gli Accordi di Pasqua."}
{"id": "850450", "revid": "287204", "url": "https://it.wikipedia.org/wiki?curid=850450", "title": "Agone (antica Grecia)", "text": "Lagone (, in greco moderno: \u03b1\u03b3\u03ce\u03bd\u03b1\u03c2, \"gara\", \"disputa\") era, nell'antica Grecia e successivamente anche nell'antica Roma, una manifestazione pubblica consistente in gare e giochi organizzati in occasione di celebrazioni religiose presso un santuario, disputati per la conquista di premi, che solitamente erano corone di foglie, privilegi ed erezione di statue.\nLa componente agonale nella civilt\u00e0 greca.\nNell'antichit\u00e0 classica i Greci furono i maggiori sostenitori della cultura fisica, intesa sia come educazione della volont\u00e0, sia come fondamento per un armonico sviluppo del corpo e soprattutto per la preparazione psicofisica alla guerra. \nInizialmente l'atletismo dei Greci aveva fini prevalentemente estetici, ovvero gli atleti volevano solo migliorare il proprio aspetto esteriore, ma ben presto sentono invece il bisogno di confrontarsi fra loro, di raggiungere e fissare dei record e di cimentarsi in vere e proprie gare, dando luogo cos\u00ec all'agonismo tipico dell'uomo greco.\nL'educazione fisica si distingueva a seconda se a praticarla erano gli Spartani o gli Ateniesi: per gli Spartani, l'esercizio fisico era solo un mezzo per forgiare il carattere e fortificare il corpo in vista della guerra, mentre gli Ateniesi perseguivano un ideale di perfetta fusione fra bellezza esteriore e nobilt\u00e0 d'animo.\nOrigini.\nI pi\u00f9 antichi agoni che sono stati attestati venivano organizzati in occasione di celebrazioni funerarie presso un santuario, anche se pare che prima ancora fossero un rito celebrato periodicamente per il passaggio dei giovani all'et\u00e0 adulta. Un esempio di agone con carattere funerario sono i giochi funebri in occasione della morte di Patroclo descritti nell\"Iliade\".\nTroviamo poi agoni in onore di sovrani, per festeggiare avvenimenti fausti, e soprattutto in onore di divinit\u00e0. I pi\u00f9 famosi e importanti agoni svolti in occasione religiosa sono:\nAltri scopi per cui istituivano gli agoni erano: rendere pi\u00f9 solenne una cerimonia di nozze, l'assunzione al trono di un nuovo monarca, la nascita di un principe, esprimere il gaudio di un\u2019intera citt\u00e0 per la libert\u00e0 riacquistata o per una pestilenza scomparsa o per una carestia evitata.\nOltre alla gloria che il vincitore avrebbe conquistato per s\u00e9 e per la propria citt\u00e0, gi\u00e0 dai tempi eroici descritti da Omero si parla di ricchi doni posti come compenso a chiunque partecipasse, non soltanto per il vincitore. Si distinguono, negli autori e nelle iscrizioni, agoni \"coronati\" () e agoni \"a prem\u00ee\" (): i primi sono quelli pi\u00f9 solenni, a carattere pi\u00f9 propriamente religioso e a periodicit\u00e0 regolare, i secondi sono prevalentemente occasionali e d'iniziativa privata. \nLe gare di solito iniziavano con un sacrificio e spesso con una sacra processione, che conduceva solennemente gli atleti e i loro giudici al campo delle prove. Tali prove cominciavano al mattino presto e duravano anche tutto il giorno o pi\u00f9 giorni. Queste manifestazioni erano regolate da una tradizionale e meticolosa cura dei particolari, come il fatto che le gare musicali cominciassero con quelle dei rapsodi e dei recitatori di poesia epica o che le squadre dei giovani precedessero quelle degli adulti.\nPartecipanti.\nErano presenti varie consuetudini riguardanti et\u00e0, nazionalit\u00e0 e nascita dei partecipanti per poter aderire. Infatti non solo esistevano gare differenti per fanciulli e adulti, ma in origine le gare avevano carattere locale, erano cio\u00e8 riservate ai soli cittadini della citt\u00e0 o dello stato dove si trovava la sede delle gare; in seguito - col formarsi di raggruppamenti politici sempre meglio determinati, l'estendersi della coscienza di un'unit\u00e0 religiosa e il concetto sempre pi\u00f9 chiaro e profondo dell'unit\u00e0 nazionale ellenica - vengono aperte le schiere dei concorrenti a gruppi sempre pi\u00f9 numerosi, fino a coincidere con la totalit\u00e0 degli stati di stirpe greca.\nI barbari, gli schiavi e tutti coloro che non potevano considerarsi degni di accedere al culto nazionale erano sempre esclusi; questa \u00e8 una grande differenza fra gli agoni greci e i ludi romani. \nIn genere anche le donne venivano escluse ma ci sono delle eccezioni, come nel caso di Cinisca, sorella di Agesilao, che concorre fra i possessori di cavalli da corsa ad Olimpia; inoltre si praticano nei paesi dorici anche gare di corse di fanciulle e concorsi fra cori femminili, per esempio nelle feste apollonie di Delo.\nAgoni ginnici, ippici e musicali.\nEsisteva un\u2019ampia variet\u00e0 di agoni, ma i principali vengono solitamente suddivisi in tre categorie: ginnici, ippici e musicali.\nAgone nella commedia attica antica.\nL\u2019agone \u00e8 stato sia uno degli elementi fondamentali della commedia attica, sia una caratteristica peculiare degli antichi Greci, i quali coltivavano e apprezzavano lo spirito agonistico, al punto da istituire numerose gare atletiche e artistiche.\nAristofane colloc\u00f2 l'agone, cio\u00e8 la disputa fra due avversari con partecipazione del coro, come elemento intermedio fra il \"parodos\" e la \"parabasi\", considerandolo uno degli aspetti costituenti della commedia, in quanto preannunciava la denuncia dei vizi pubblici, mentre il suo utilizzo nella tragedia propiziava il delitto o il sacrificio.\nLa commedia antica greca \u00e8 ricca di episodi di gare, documentate nelle opere di Aristofane, come ad esempio la disputa fra Eschilo e Euripide descritta nelle \"Rane\". Anche la tragedia greca non fu esente da questo elemento, basti pensare all\"Antigone\" di Sofocle con la disputa fra Antigone e Ismene.\nAgoni drammatici.\nIn Grecia il teatro era di grande interesse per la Polis, e durante le feste in onore di Dioniso gli autori erano tenuti a gareggiare nei cosiddetti \u201cagoni tragici\u201d durante le Dionisie e negli \u201cagoni comici\u201d durante le Lenee.\nLe Grandi Dionisie duravano sette giorni: durante i primi tre si svolgevano i riti sacri, mentre dei quattro giorni seguenti, tre venivano dedicati alle tragedie e uno alla commedia. Questi spettacoli erano cos\u00ec importanti per la Polis, soprattutto da un punto di vista paideutico e di propaganda politica, che lo Stato pagava il biglietto a tutti coloro che non potevano permetterselo. La selezione dei drammaturghi partecipanti a questi agoni, affidata all\u2019Arconte Eponimo, era rigidissima e una testimonianza di Aristofane afferma che i concorrenti si presentassero a migliaia. Al termine della gara veniva attribuito un premio al miglior attore, al miglior autore e al miglior coro (all\u2019interno di quest\u2019ultimo si trovano le idee dell\u2019autore e i concetti pi\u00f9 importanti da trasmettere al pubblico). La giuria era composta da 10 persone, generalmente non esperti ma spettatori pescati a sorte tra il pubblico, chiamati a scrivere il nome del vincitore su una tavoletta e a riporla poi in un\u2019urna; infine 5 di queste tavolette venivano estratte a sorte, in modo da creare una scaletta. Per i vincitori c\u2019era una grande gratificazione economica.\nLe Lenee duravano tre giorni e ospitavano inizialmente solo agoni comici, in seguito anche quelli tragici. I commediografi che partecipavano alle Lenee, di norma 5, erano quelli pi\u00f9 noti, mentre i tragediografi erano per lo pi\u00f9 giovani, o comunque autori non molto conosciuti.\nLa fine dei giochi.\nDal III secolo d.C. gli agoni decaddero e alla fine del IV furono soppressi.\nInfatti a poco a poco gli agoni ginnici e musicali furono sostituiti nel piacere del pubblico dai giochi circensi. L'atletica pertanto rimase limitata ai grandi centri pi\u00f9 intellettuali, finch\u00e9 nel 394 Teodosio non abol\u00ec anche le olimpie. In questo modo la tradizione greca, come l'imitazione romana e le forme ibride risultate dalla mescolanza di reminiscenze elleniche con adattamenti romani, cadde quasi fra l'indifferenza del pubblico di ogni parte del mondo antico, in evidente contrasto con i giochi circensi e gladiatori.\nIl gusto dell'agone per\u00f2 non scomparve con il tramonto dell'era classica, ma sopravvisse nel corso dei secoli, e si pu\u00f2 rintracciare come base costituente dell'altercatio medievale e anche delle scene della commedia dell'arte."}
{"id": "850451", "revid": "78273", "url": "https://it.wikipedia.org/wiki?curid=850451", "title": "Gotiche", "text": ""}
{"id": "850461", "revid": "287204", "url": "https://it.wikipedia.org/wiki?curid=850461", "title": "Serbelloni", "text": ""}
{"id": "850467", "revid": "125987121", "url": "https://it.wikipedia.org/wiki?curid=850467", "title": "Serbelloni (famiglia)", "text": "La famiglia Serbelloni (indicata da certa storiografia con la grafia di Sorbelloni) fu un'importante famiglia patrizia milanese, probabilmente originaria di Vimercate.\nStoria.\nOrigini.\nI primi cenni dell'esistenza della famiglia Serbelloni si ritrovano a Vimercate, gi\u00e0 dalla fine del XIV secolo \u00e8 attestato un tale Pietro detto \"Ser Bello\" (da cui probabilmente il cognome) e, secondo la documentazione del Fondo Riva Finoli all'Archivio di Stato di Milano, la famiglia risultava gi\u00e0 nobilitata se lo zio del detto Pietro, Vitale, pot\u00e9 sposare nel 1371 la nobildonna Caterina de Capitani di Vimercate. Pietro spos\u00f2 la nobile Benvenuta Casati.\nXV secolo.\nI Serbelloni facevano parte del sottobosco nobiliare milanese, lavorando come notai, intrattenendo tenui rapporti con la corte, assumendosi incarichi di responsabilit\u00e0 nel laicato che gestiva le parrocchie. Solo dopo il matrimonio tra una Serbelloni e Bernardino de Medici (fermiere, appaltatore delle imposte e finanziere di piccolo livello), in maniera del tutto inaspettata, la famiglia entr\u00f2 nella nobilt\u00e0. Infatti il figlio primogenito della coppia fu Gian Giacomo Medici detto il Medeghino, fatto Marchese di Musso e poi, in sostituzione, di Melegnano, generale imperiale e beneficiato del toson d'oro, mentre il secondo genito fu Giovanni Angelo, poi pontefice con il nome di Pio IV. I loro cugini furono sempre molto favoriti da questa parentela.\nXVI secolo.\nFra i primi esponenti rilevanti si ricorda Gabrio Serbelloni, nominato capitano da Giovanni Giacomo de Medici ed in seguito, sia grazie al cugino, sia per evidenti meriti personali, generale per l'impero e per il pontefice e suo fratello minore Giovanni Antonio Serbelloni creato cardinale da Pio IV nel 1560.\nXVII secolo.\nL'ultimo esponente di rilievo del ramo principale della famiglia fu Gian Galeazzo Serbelloni (Milano, 1744 - 1802), educato da Parini, che fece parte del Direttorio esecutivo della Repubblica Cisalpina.\nEpoca recente.\nAttualmente il ramo principale \u00e8 rappresentato dai Cetti Serbelloni a cui il Re di Italia Umberto II concesse il titolo di Barone Cetti Serbelloni di San Gabrio."}
{"id": "850468", "revid": "599013", "url": "https://it.wikipedia.org/wiki?curid=850468", "title": "Tomasz Kuszczak", "text": "Carriera.\nClub.\nDopo un anno di giovanili nel 2000, fu promosso in prima squadra nella stagione seguente, per fare il terzo portiere alle spalle di G\u00e1bor Kir\u00e1ly e Christian Fiedler, senza riuscire quindi ad esordire nella Bundesliga.\nIl 14 luglio 2004 pass\u00f2 al West Bromwich Albion.\nEsord\u00ec con la nuova squadra in campionato il 18 settembre 2004 in West Bromwich- (1-1).\nNella partita contro il Manchester United, fu nominato \"Uomo partita\" per aver tenuta inviolata la rete per 68 minuti. Nella stagione seguente fu il secondo portiere alle spalle di Chris Kirkland, ma grazie ad un infortunio di quest'ultimo pot\u00e9 giocare conquistandosi cos\u00ec la maglia con buone prestazioni.\nIl 15 gennaio 2006, realizza la \"Parata dell'anno\" nella partita contro il Wigan Athletic.\nIl 10 agosto 2006 passa in prestito al Manchester United.\nEsordisce con i Red Devils il 17 settembre contro l'Arsenal (0-1), parando un rigore a Gilberto Silva.\nIl 2 luglio 2007, il suo cartellino viene riscattato interamente dallo United. per circa 2 milioni di \u00a3. Il 21 maggio 2008 ha vinto la Champions League dopo che lo United ha battuto ai rigori il Chelsea in finale a Mosca.\nSuccessivamente, in settembre, ha rinnovato il contratto fino al 2012. Il 28 febbraio 2010 \u00e8 stato titolare nella finale di League Cup 2009-2010 vinta per 2-1 contro l'Aston Villa.\nIl 21 febbraio 2012 \u00e8 passato in prestito al Watford fino alla fine della stagione 2011-2012.\nScaduto il contratto con i \"red devils\", il 19 giugno 2012 ha firmato un biennale con il Brighton.\nIl 3 novembre 2014 firma per il Wolverhampton Wanderers un contratto breve fino a gennaio 2015.\nNazionale.\nEsordisce con la Nazionale polacca l'11 dicembre 2003 contro il Malta (4-0).\nInizialmente convocato per Euro 2008, ha dovuto rinunciare a parteciparvi per un infortunio alla schiena occorsogli il 6 giugno 2008 ed \u00e8 stato sostituito da Wojciech Kowalewski.\nStatistiche.\nPresenze e reti nei club.\n\"Statistiche aggiornate al 18 maggio 2019.\""}
{"id": "850471", "revid": "73843", "url": "https://it.wikipedia.org/wiki?curid=850471", "title": "Basilica di San Francesco (Siena)", "text": "La basilica di San Francesco \u00e8 tra le pi\u00f9 importanti chiese di Siena, situata in piazza San Francesco. Eretta nel XIII secolo in stile romanico fu ingrandita nei due secoli successivi nell'immensa struttura gotica attuale. Conserva al suo interno la pisside con le Sacre Particole. La Basilica Santuario \u00e8 officiata dall'Ordine dei Frati Minori Conventuali.\nStoria.\nI francescani arrivarono a Siena immediatamente dopo la morte di san Francesco d'Assisi, avvenuta nel 1226. Tra il 1228 e il 1255 si registra la costruzione di una prima chiesetta nel sito in cui ora sorge la basilica. L'edificio attuale fu costruito tra il 1326 e il 1475 in forme gotiche, ingrandendo una chiesetta preesistente. Nel Quattrocento prese parte al progetto forse Francesco di Giorgio Martini. Nel 1655 un incendio rovin\u00f2 la chiesa, lasciandola malridotta per oltre due secoli: vennero infatti attuati pessimi restauri e aggiunte barocche poco amalgamate. Nel 1763-1765 si provvide alla costruzione del campanile attuale, su progetto di Paolo Posi.\nNel 1855, a seguito delle soppressioni degli Ordini religiosi realizzate in epoca napoleonica, il complesso conventuale pass\u00f2 in propriet\u00e0 all'Arcidiocesi di Siena che ne fece sede del Seminario Arcivescovile. Nel 1968 l'antico Convento adiacente alla Basilica fu acquistato dall'Universit\u00e0 di Siena, dove oggi ha sede il Dipartimento di Economia, politica e statistica.\nLa chiesa fu radicalmente modificata con una campagna di restauri che ebbe inizio alla fine del XIX secolo, realizzando un progetto in stile neogotico secondo il gusto ottocentesco. I lavori furono affidati a Giuseppe Partini per gli interni (1885-1892) e a Vittorio Mariani e Gaetano Ceccarelli per la realizzazione della nuova facciata (1894-1913).\nLa chiesa fu eretta in Basilica minore da papa Leone XIII a motivo della conservazione del Miracolo eucaristico.\nIl miracolo delle Sacre Particole.\nIl 14 agosto 1730 venne rubata dalla basilica una pisside con 351 particole (ostie) consacrate. Tre giorni dopo, il 17 agosto, le particole vennero ritrovate nella cassetta delle elemosine della vicina Collegiata di Santa Maria in Provenzano (non si conoscono i motivi del furto, n\u00e9 della restituzione da parte del ladro). Durante la messa, al momento dell'elevazione, un chierichetto si ferm\u00f2 davanti a una cassetta per elemosina e scorse del bianco; aperta, vi furono trovate le ostie. Per motivi igienici venne deciso di non consumare le particole, in quanto la cassetta in cui vennero ritrovate era piena di polvere e ragnatele. Le ostie vennero riportate il giorno dopo con una grande processione in San Francesco. I fedeli chiesero di conservare le particole per poterle adorare a fini riparatori. Le ostie vennero messe prima in un corporale poi, dopo la visita canonica del Padre Generale, in una nuova pisside fatta sigillare. Dopo circa trent'anni, la pisside fu aperta e si constat\u00f2 che le ostie erano integre e intatte; non ci si pose il problema, fu chiusa e posta nel tabernacolo. Circa 12 volte fu fatta questa operazione. Dopo oltre 280 anni le particole sono ancora integre, a dispetto della loro normale natura a ridursi in poltiglia e polvere entro circa due anni. Nel 1914, al momento della riapertura, ci si meravigli\u00f2 che le ostie fossero ancora intatte. Papa Pio X, pochi mesi prima di morire, fece eseguire analisi chimiche e biologiche effettuate nello stesso anno dal professor Siro Grimaldi e dal fisico Enrico Medi dimostrarono come le particole erano ancora composte da farina di pane azzimo, sostanza facilmente deperibile che rimase inalterata nell'aspetto, prive di batteri, acari e muffe, che invece avevano attaccato le pareti interne della pisside che le conteneva. \nLe particole sono conservate in inverno e in estate in due cappelle diverse all'interno della basilica, rispettivamente nel transetto destro e sinistro. Delle 351 particole originarie ne sono rimaste poco pi\u00f9 di 200, \"non perch\u00e9 - come scrive Vittorio Messori - quelle che mancano siano state distrutte dal tempo ma perch\u00e9, fra le tante \"prove\" eseguite, ci fu anche il comunicare con esse delle persone che ne saggiassero il gusto. Che \u00e8 risultato, esso pure, non alterato\".\nIl 10 settembre 2014, a cento anni dall'ultima analisi, \u00e8 stata effettuata una nuova ricognizione sulle ostie, che \u00abconferma che le sacre particole conservate nella basilica di San Francesco, a Siena, si stanno ancora mantenendo miracolosamente intatte, contro ogni legge naturale\".\nInterpretazione.\nLa Chiesa cattolica attribuisce questo fenomeno soprannaturale alla Presenza Reale e permanente del Corpo di Ges\u00f9 nelle particole consacrate, in accordo con il dogma eucaristico cattolico. I credenti cattolici considerano tale miracolo permanente, nel quale le ostie non appaiono deteriorate lungo i secoli, come una prova della dottrina tradizionale della transustanziazione, formulata da san Tommaso D'Aquino che soggiorn\u00f2 a Siena ed ebbe fra i suoi discepoli il beato e nobile senese Ambrogio Sansedoni.\nFacciata.\nLa chiesa medievale gotica del 1326-1475 aveva una facciata coperta di fasce di marmo bianche e verdi, nello stile delle pareti laterali esterne del Duomo di Siena, un portale quattrocentesco di Francesco di Giorgio Martini e un rosone dello stesso autore. I lavori di restauro intrapresi alla fine del XIX secolo portarono alla sostituzione di tale facciata, ormai rovinata, con quella attuale in stile neogotico, fatta con laterizi e assai sobria. Tra le poche decorazioni si trovano un portale cuspidato in marmo che raffigura, nella lunetta, \"San Francesco e san Bernardino in adorazione della Vergine col Bambino\" due angeli ai lati e, in cima alla cuspide, il \"Cristo con la croce\". Ai lati del rosone si trovano i simboli dei quattro evangelisti. Gli stemmi disseminati sulla facciata, anch'essi in marmo, rappresentano la citt\u00e0 di Siena e le famiglie che hanno contribuito al mantenimento e restauro della chiesa. Il rosone \u00e8 l'unico elemento antico, ereditato dalla facciata quattrocentesca di Francesco di Giorgio Martini.\nInterno.\nL'edificio presenta una pianta a croce egizia, con unica navata ampia coperta a capriate e senza cappelle sporgenti, un transetto anch'esso coperto a capriate e molte cappelle voltate a crociera su entrambi i lati, tutte terminanti con una parete piatta piuttosto che semicircolare. Essendo la pianta a croce egizia manca un coro ed un'abside, sostituito da una cappella centrale simile alle altre del transetto, se si eccettua la maggiore dimensione. Tale pianta seguiva lo schema dell'architettura cistercense ed era un semplificato modello architettonico degli ordini mendicanti, che mirava ad un tempo a creare un ambiente di estese dimensioni, estremamente adatto alla predicazione ad una vasta folla di fedeli, e dall'altro ad eliminare gli eccessi decorativi.\nTutte le pareti interne sono caratterizzate da fasce di marmo bianco e verdi, sull'esempio del Duomo della stessa citt\u00e0. In seguito all'incendio del 1655 e al ripristino ottocentesco, l'ambiente interno \u00e8 cambiato molto rispetto al passato, appare quasi disadorno, nonostante la recente ricollocazione dei dipinti originariamente ubicati negli altari barocchi demoliti nel XIX secolo.\nLa proiezione verticale della navata \u00e8 a due fasce con altari nella prima e finestre gotiche con vetrate nella seconda, bifore lungo la navata e una grande quadrifora absidale. Tali vetrate sono ben 36, in tutta la chiesa, e furono fatte dalla vetreria F. Zettler di Monaco di Baviera intorno al 1885-1890. Di queste, 25 sono state rifatte dalla stessa vetreria poco dopo la seconda guerra mondiale, essendo state distrutte dai bombardamenti.\nControfacciata.\nIn controfacciata si conservano i resti di due sepolcri trecenteschi e, in alto, due grandi affreschi frammentari staccati rispettivamente da Porta Romana e Porta dei Pispini: l\"Incoronazione della Vergine\", iniziata dal Sassetta nel 1447 e terminata da Sano di Pietro nel 1450 (a sinistra), e la \"Nativit\u00e0 di Cristo\" eseguita dal Sodoma nel 1531 (a destra).\nLato sinistro della navata.\nNumerose sono le opere di questo lato della navata. Degno di nota \u00e8 il portale rinascimentale che si incontra all'inizio della navata. Fu disegnato da Francesco di Giorgio Martini intorno al 1450 per la facciata esterna e qui trasferito dopo i restauri dei secoli XIX-XX (il dipinto ad olio su legno raffigurante \"San Padre Pio\" \u00e8 opera moderna di Ezio Pollai del 1996).\nInteressanti sono anche i bassorilievi in marmo raffiguranti la \"benedizione della prima pietra\" e, pi\u00f9 avanti, \"San Francesco che benedice gli uccelli\" e \"San Francesco che appare a Gregorio IX\", tutte opere di fine-Duecento recuperate dalla vecchia chiesa romanica e murate su questa parete.\nAl termine della parete troviamo un affresco staccato raffigurante la \"Crocifissione\" di Girolamo di Benvenuto (fine XV-inizio XVI secolo).\nLe sei pale sono opere di pittori dei secoli XVI-XVII inclusi Alessandro Casolani e Ilario Casolani, Jacopo Zucchi, Pietro Sorri, Pietro da Cortona, un pittore vicino a Deifebo Burbarini, e Dionisio Montorselli.\nLato destro della navata.\nAll'inizio del lato destro della navata \u00e8 presente, entro una lunetta, una \"Visitazione e santi\" di pittore senese del primo Quattrocento. Pi\u00f9 avanti si vedono in un nicchione altri frammenti di affreschi attribuiti ad Andrea Vanni (seconda met\u00e0 del XIV secolo) in cui si riconoscono \"Santa Caterina d'Alessandria\", \"Santa Margherita\", \"San Gherardo\", \"Santa Chiara\", \"San Giovanni Battista\" e \"San Francesco che riceve la stimmate\".\nAlla fine della parete il crocifisso ligneo della fine del Duecento \u00e8 una delle opere pi\u00f9 antiche della chiesa, sopravvissuto miracolosamente all'incendio del 1655.\nLe tre tele sono opere minori dei secoli XVI-XVII di Giuseppe Nicola Nasini, Giovan Battista Ramacciotti, ed Alessandro Casolani insieme a Vincenzo Rustici.\nDopo il portale laterale \u00e8 presente la \"tomba dei Tolomei\", qui trasportata dall'esterno; una lastra nel pavimento \u00e8 additata tradizionalmente come tomba di Pia de' Tolomei.\nCappella Maggiore.\nContiene un altare moderno in marmo disegnato da Giuseppe Partini e scolpito da Leopoldo Maccari (XIX secolo) e una bellissima vetrata, la maggiore della chiesa nonch\u00e9 una delle pi\u00f9 belle vetrate moderne. Raffigura \"l'approvazione di Papa Onorio III della regola di San Francesco\" ed \u00e8 opera della Vetreria F. Zettler di Monaco di Baviera del 1889 (rifatta dalla stessa vetreria nel 1952).\nSulla parete sinistra sono esposti due busti raffiguranti i genitori del papa senese Pio II, Silvio Piccolomini e Vittoria Forteguerri. Sono i resti delle tombe dei genitori del pontefice, commissionate dal pontefice stesso ad Antonio Federighi nel 1459, per onorare la memoria dei genitori scomparsi. Per l'occasione i corpi furono trasferiti da Pienza a questa chiesa.\nCappelle del transetto.\nI maggiori tesori della chiesa si trovano proprio nelle otto cappelle del transetto ai lati della Cappella Maggiore (quattro a destra e quattro a sinistra).\nPartendo dalla prima cappella che si trova vicino alla parete di fondo a sinistra, \u00e8 da segnalare un affresco staccato dal chiostro del convento, dipinto da Jacopo di Mino del Pellicciaio prima del 1396 e raffigurante la \"Maest\u00e0\". Nella seconda cappella si trovano due affreschi di Ambrogio Lorenzetti staccati dalla Sala Capitolare del convento e risalenti al 1335-1340. Raffigurano storie di frati francescani e precisamente il \"Martirio di cinque frati francescani\" (a sinistra) e \"San Ludovico di Tolosa si congeda da papa Bonifacio VIII\" (a destra). Nella quarta cappella c'\u00e8 invece un'opera del fratello di Ambrogio, Pietro Lorenzetti, un altro affresco staccato dalla Sala Capitolare e raffigurante la \"Crocifissione\" (1336-1337 circa).\nNella quinta cappella, la prima dopo la cappella maggiore centrale, una \"Madonna col Bambino\" di Andrea Vanni (1398) risulta annerita, nonostante i recenti restauri, a causa dell'incendio del 1655. Questo dipinto e il crocifisso ligneo della navata sono le uniche opere \u201cinfiammabili\u201d che si trovavano nella chiesa prima dell'incendio e a questo sopravvissute. La sesta cappella reca sulla parete destra il monumento funebre in marmo al cavaliere Cristoforo Felici, realizzato da Urbano da Cortona nel 1463. Nella cappella successiva da ammirare, sulla parete destra, un bassorilievo in marmo del 1340 circa di Giovanni d'Agostino, l'artista che copriva la carica di capomastro dell'Opera del Duomo in quegli anni. Rappresenta l\"Assunzione di Maria\". Nella stessa cappella, il polittico moderno neogotico al centro \u00e8 degno di nota per essere una delle poche opere raffigurante san Massimiliano Maria Kolbe, il padre francescano deportato ad Auschwitz che volle sostituirsi volontariamente ad un condannato a morte. La figura di Kolbe si trova a destra nel polittico ed \u00e8 un'aggiunta di Aldo Marzi (1973) ad un polittico precedente di Pietro de Pezzatis (1898) con la \"Madonna e san Francesco\".\nIl transetto contiene altre quattro cappelle sul lato opposto rispetto a quelle gi\u00e0 descritte. Di queste la seconda e la quarta, numerate a partire dalla parete sinistra di fondo, preservano le Sacre Particole profanate nel 1730 e rimaste da allora miracolosamente incorrotte. Le particole vengono collocate nella seconda e quarta cappella in estate ed inverno, rispettivamente. La seconda cappella \u201cestiva\u201d fu realizzata da Lorenzo di Mariano detto il Marrina nel 1504, ma fu rifatta interamente nel XIX secolo. Dell'apparato originario rimane per\u00f2 soltanto il pavimento a graffito con le quattro Virt\u00f9 cardinali. La quarta cappella \u201cinvernale\u201d \u00e8 decorata sulla sinistra da un finto polittico ad affresco della seconda met\u00e0 del Trecento di Lippo Vanni, raffigurante la \"Madonna col Bambino e santi\", staccato dal convento.\nLe bandiere delle contrade nella basilica.\nDalle pareti della navata penzolano le bandiere delle contrade di tutta la citt\u00e0, come avviene in altri edifici religiosi di Siena. Trovandosi la basilica sulla linea di confine tra il territorio della contrada della Giraffa e di quello della contrada del Bruco, alle due contrade spettano il patronato di due cappelle molto importanti della chiesa, rispettivamente la Cappella Maggiore e la Cappella estiva delle Sacre Particole. In entrambi i casi i pilastri di ingresso della cappella esibiscono quattro bandiere della contrada che ne ha il titolo (due per pilastro). Le bandiere delle rimanenti contrade di Siena sono qui presenti in ragione del fatto che la Basilica \u00e8 considerata uno dei luoghi legati al cerimoniale religioso contradaiolo durante l'anno.\nSagrestia.\nSi accede alla sagrestia dal transetto destro. Essa conserva un lavabo cinquecentesco tra affreschi di \"Angeli\" del Sodoma.\nIl convento.\nIl convento di San Francesco venne eretto nel XV secolo e ingrandito nel 1518. Dopo la secolarizzazione \u00e8 stato adibito a sede della facolt\u00e0 di Economia dell'Universit\u00e0 degli Studi di Siena e della Biblioteca del circolo giuridico, che vanta oltre 177.000 volumi e opuscoli, 1000 cinquecentine e numerosi manoscritti."}
{"id": "850472", "revid": "87909", "url": "https://it.wikipedia.org/wiki?curid=850472", "title": "Morbo di Osgood-Schlatter", "text": ""}
{"id": "850473", "revid": "838137", "url": "https://it.wikipedia.org/wiki?curid=850473", "title": "Eurito di Sparta", "text": "Biografia.\nEurito ed un suo compagno, Aristodemo, erano stati colpiti da un'infezione agli occhi e avevano quindi ricevuto l'ordine di fare ritorno a Sparta. Eurito per\u00f2, una volta tornato indietro, ordin\u00f2 al suo servo ilota di guidarlo nuovamente sul campo di battaglia. Si lanci\u00f2 cos\u00ec cieco nella mischia e fin\u00ec ucciso dai nemici.\nAristodemo invece fece effettivamente ritorno a Sparta, ma in questo modo perse il proprio onore, tanto da essere detto \"Aristodemo il fuggiasco\". Lo stesso Erodoto evidenzia per\u00f2 come lo sdegno dei suoi concittadini non fosse stato tanto dovuto alla scelta del miliare, legittima poich\u00e9 concessa dal re, ma dal fatto che Eurito avesse, a differenza di lui, accettato di morire. Aristodemo ebbe per\u00f2 il modo di riguadagnare l'onore perduto combattendo valorosamente durante la battaglia di Platea."}
{"id": "850480", "revid": "23671", "url": "https://it.wikipedia.org/wiki?curid=850480", "title": "Curiosando nei cortili del cuore", "text": ""}
{"id": "850481", "revid": "767487", "url": "https://it.wikipedia.org/wiki?curid=850481", "title": "Arche (astronomia)", "text": "Arche (dal greco \u0391\u03c1\u03c7\u03b7), o Giove XLIII, \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2002 ed ha ricevuto la designazione provvisoria S/2002 J 1.\nArche \u00e8 caratterizzato da un movimento retrogrado ed appartiene al gruppo di Carme, composto da satelliti retrogradi ed irregolari, che orbitano attorno a Giove ad una distanza compresa fra i 23 e i 24 milioni di chilometri, con un'inclinazione orbitale pari a circa 165\u00b0.\nSecondo la mitologia greca, Arche \u00e8 una delle muse, che si aggiunge alle tre iniziali (Aede, Melete e Mneme), figlie di Zeus e Mnemosine."}
{"id": "850485", "revid": "729019", "url": "https://it.wikipedia.org/wiki?curid=850485", "title": "Torre del Mangia", "text": "La Torre del Mangia si trova in piazza del Campo a Siena; \u00e8 la torre civica del palazzo Comunale. \u00c8 tra le torri antiche italiane pi\u00f9 alte (la quattordicesima), arrivando a 88 metri all'altezza degli ultimi merli. Secondo quanto scritto da Ranuccio Bianchi Bandinelli, la Torre del Mangia, pur partendo da una levatura del terreno pi\u00f9 bassa, raggiunge la stessa altezza del campanile del Duomo di Siena, questo per simboleggiare il raggiunto equilibrio tra il potere celeste e quello terreno, senza che nessuno dei due superi e si imponga sull'altro.\nStoria.\nCon queste parole Agnolo di Tura celebra nelle cronache del 1325 l'inizio dei lavori che dettero vita alla torre, mescolando insieme i sacri riti religiosi delle preghiere, delle orazioni e dei salmi, con quelli profani come la collocazione di monete e iscrizioni in lingua antica come il latino, il greco e l'ebraico per propiziare la solidit\u00e0 dell'edificio. Come per\u00f2 si legge dai registri di pagamento del Camarlengo della Repubblica, comunemente detti della \u201cBiccherna\u201d, risale al 1338 il primo riconoscimento ufficiale dell'edificazione della torre. A lungo \u00e8 stato erroneamente ritenuto architetto dell'opera il maestro Agostino di Giovanni, apprezzato scultore senese del Trecento, creduto l'unico ideatore ed artefice. Sempre dai registri della Biccherna risulta che abbia lavorato al progetto, ma solo per un breve lasso di tempo, mentre pi\u00f9 probabilmente i primi architetti incaricati furono i perugini Minuccio di Rinaldo e suo fratello Francesco. In tutto i registri del tempo riportano nell'arco di dieci anni i nomi di otto \u201coperarii turris\u201d che presero parte alla costruzione della torre. Un altro documento del 1341 chiama in causa per la realizzazione anche Lippo Memmi, famoso pittore e cognato di Simone Martini, al quale venne dato il compito di rendere l'edificio pi\u00f9 imponente e raffinato delle altre torri che si ergevano per le vie della citt\u00e0: fu lui che realizz\u00f2 il progetto del particolare coronamento che \u201cspezza\u201d la lunga canna in mattoni. I lavori non durarono a lungo: \u00e8 del 1348 un documento che delibera la fusione della \u201cchampana nuova \u2026 de' Signori Nove\" da collocare sopra la torre, operazione posticipata per\u00f2 di un anno a causa delle ingenti vittime della peste che non risparmi\u00f2 la citt\u00e0.\nNel 1798 Siena fu colpita da un disastroso terremoto, ma la Torre ne usc\u00ec illesa, complice il precedente restauro a opera dell'ingegnere Alessandro Matteucci e dell'architetto incaricato Alessandro Nini, il quale fece levare definitivamente dalla cima la statua del \u201cMangia\u201d. Scrive il Reverendo Professore Ambrogio Soldani riguardo al terremoto: \u201c con meraviglia degli architetti e di tutti quegli che essendo in Piazza vedevanla con sorpresa, e con orrore insieme, oscillare specialmente verso la cime e pareva loro che dovesse spezzarsi e cadere a terra [\u2026] in tutte le sue parti\u201d.\nIl \"Mangia\" personaggio.\nDa sempre il popolo senese \u00e8 solito chiamare con soprannomi ed epiteti cose o persone (non a caso ogni fantino che corre il Palio ha un personale soprannome datogli dalla contrada con cui esordisce); non fu escluso da tale consuetudine uno dei primi campanari adibiti a scandire le ore, tale Giovanni di Balduccio, \"m\u00e9sso dei Signori Nove\", noto per i suoi sperperi e i suoi vizi legati soprattutto alla cucina. Tale fama gli valse il soprannome di \"Mangiaguadagni\" o, pi\u00f9 semplicemente, \"Mangia\"..\nIl lavoro di campanaro non gli dur\u00f2 a lungo visto che nel 1360 venne subito installato il primo orologio meccanico. Quando poi nel 1400 Don Gasparo di Simone degli Ubaldini (famoso al secolo per l'orologio del Rialto a Venezia, di Orvieto e di Citt\u00e0 di Castello) ne rifece i meccanismi, vi associ\u00f2 un automa per battere le ore sulla campana al posto del Balduccio. Il popolo senese conserv\u00f2 il nomignolo di \"Mangia\" anche per l'automa meccanico che l'aveva sostituito, anche in considerazione delle ingenti somme di denaro che venivano versate per i numerosi interventi di manutenzione e restauro dell'orologio e dei suoi complicati meccanismi.\nLa figura del \u201cMangia\u201d \u00e8 sempre stata accompagnata da un'aura di mistero e fantasia. L'affetto e la simpatia che il popolo senese gli ha sempre riconosciuto \u00e8 stata tale che, dal Seicento, gli vennero attribuiti alcuni componimenti satirici vestendolo cos\u00ec della dote di poeta. Risulta suo un madrigale dal titolo \u201cIl Mangia smartellato a gl'amanti ammartellati\", infarcito di equivoci doppi sensi, ancora conservato presso l'archivio dell'Accademia dei Rozzi, datato 1667: \u201cDell'antica campana/ hor che mi trovo un Campanon maggiore/ V\u00f2 cercando per tutto/ Martel pi\u00f9 grande per sonar l'ore;/ Voi amanti scherniti,/ Che di tal Mercantia sempre abbondate,/ Un de' vostri martelli a me portate: / Qual non voglio comprare,/ Ma si bene scontare / Che se col vostro sospirato oggetto, / Sollevarete gl'amorosi affanni, / Vi prometto di farvi ore com'anni.\u201d\nIl \"Mangia\" automa.\nNel corso degli anni la statua adibita a battere le ore sulla campana non \u00e8 stata sempre la stessa, numerose opere d'arte e marchingegni meccanici si sono alternati a compiere il lavoro che un tempo fu del sopracitato Giovanni di Balduccio. La primissima statua venne realizzata in legno, ma esposta com'era alle intemperie, nel 1425 fu sostituita da una in ottone ad opera del fiorentino Dello di Niccol\u00f2 e dei Daniello e Lazzaro di Leonardo, incaricati questi ultimi a decorare anche la sfera dell'orologio. Durante i due secoli successivi si hanno notizie di vari restauri all'orologio e all'automa, che in alcune occasioni rimase anche inoperoso, mentre nel 1666, con il rinnovamento del Campanone, si registra nei libri di spese del tempo la commissione al sarto Camillo Lanciati di un rivestimento in stoffa della nuova statua imbottita di fieno. Ma \u00e8 proprio il campanone che segna il \u201cdeclino\u201d dell'automa: infatti per montare l'enorme Sunto sulla sommit\u00e0 della Torre fu necessario togliere alcuni merli e l'ingombrante statua del \u201cMangia\u201d. Fu poi sostituita con una in pietra e ricollocata nel 1682 su un merlo d'angolo, mentre nel 1725 venne rifatto prima in ottone e poi ancora in legno rivestito di piombo. L'ultima versione risale al 1759, dalle fattezze di un maestoso guerriero, opera scolpita in un unico blocco di travertino dallo scultore fiorentino Angiolo Bini. La statua era si ben visibile dalla piazza, ma ormai priva della sua iniziale funzione poich\u00e9 era stato contemporaneamente installato un orologio che batteva da s\u00e9 le ore, ed il \u201cMangia\u201d si limitava a ruotare e fingere di colpire la campana con il martello che teneva fra le mani. Scarnificata quindi delle sue funzioni venne definitivamente tolta nel 1780.\nIl \"Mangia\" perduto e ritrovato.\nDurante alcuni lavori di restauro alla torre nel 1780, la statua del \"Mangia\" venne tolta dalla cima e riposta in un magazzino del comune. Abbandonata per anni nei fondi del Palazzo Pubblico, venne notata dal Governatore Giulio Ranuccio Bianchi Bandinelli e fatta trasportare nel 1824 nella sua villa di Pagliaia per ornarne il lago. Quasi un secolo pi\u00f9 tardi, il suo pronipote Ranuccio, affermato studioso, casualmente venne a conoscenza di questo fatto e volle recuperare la statua ritenuta ormai dispersa. Come ha poi riportato sul giornale \u201cbalzana\u201d del 1927, il lago della villa di Pagliaia era ormai prosciugato, ma in un fosso di tale campo intravide la testa di una statua che identific\u00f2 come il \u201cMangia\u201d, e poco lontano il suo busto. Mancante delle braccia che presumibilmente vennero utilizzate come materiale di recupero per la costruzione di un fienile, don\u00f2 l'opera restaurata al Comune di Siena e ancora oggi \u00e8 visibile nel Cortile del Podest\u00e0 (comunemente chiamato \"entrone\" dai senesi, dove i cavalli che corrono il Palio sostano prima di entrare sul tufo) del Palazzo Pubblico. Proprio Bianchi Bandinelli la descrive come \u201cun mutilo resto di travertino, quasi impari alla sua fama, come del resto tutti i grandi uomini visti da vicino\u201d..\nDanni e restauri.\nPer intemperie.\nFino alla fine del Settecento, data in cui venne finalmente deciso dopo un lungo dibattito di dotare la Torre di un parafulmine, furono proprio le scariche elettriche delle saette a causare i principali danni all'edificio. Il 6 aprile 1460 un fulmine arriv\u00f2 ad abbattere alcuni merli che ornavano la Rocca della Torre oltre a spostare la statua del Mangia. Vano fu il tentativo di riparare un tale danno, tanto che nel 1463 venne richiesto l'ausilio di ingegneri specializzati provenienti da Roma. I costi di tale operazione erano cos\u00ec ingenti che costrinsero il Concistoro a rinunciare. Qualche mese pi\u00f9 tardi, viste le precarie condizioni in cui la Torre versava, venne ipotizzato di togliere le campane dalla cima in via precauzionale e fu avanzato in questa occasione il progetto per la realizzazione di una seconda torre sul lato opposto del Palazzo su cui porre le campane della \u201ctorre vecchia\u201d. Il lavoro non fu mai realizzato sebbene pare che circolasse gi\u00e0 un disegno del progetto, e anche per periodi successivi non ci sono notizie relative a restauri o interventi. Le cronache riportano notizie di danni causati dalla caduta di fulmini negli anni 1470, 1496, 1519 e nel 1730.\nPer gli assedi nemici.\nAlessandro Sozzini riguardo alla battaglia del 1554 contro i fiorentini dice: \u201c\u2026Il d\u00ec detto, gl'Imperiali dei Forti di Camollia tirorno una botta d'artiglieria alla Torre di Piazza, e colse in la cima nel mezzo dell'arme della Balzana, mand\u00f2 gi\u00f9 un merlo, ed una pietra grossa sfond\u00f2 la volta della Cappella di Piazza; e fece gran fracasso e molta gente l'and\u00f2 a vedere..\u201d. Quattro anni dopo, finita la guerra, vennero riparati i danni.\nPer fatalit\u00e0.\nDurante la festa annuale per la commemorazione della \u201cpromotio\u201d granducale, la sera del 9 gennaio 1701, come consuetudine vennero accese delle fiaccole sul Palazzo e sulla Torre, provocando un incendio che danneggi\u00f2 una delle travi sottostanti alla cella campanara; danno che venne riparato solo nel 1705.\nNel 1717 una delle lupe-sgocciolatoio cadde provocando un buco nel soffitto della Cappella sottostante. I danni furono riparati con spese contenute.\nDescrizione.\nAlla base della torre \u00e8 presente un unico blocco di tufo, molto resistente ed elastico, su cui poggia e si innalza il fusto in mattoni. Accedere al basamento \u00e8 ancora possibile attraverso una piccola botola posta sul pavimento del primo piano dei Magazzini del Sale scendendo una scala scavata nel tufo piuttosto ripida. Qui sono state ricavate piccole stanze ad altezza d'uomo in cui si scorgono lungo le pareti, staccati un metro da terra, i primi mattoni da cui prende le mosse la Torre, apparendo come se l'impianto murario finisse e si perdesse nel tufo. Si narra che in queste celle trascorressero l'ultima notte, anticamente, i condannati a morte. La torre, oltre che sul tufo, poggia anche sulle strutture circostanti del Palazzo del Comune, tanto che \u00e8 possibile scorgere ancora una finestra gotica del Capitano di Giustizia prima che venisse coperta dalla Cappella. La snella sagoma di mattoni in cotto a base quadrata si erge per quasi 70 metri, spezzata da una sottile cornice scura, da cui si eleva il primo coronamento in travertino bianco, composto da mensoloni a piramide rovesciata che sorreggono gli archi{indicare la fonte in pag 11, cairola}. Questo primo coronamento termina con la tipica merlatura del tempo, sotto cui sono posti due stemmi del Comune ed un leone rampante, oltre alle lupe-sgocciolatoio negli angoli. Al di sopra trova spazio la cella campanaria, la loggia adibita a contenere la campana della Torre, anch'essa coronata da merli e lupe-sgocciolatoio. I quattro lati sono perfettamente orientati a coppie secondo le direzioni Nord-Sud ed Est-Ovest. All'interno la torre ospita una scala per salire fino alla loggia in cui era riposta la campana: con 110 gradini si raggiunge il terrazzino con vista sulla piazza, mentre per arrivare alla cella campanaria se ne devono salire altri 242. Sono pi\u00f9 di 400 se si contano a partire dall'ingresso anteriore dei Magazzini del Sale. Ai piedi della Torre, prospiciente verso il centro della Piazza davanti al Palazzo comunale, si trova la Cappella di Piazza, un tabernacolo costruito interamente in marmo in onore della Vergine Maria dopo la fine della peste che si era abbattuta sulla citt\u00e0 nel 1348.\nNei secoli la facciata principale della torre, con l'intenzione di abbellirla, venne affrescata pi\u00f9 volte all'altezza dell'orologio da pittori quali Martino di Bartolomeo, Alessandro Casolani, Bernardino Mei. Per proteggere i dipinti dalle intemperie e dal rischio di deterioramento, venne installata una tettoia in mattoni, della quale si riconosce ancora oggi la forma triangolare appena sopra l'orologio, smantellata definitivamente alla fine dell'Ottocento. Dello stesso periodo una lastra marmorea sottostante che recava una scritta in latino allusiva allo scorrere del tempo e all'orologio: \u201cCoeca licet tacito volantur tempora cursu/ Auribus heic horas nosse oculisque datur\u201d (Sebbene il tempo cieco svolga tacito il suo corso, di qui \u00e8 dato a noi conoscere le ore con l'udito e la vista).\nLe campane.\nDa sempre l'immagine della torre \u00e8 simbolo di potere ed autorit\u00e0, ma per la Repubblica di Siena, l'esigenza della costruzione di tale edificio era anche quella di trovare una giusta e meritevole collocazione alle campane del Comune, fino ad allora poste sulla torre di palazzo Mignanelli e successivamente sul campanile del Duomo. La concezione del tempo quale quello \u201creligioso\u201d delle ore di preghiera (il mattutino ed il vespro), era ormai accompagnato da quello \u201cpubblico\u201d del lavoro e della vita sociale del cittadino, come le uscite della Signoria, le condanne a morte ed il coprifuoco. Cos\u00ec nel 1344, a lavori non ancora ultimati, venne posta sulla Torre la cosiddetta \u201ccampana del popolo\u201d proveniente dalla citt\u00e0 di Grosseto, finch\u00e9 non venne fusa nel 1349 per farne una ancora pi\u00f9 grande chiamata \u201ccampana grossa\u201d o \u201ccampanone\u201d. Come ricorda Agnolo di Tura: \u201c La campana grossa del comune di Siena fu fatta in questo tempo. Fecela maestro Ricciardo di Tingo, pesa libbre 17777 [\u2026]. Fu operaio a far la detta campana Tuccio Maffei, e st\u00e8 sul campo la detta campana pi\u00f9 tempo e poi si pose in su la torre del comuno di Siena\u201d..\nLa suddetta campana scand\u00ec per quasi tre secoli lo scorrere quotidiano delle ore, non senza subire per\u00f2 le ingiurie del tempo; rimase in attivit\u00e0 fino al 1633 quando fu rifusa e ricollocata l'anno successivo. Nuovamente danneggiata venne tenuta inoperosa per un decennio finch\u00e9 fu deciso di fonderla ancora nel 1665. Furono impiegati due giorni e 53 uomini per issarla in cima alla torre. Poi, sotto consiglio del Governatore di Siena e principe Mattias de' Medici, venne spostata dalla cella campanaria allo spazio soprastante. Per tale opera vennero consultati degli specialisti, provenienti anche da Pisa, che idearono un modello di sostegno a quattro colonne di ferro e terminarono il lavoro l'anno successivo. A quei tempi il Campanone fu giudicato uno dei pi\u00f9 grandi d'Italia, alto 2.34 metri per 1.98 di diametro, dal peso di 6764 chili.. La campana venne benedetta il 14 novembre 1665 dall'arcivescovo Ascanio Piccolomini col nome di Maria Assunta. Ispirati da questo titolo ancora oggi i cittadini senesi la chiamano comunemente \u201cSunto\u201d.\nNel 1831 il Campanone venne gravemente danneggiato e ne fu vietato l'uso fino a nuova riparazione o fusione. I preventivi per la riparazione per\u00f2 risultarono essere troppo dispendiosi, fu cos\u00ec deciso di investire una somma pi\u00f9 discreta per la sola accomodazione. I due tecnici Luigi Rossi e Vincenzo Gani incaricati di farlo, limarono la \u201cferita\u201d del bronzo, ma non bast\u00f2 per coprire il grosso taglio che ancora \u00e8 visibile sul bordo inferiore della campana. Questo difetto dona al campanone una nota nominale indecifrabile e un timbro particolarmente roco (in gergo \u201cpentoloso\u201d), che per\u00f2 diventa ovattato quando viene suonato a mano, mediante il battaglio interno; poich\u00e9 ci\u00f2 avviene solo nei giorni del palio, i senesi associano a questo suono particolare l'imminenza della festa. In tutte le altre occasioni durante l'anno il battito viene prodotto da un martelletto automatico esterno alla campana stessa.\nCome da calendario comunale, \"Sunto\" suona nei seguenti giorni e per le seguenti ricorrenze:\nL'orologio.\nLa Torre del Mangia non fu soltanto un maestoso monumento architettonico simbolo del potere, ma volle essere anche un utile strumento per i cittadini: \u00e8 per questo che nel 1360 vi fu installato un grande orologio ad opera di Bartolomeo Guidi. L'orologio occupa la prima met\u00e0 della Torre, poco sopra il terrazzo del Palazzo Pubblico. Da quel momento le campane del Comune scandivano la vita della citt\u00e0, un forte messaggio di potere, ma anche un impegno gravoso da un punto di vista economico. Il primo orologio venne a costare 858 fiorini, ma furono le varie manutenzioni e restauri che incrementarono nel tempo le spese. Infatti la maggior parte delle volte venivano chiamati esperti da fuori Siena, come Maestro Bertino da Rouen, Guasparre degli Ubaldi da Citt\u00e0 di Castello o Giovanni da Milano che nel 1425 rifece interamente il meccanismo; anche nel 1692 venne completamente rifatto. Gli interventi risultavano essere molto costosi, ma necessari, essendo l'unico orologio pubblico della citt\u00e0. Insieme alle spese meramente tecniche, vengono annotati nei libri contabili anche quelle relative ai vari dipinti attorno al quadrante, che nei secoli furono affrescati. Tra i pi\u00f9 importanti, quello di Priamo della Quercia, figlio di Jacopo, Alessandro Casolani della fine del Cinquecento che dipinse delle figure allegoriche rappresentanti il Giorno e la Notte, la Giustizia e il Tempo, o quello di Bernardino Mei (1650) dal titolo \u201cIl tempo che sostiene la sfera\u201d e Carlo Amidei (1776). Fu di Luigi Boschi l'ultimo affresco del 1848, particolarmente criticato. Dalla fine dell'Ottocento l'orologio \u00e8 rimasto \u201cspoglio\u201d sia dai dipinti che dalla tettoia soprastante.\nGli ultimi lavori all'orologio risalgono al 1804 per opera del senese Giovan Lorenzo Barbetti, che lo rifece completamente ed infine un restauro del 1963.\nParafulmine.\nPer la sua notevole altezza, ma soprattutto, come spiega Leonardo Ximenes nella sua Relazione\" del 1778, per la grande quantit\u00e0 di ferro dei sostegni del campanone e del campanone stesso posto sulla cima, la Torre del Mangia \u00e8 sempre stata facile bersaglio per i fulmini. Fino alla seconda met\u00e0 del XVIII secolo, in cui venne installato il primo parafulmine sulla sommit\u00e0 della torre, le scariche elettriche prodotte dai fulmini si abbattevano sul campanile per poi scomparire all'interno della torre attraversando il lungo filo metallico dell'orologio e scaricarsi nelle vicinanze fungendo da parafulmine involontario. Questa combinazione per\u00f2 provocava spesso danni all'orologio, alle stanze del Palazzo o alle strutture murarie. Per tale ragione nel 1776 venne installato, sotto la direzione di Domenico Bartaloni, docente di Fisica della Regia Universit\u00e0 di Siena, un conduttore elettrico in grado di prevenire gli incidenti causati dalle scariche elettriche naturali. Lo scienziato americano Benjamin Franklin ne brevett\u00f2 venti anni prima a Philadelphia il modello che consisteva in un'asta di metallo avente sulla sua sommit\u00e0 una punta di rame, collegato ad una catena metallica e terminante al suolo dove scaricare l'energia elettrica raccolta. Il Bartaloni pens\u00f2 quindi di riprendere tale modello e applicarlo in cima alla torre, affiancando la catena metallica al filo di ferro del martello che batteva le ore del campanone, in modo che raggiungesse anch'essa l'orologio centrale. A questa altezza venne posta una spranga di ferro per deviare la corrente elettrica e farla scaricare sottoterra, in un condotto dell'acqua. Solo nel 1996 si \u00e8 provveduto a sostituire con un moderno parafulmine e un rinnovato sistema di sicurezza la Torre, ma sempre ricalcante quello settecentesco.\nIconografia.\nSiena e i suoi monumenti, tra i quali la Torre del Mangia, da secoli fa da soggetto ad affreschi, pitture ed icone (oltre che ad acquarelli, disegni architettonici, grafiche professionali e commerciali). Tra i tanti dipinti che raffigurano la Torre conservati nel Palazzo Comunale (escluso il celebre di Ambrogio Lorenzetti sugli Effetti del Buono e del Cattivo Governo in quanto pare che il Palazzo e la Torre non vengano riportati sia perch\u00e9 coincide con gli anni della costruzione della Torre, sia perch\u00e9 il punto di vista \u00e8 dall'interno del Palazzo stesso) sono da citare:\nAltre opere sono conservate nella Pinacoteca Nazionale, nell'Archivio di Stato oltre che nel Duomo.\nAnche alcuni Drappelloni (il \u201ctrofeo\u201d che viene assegnato alla contrada vittoriose del Palio) celebrano la maestosit\u00e0 della Torre: l'ultimo che la ritrae \u00e8 quello vinto dalla contrada del Drago nel luglio 2014 e dipinto da Rosalba Parrini, il precedente \u00e8 stato vinto dalla contrada del Bruco nell'agosto del 2008 e dipinto da Mario Ceroli; nel 2006 entrambi i Drappelloni, sia quello di luglio vinto dalla Pantera e dipinto da Rita Rossella Ciani e da Pia Bianciardi, sia quello di agosto vinto dalla Selva e dipinto da Tino Stefanoni, mostrano la Torre del Mangia.\nAlcune opere di artisti stranieri sono invece \"La Torre del Mangia\", 1858, Edgar Degas, conservato nella Biblioteca Nazionale di Parigi; \"Siena, La Piazza del Palio, 1189-1305, dopo la pioggia\", 1907, acquarello di Charles Edouard Jeanneret, con la Torre che esce fuori dal disegno; due disegni di Louis Kahn, in cui anche qui la Torre appare tagliata dalla fine della tela."}
{"id": "850488", "revid": "36426", "url": "https://it.wikipedia.org/wiki?curid=850488", "title": "Palazzo Comunale (Siena)", "text": ""}
{"id": "850490", "revid": "22475", "url": "https://it.wikipedia.org/wiki?curid=850490", "title": "I maghi del brivido", "text": "I maghi del brivido (\"Alfred Hitchcock's Spellbinders in Suspense\") \u00e8 un'antologia di racconti di genere thriller e giallo.\nMalgrado nell'opera sia presente un'introduzione firmata \"Alfred Hitchcock\", l'antologia \u00e8 curata da Robert Arthur, che comunque insieme ad Hitchcock in persona aveva curato altre quattro antologie."}
{"id": "850491", "revid": "287204", "url": "https://it.wikipedia.org/wiki?curid=850491", "title": "Chiese evangeliche", "text": ""}
{"id": "850496", "revid": "228587", "url": "https://it.wikipedia.org/wiki?curid=850496", "title": "Morfologia della lingua protoindoeuropea", "text": "Il sistema morfologico dell'indoeuropeo (cos\u00ec come il sistema fonologico e in genere tutta la grammatica di questa lingua) \u00e8 una ricostruzione frutto del confronto tra le lingue indoeuropee di attestazione pi\u00f9 antica e, in mancanza di queste, tra le lingue moderne, ipotizzandone una origine comune.\nL'indoeuropeo \u00e8 infatti l'ipotetica protolingua preistorica ricostruita che si ritiene comunemente essere l'origine delle parlate diffusesi in una consistente parte dell'Europa, dell'India e dell'altopiano iranico, nonch\u00e9 di alcune regioni dell'Anatolia, dell'Asia centrale e della Cina occidentale.\nMorfologia nominale.\nL'indoeuropeo \u00e8 classificabile, tipologicamente, come lingua flessiva o fusiva, alla stregua delle lingue che da esso derivano. Come ogni lingua flessiva, possiede un alto grado di sinteticit\u00e0, cio\u00e8 un alto numero di funzioni sintattiche addensate nella stessa parola, in particolare nello stesso morfema grammaticale. Esamineremo qui in dettaglio la morfologia dell'indoeuropeo tardo, cercando in un secondo momento di analizzare l'origine delle sue strutture grammaticali, l\u00e0 dove sia possibile.\nI sistemi di declinazione delle lingue indoeuropee.\nTutte le lingue indoeuropee posseggono le categorie linguistiche sistematiche del numero, del genere e del caso, che vanno ovviamente ascritte anche alla lingua madre. La maggior parte delle lingue indoeuropee possiede un sistema a tre generi, maschile, femminile e neutro, quest'ultimo proprio per lo pi\u00f9 dei nomi indicanti oggetti inanimati. Solo l'ittita mostra un sistema a due generi, che oppone un genere comune animato (maschile e femminile) a un genere inanimato, neutro. Molto probabilmente, l'indoeuropeo aveva, nella sua fase pi\u00f9 remota, una situazione analoga a quella dell'ittita, dato che la declinazione atematica, pi\u00f9 primitiva, non ha distinzioni di generi a livello di desinenze. Tuttavia il femminile \u00e8 troppo frequentemente attestato nell'Indeuropeo per pensare che l'ittita, pur distaccatosi precocemente, conservi una situazione estremamente arcaica, o si sia distaccato prima che in altri rami il femminile si formasse. Molto pi\u00f9 verosimilmente, l'ittita ha attuato una semplificazione del sistema trimembre dei generi, che anche per la lingua madre comprendeva le nozioni di maschile, femminile e neutro.\nLe lingue indoeuropee mostrano strutture variabili, quanto alla categoria del numero. Alcune hanno un singolare e un plurale, altre anche un duale per indicare coppie di oggetti e persone (ad esempio il gotico, il greco antico, il sanscrito). Tuttavia, anche nelle lingue che non mostrano il duale come categoria sistematica, ne restano, ancora oggi, evidenti relitti, e in altre lingue storicamente documentate (il greco, per esempio) la semplificazione che porta alla graduale scomparsa del duale \u00e8 ben testimoniata. Se ne deduce, per la lingua madre, un sistema a tre numeri, singolare, duale, plurale, comuni a nomi, aggettivi, pronomi, verbi.\nQuanto al sistema dei casi, la situazione delle diverse famiglie \u00e8 ancora pi\u00f9 complessa e articolata. Lingue come il sanscrito o l'avestico (persiano antico), hanno otto casi (nominativo, vocativo, accusativo, genitivo, ablativo, dativo, strumentale, locativo); le lingue slave, sette, come, fra le lingue italiche, l'osco (il latino ne ha per\u00f2 solo sei e un settimo caso, il locativo, come nozione semisistematica); il greco miceneo ne ha sei, mentre il greco pi\u00f9 tardo solo cinque. Cinque ne hanno anche le lingue germaniche. Tipologicamente parlando, l'evoluzione linguistica si muove nel senso della semplificazione del sistema dei casi: dunque le lingue che hanno meno casi hanno innovato, attuando un \"sincretismo\" di funzioni logiche precedentemente distinte. L'indoeuropeo avr\u00e0 necessariamente avuto gli otto casi che ritroviamo nel gruppo indoario, nella fase pi\u00f9 antica. L'ipotesi di un nono caso, il finale-direttivo, che in seguito si sarebbe fuso con il dativo, rimane invece controversa e non accettata da gran parte degli studiosi. Stesso discorso per il decimo ipotetico caso avanzato dagli studiosi, cio\u00e8 il lativo, che avrebbe dovuto esprimere il moto a luogo e si sarebbe fuso con l'accusativo. Quel che importa \u00e8 che l'indeuropeo mostra la struttura morfosintattica tipica delle lingue accusative (caratterizzate dall'opposizione nominativo-soggetto / accusativo-oggetto), diversamente da molte altre famiglie linguistiche ad esso geolinguisticamente vicine in origine (le lingue caucasiche, ad esempio, sono lingue ergative), anche se varie prove indiziarie interne al sistema morfosintattico della lingua madre sembrerebbero alludere a una fase estremamente remota in cui l'indoeuropeo era un idioma ergativo.\nQui di seguito diamo un prospetto delle desinenze generali ricostruite dei casi:\nPer lo \"strumentale singolare\" sono attestati altri allomorfi, verosimilmente varianti diacoriche: in particolare, \"-*bhi\" (cfr. greco omerico \"\u00eephi\" \"con forza\", derivante da un miceneo \"w\u00ee-phi\"), e \"*-mi\" (in genere le desinenze di strumentale, dativo e ablativo con elemento \"*-m-\" prendono il sopravvento su quelle con elemento \"*-bh-\" nelle aree baltica, slava e germanica).\n\"Questo \u00e8 il prospetto generale delle desinenze casuali rinvenibili nell'indoeuropeo comune. L'elenco \u00e8 comprensivo di allomorfi e varianti diacoriche, per quanto possibile.\"\nIpotesi alternative: riduzione dei casi della flessione protoindoeuropea.\nSecondo Villar, la declinazione dell'indoeuropeo conosceva soltanto quattro casi sistematici: il nominativo, l'accusativo, il genitivo e il dativo (pi\u00f9 il vocativo come caso a desinenza zero); locativo, ablativo ecc. avrebbero avuto un'esistenza come categorie semisistematiche. Gli altri casi si sarebbero formati stabilmente nei dialetti alla base di alcune delle sottofamiglie indoeuropee storicamente note. La nascita dei nuovi casi sarebbe dovuta alla fusione fra nomi e posposizioni. La dimostrazione della presenza di pochi casi nell'indoeuropeo verrebbe dal fatto che, rispetto alla protolingua, alcuni gruppi linguistici hanno sviluppato casi in pi\u00f9 rispetto agli otto originari a causa di fattori di adstrato, cio\u00e8 per l'influsso di lingue vicine. Cos\u00ec l'ittita arcaico ha, oltre agli otto casi dell'indoeuropeo, un caso direttivo, del moto a luogo, che avrebbe preso a prestito dalle lingue caucasiche, costruendolo con l'unione fra nomi e posposizioni; il tocario ha dieci casi, fra cui un perlativo (per il moto per luogo), un causativo (per la causa) e un comitativo (per il complemento di compagnia), e li ha sviluppati per l'influsso di vicine lingue uralo-altaiche.\nPer quanto sia interessante, l'ipotesi di Villar non sembra del tutto sostenibile: intanto esiste una desinenza di strumentale comune protoindeuropea, \"*-e\", che non pare facilmente riducibile a una posposizione; inoltre, tutte le lingue indoeuropee con pochi casi presentano relitti di casi perduti, che, per quello che \u00e8 il comportamento tendenziale delle lingue nel loro evolversi, non possono semplicemente essere applicazioni semisistematiche di posposizioni. La ricostruzione dell'indoeuropeo a otto casi sembra abbastanza attendibile. Tuttavia la prospettiva di Villar potrebbe illuminare fasi remote dell'evoluzione interna dell'indoeuropeo come lingua: la tendenza dei dialetti indoeuropei della fase pi\u00f9 arcaica sembrerebbe quella di bilanciare l'erosione fonetica delle desinenze dei casi con la fusione fra il nome e alcune posposizioni; questa tendenza potrebbe essere l'ultima manifestazione tardiva dell'originaria natura agglutinante dell'indoeuropeo, o forse la testimonianza di influssi di adstrato talmente marcati da indicare la presenza di una creolizzazione.\nLa declinazione atematica.\nTutte le lingue indoeuropee attestano direttamente una forma di declinazione nominale \"atematica\", caratterizzata cio\u00e8 dalla mancanza di una vocale tematica su cui inserire le desinenze, le quali vengono attaccate alla radice nominale. Essa, nelle lingue in cui \u00e8 meglio attestata (ad esempio i dialetti indoarii e i dialetti greci) mostra altres\u00ec la tendenza marcata all'impiego dell'\"apofonia\" o \"gradazione vocalica\" della radice nel distinguere i casi diretti (nominativo, accusativo, vocativo) dai casi obliqui (genitivo, ablativo, dativo, strumentale, locativo): i casi contrassegnati da grado normale dell'apofonia sono detti \"casi forti\"; i casi contrassegnati dal grado zero o debole dell'apofonia sono detti \"casi deboli\". Non fanno parte della declinazione atematica i temi in \"-o\" (maschili e neutri) e in \"-a\" (femminili); ne fanno invece parte i temi in consonante e i temi in vocale dolce (\"-i\" e \"-u\"). Qui di s\u00e9guito la declinazione dei paradigmi dei nomi delle principali sottoclassi di questa forma di flessione.\nNomi con radici in consonante occlusiva.\nMaschili e femminili\nPer i nomi maschili e femminili in consonante occlusiva vale l'esempio della radice \"*p\u1e53ds\" \u2018piede\u2019, attestata dal sanscrito \"p\u0101d\", dal greco \"\u03c0\u03bf\u1fe6\u03c2\", dal latino \"p\u0113s\". La parola indoeuropea ricostruita \u00e8 \"*p\u1e53ds\", e si declina come segue:\nNeutri: l'esempio di \"*\u1e31\u1e17r\" \u2018cuore\u2019\nNomi e radici in \"-r\".\nFra i nomi e le radici in \"-r\" sono estremamente diffusi i nomi d'agente in \"*-tor-\" e in \"*-ter-\", che nella maggior parte delle lingue indoeuropee storiche note non presentano apofonia. La situazione originaria \u00e8 conservata, verosimilmente, dal sanscrito, i cui nomi d'agente in \"-t\u0101\" sono caratterizzati da sistematica gradazione vocalica. Un esempio classico di maschile in \"-r\" \u00e8 fornito dal panindoeuropeo \"*ph\u2082t\u1e17r\" \u00abpadre\u00bb (secondo coloro che riconducono questo nome isterocinetico all'isterodinamico \"*p\u00e9h\u2082-tr\", sostantivo verbale dalla radice \"*peh\u2082-\" \u00abproteggere\u00bb, la parola significherebbe letteralmente \u00abcolui che protegge, che nutre\u00bb; cfr. sscr. \"p\u0101t\u00e1r\" \u00abprotettore\u00bb); il nome \"*ph\u2082t\u1e17r\" \u00e8 sempre accentato sull'ultima sillaba:\nParadigmi tipici di questa declinazione caratterizzano molti nomi parentali panindoeuropei: ess. \"*m\u00e9h\u2082t\u0113r\" \u00abmadre\u00bb, \"*d\u02b0ugh\u2082t\u1e17r\" \u00abfiglia\u00bb. Un tipo in \"*-or-\" \u00e8 testimoniato da \"*es\u014dr\" \u00abdonna, moglie\u00bb e \"*sw\u00e9s\u014dr\" \u00absorella\u00bb, conservato in italico (lat. \"soror\") e rifatto sui modelli di \"*ph\u2082t\u1e17r\" e \"*m\u00e9h\u2082t\u0113r\" in germanico (che rimonta a una forma \"*swest\u0113r\"). Fa parte di questa classe di declinazione anche il nome \"*h\u2082n\u1e17r\" (gen. \"*h\u2082n\u0325r\u00e9s\") \u00abuomo\u00bb, da cui gr. \"an\u1e17r\" (\u1f00\u03bd\u03ae\u03c1), gallese \"n\u00ear\" \u00aberoe\u00bb e persiano \"nar\" (\u0646\u0631).\nNomi e radici in nasale.\nFra i nomi e le radici in consonante nasale si annoverano molte fra le pi\u00f9 diffuse parole indoeuropee: ad esempio il maschile \"*d\u02b0\u01f5\u02b0m\u0325on\" \u00abuomo\u00bb (cfr. lat. \"hom\u014d\" \u00abuomo, essere umano\u00bb in senso lato, lit. ant. \"\u017emu\u00f5\" e got. \"guma\"), e il neutro \"*h\u2081n\u00f3mn\u0325\" \u00abnome\u00bb (gr. \"\u00f3noma\" (\u1f44\u03bd\u03bf\u03bc\u03b1), lat. \"n\u014dmen\" e sscr. \"n\u0101\u0301man-\"). I nomi in nasale sono caratterizzati da apofonia. Per \"*d\u02b0\u01f5\u02b0m\u0325on\" si pu\u00f2 ricostruire la seguente declinazione:\nPer il neutro \"*h\u2081n\u00f3mn\u0325\" (o \"*h\u2081n\u00e9h\u2083mn\u0325\") verosimilmente la declinazione poteva essere la seguente:\nIn alcuni temi in nasale dentale, come \"*s\u00e9h\u2082u-l/n-\" \u00absole\u00bb, si ritrovano genitivi e ablativi in semplice \"-s\", con la radice al grado normale dell'apofonia, ad es. singolare nom. acc. \"*s\u00e9h\u2082u-el\", gen. abl. \"*sh\u2082u\u00e9ns\", dat. \"*sh\u2082u\u00e9nei\", strum. \"*sh\u2082u\u00e9nh\u2081\", loc. \"*sh\u2082u\u00e9ni\".\nNomi in \"*-m\".\nAbbastanza ben attestati, per quanto subiscano modifiche e ristrutturazioni nelle varie lingue, sono i nomi in nasale bilabiale come \"*d\u02b0e\u01f5\u02b0-m-\" \u00abterra\u00bb, \"*\u01f5\u02b0\u00e9i\u032f\u014dm\" \u00abinverno\u00bb, \"*d\u1e53m\" \u00abcasa\u00bb. Ecco la declinazione di \"*\u01f5\u02b0\u00e9i\u032f\u014dm\":\nAnche nei nomi in nasale bilabiale, alcune radici monosillabiche avevano un genitivo e un ablativo in \"-s\": \u00e8 il caso di \"*d\u1e53m\" \u00abcasa\u00bb (nel senso di unit\u00e0 familiare minima), il cui genitivo-ablativo \u00e8 \"*d\u00e9ms\", che compare in composizione, in una parola come \"*d\u00e9ms-p\u00f3tis\" \u00abcapo di casa, capofamiglia\u00bb.\nNomi e radici in sibilante.\nFra i nomi in sibilante, prevalgono largamente i neutri, caratterizzati da apofonia; sono presenti tuttavia anche dei maschili e dei femminili. Qui di s\u00e9guito i paradigmi del femminile \"*h\u2082\u00e9ws\u014ds\" \u2018aurora\u2019 e del neutro \"*\u01f5\u00e9nh\u2081os\" \u2018stirpe, famiglia\u2019:\nMaschili e femminili\nNeutri\nNomi e radici in vocale dolce e dittongo.\nNomi in vocale dolce\nLa situazione dei nomi in vocale dolce \u00e8 alquanto complessa. Se ne identificano due tipi: uno \"forte\", con un pronunciato intervento, sulla flessione, di fenomeni fonetici che ne ridefiniscono i paradigmi, e uno \"debole\", in cui la vocale dolce si muta in semivocale davanti alle desinenze che cominciano con vocale. Il primo tipo \u00e8 caratteristico di nomi la cui vocale radicale \u00e8 lunga o seguita da due consonanti; la flessione di questo tipo sembra essere condizionata da fenomeni legati a dinamiche fonetiche come quella descritta dalla legge di Sievers-Edgerton, in base alla quale dopo vocale lunga o dopo due consonanti \"*u\u032f\" evolve in \"*uw\" e \"*i\u032f\" in \"*ij\". Il secondo tipo \u00e8 caratteristico di nomi la cui vocale radicale \u00e8 breve in sillaba aperta. Nel primo tipo prevalgono largamente maschili e femminili; nel secondo tipo sono presenti anche dei neutri.\nAl secondo tipo appartengono, fra gli altri, due nomi panindoeuropei assai diffusi: \"*reh\u2081\u00eds\" \u00abpossesso, cosa\u00bb (cfr. lat. \"r\u0113s\" e sscr. \"ray\u00ed\") e \"*n\u00e9h\u2082us\" \u00abimbarcazione, nave\u00bb.\nNomi in dittongo\nAppartengono ai nomi in dittongo alcune parole caratteristiche, dai tratti arcaici, diffuse in tutta l'Indeuropa: il famosissimo \"singulare tantum\" \"*di\u032f\u1e17u\u032fs\" \u00abgiorno, cielo diurno, cielo\u00bb, che qualifica la presunta divinit\u00e0 suprema indoeuropea \"*Di\u032f\u1e17u\u032fs *ph\u2082t\u0113r\" (cfr. lat. \"Iuppiter\", \"I\u016bpiter\", greco \"Ze\u00fb pat\u1e17r\", sscr. \"dyau\u1e63-pit\u1e5b\", alto-ted. ant. \"Ziu\", ittita \"sius\" ecc.), e l'altrettanto diffuso e noto \"*g\u02b7\u1e53u\u032fs\" \u00abbove\u00bb.\nLa declinazione dei maschili e neutri in \"*-o-\".\nLa declinazione tematica in \"*-o-\" permette una ricostruzione pi\u00f9 univoca e certa, rispetto alla declinazione atematica; se ne possono pi\u00f9 facilmente seguire gli esiti nelle principali famiglie, dato che non ha subito rimodellamenti tematici e desinenziali altrettanto profondi.\nMaschili.\nDal confronto fra le diverse lingue indoeuropee si ricostruisce facilmente una declinazione originaria di maschili e neutri in \"*-o-\".\nUn esempio classico di maschile in \"*-o-\" \u00e8 dato dalla flessione di \"*wlkw\u00f2s\" \"lupo\"; ecco le attestazioni di questa parola in alcune delle principali lingue indoeuropee:\nRiassumendo i risultati della ricostruzione, abbiamo dunque il seguente paradigma complessivo per i maschili:\nNeutri.\nUn esempio classico di neutro \u00e8 dato dalla parola \"*yug-\u00f2m\". Qui di s\u00e9guito la ricostruzione del suo paradigma.\nIn tutte le lingue indeuropee, il neutro ha i casi diretti (nominativo, accusativo, vocativo) uguali in tutti e tre i numeri e solo nel nominativo e nel vocativo singolari, e nei tre casi retti del plurale - e del duale, dove esso \u00e8 meglio conservato - si distingue dal maschile:\nNe consegue che la declinazione di \"*yug\u00f2m\" in indeuropeo aveva questo aspetto complessivo:\nPreistoria della declinazione dei maschili e neutri in \"-o-\".\nLa vocale tematica dei temi in \"-o\" sembra essere stata in origine \"*-e\"; di questa \"e\" originaria restano tracce nel vocativo e in alcune varianti dialettali del genitivo e dello strumentale (ad esempio la \"-\u0113\" degli avverbi latini tratti da aggettivi di declinazione tematica \u00e8 un antico strumentale neutro singolare). Verosimilmente, essa divenne \"-o\" in presenza di desinenze in \"-m\" (ad esempio gli accusativi); in un secondo momento, dagli accusativi la \"-o\" si deve essere estesa per analogia in modo sistematico a tutti i casi retti, creando un sistema ibrido (\"-o\" dei casi retti \"forti\" tematici, rispetto a \"e\" dei casi deboli); infine ha soppiantato del tutto, o quasi del tutto, l'antica \"-e\".\nLa declinazione dei femminili.\nFemminili in \"*-eh\u2082\" e \"*-\u00edh\u2082\".\nSono estremamente diffusi, nelle lingue indoeuropee, i sostantivi femminili in \"*-\u0101\" e \"*-\u012b\". Qui di s\u00e9guito la ricostruzione dei loro paradigmi.\nNei femminili in \"*-eh\u2082\":\nI femminili in \"*-\u00edh\u2082\" hanno una flessione abbastanza simile.\nQui di s\u00e9guito, i paradigmi ricostruiti per \"*g\u02b7\u00e9nh\u2082s\" \u2018donna\u2019 e \"*h\u2082enh\u2082ts\" \u2018anatra\u2019:\nCome si pu\u00f2 osservare, il secondo paradigma, quello di \"*h\u2082enh\u2082ts\", mostra la tipica alternanza fra il tema forte (*\"h\u2082\u00e9nh\u2082t-\") e il tema debole (\"*h\u2082n\u0325h\u2082t-\"), con la sonante lunga. Tale alternanza apofonica ci \u00e8 testimoniata dal vedico, mentre in altre lingue (come in greco \"n\u00eassa\" (\u03bd\u1fc6\u03c3\u03c3\u03b1) &lt; \"*n\u0325h\u2082t-ih\u2082\" ed osseto \"acc\" (\u0430\u0446\u0446) &lt; *\"\u0101ti-\u010d\u012b-\"), si generalizza il tema debole.\nFemminili in \"*-\u00edh\u2082-s\".\nIl vedico \"v\u1e5bk\u012b\u0301s\", il lituano \"v\u00eclk\u0117\", il russo \"vol\u010d\u00edca\" ed il norreno \"ylgr\" (tutti significano \u00ablupa\u00bb) attestano una declinazione di femminili in \"*-\u00edh\u2082\" (arcaica *\"\u00edh\u2082-s\"). Dato che tale declinazione \u00e8 attestata in aree laterali dell'Indoeuropa, \u00e8 molto verosimilmente arcaica. L'esempio tipico, a cui rimontano il tipo vedico e quello norreno, \u00e8 dato da \"*wl\u0325k\u02b7-\u00edh\u2082-s\".\nIn quasi tutte le lingue indoeuropee antiche tale declinazione viene livellata sul tipo \"-\u012b\" (come nell'evoluzione dal vedico al sanscrito) o si oblitera fondendosi con essa e sovrapponendosi in gran parte ai nomi atematici in \"-i\" (come nei femminili latini tipo \"vulpis\").\nOrigine dei femminili.\nLe categorie di maschile, femminile e neutro non erano sistematiche nella fase pi\u00f9 arcaica dell'indoeuropeo. Solo nei nomi di parentela si instaurava una distinzione fra membri maschi e femmine della famiglia, ma tale distinzione avveniva a livello lessicale, non a livello di desinenza. In alcuni casi si agglutinava al tema della parola la radice \"*esor\": cos\u00ec la \"*sw-esor\" era la sorella, cio\u00e8 la \"donna di famiglia\" (da \"*sw-\") in opposizione alla moglie (\"*esor\" o \"*gwnah\"), che veniva da un altro \"*genos\", da un altro clan familiare. La radice \"*esor-\" si trova anche nei femminili dei numerali \"*tri-sr-es\" \"tre\" e \"kwettu-sr-es\" \"quattro\". Tale forma arcaica e \"difficile\" di femminile viene ben presto soppiantata da altre forme, regolari e sistematiche, con desinenza propria, in laringale: \"*-a-h\" \"*-i-h\" e l'arcaicissimo \"*-i-h-s\". Queste danno luogo alle caratteristiche desinenze con vocale lunga qui ricostruite. Ci\u00f2 avverrebbe gi\u00e0 nella fase tardo-unitaria, secondo alcuni, mentre secondo altri sarebbe un processo morfologico innovativo caratteristico di una gran parte dei dialetti indoeuropei, non per\u00f2 di tutta la famiglia.\nClassi di aggettivi.\nEsistevano certamente gi\u00e0 nell'indoeuropeo due classi di aggettivi, una basata sulla declinazione tematica e una esemplata sulla declinazione atematica.\nGli aggettivi tematici avevano il maschile e il neutro in \"*-o\", il femminile in \"*-a\". Ecco alcuni paradigmi di aggettivi tematici:\nGli aggettivi atematici avevano invece il maschile e il neutro formati sulla declinazione atematica e il femminile in \"*-\u012b\". Ecco alcuni esempi di aggettivi atematici in \"-u\":\nSono aggettivi atematici con tema in \"-nt\" i participi attivi, di cui si registra il paradigma sotto la flessione verbale.\nForme di comparazione.\nLe forme di comparativo e superlativo in indoeuropeo sono abbastanza articolate.\nIn primo luogo, \u00e8 diffusa una forma in \"*-tero-\", alla base dei comparativi greci come \u03c6\u03b9\u03bb\u03ce\u03c4\u03b5\u03c1\u03bf\u03c2, che indicava, in origine, l'appartenenza a una categoria piuttosto che a un'altra: cos\u00ec, ad esempio, \"*dhelu-tero-s\" (\"femminile piuttosto che maschile, femminile in opposizione a maschile\"), oppure \"*al-tero-s\" \"l'altro dei due, il secondo (e non il primo)\".\nLa vera forma di comparativo \u00e8 per\u00f2 data da un suffisso che si inserisce direttamente sulla radice (dunque \u00e8 un comparativo atematico). Tale suffisso ha, nei casi forti (nominativo, vocativo di tutti i numeri, accusativo singolare e duale), la forma \"*yos-\", e nei casi deboli \"*-is(n)-\", e si declina come un nome atematico in nasale. Il comparativo ha la forma di un aggettivo a due terminazioni (una per il maschile e il femminile, una per il neutro). Il comparativo indoeuropeo sar\u00e0 stato usato in concomitanza con genitivi o ablativi (secondo termine di paragone) o accompagnato da particelle in grado di introdurre il secondo termine di paragone, che allora aveva lo stesso caso del primo.\nIl superlativo ha, come suffisso originario, \"*-to-s\", e si declina come un aggettivo di declinazione tematica (ha il maschile e il neutro declinato come i nomi in \"*-o-\" e il femminile come i nomi in \"*-a-\"). Dalla primitiva forma in \"*-tos\" si deducono le forme in \"*istos\" (panindoeuropea), \"*tatos\" (greca), \"*tmo\", \"*smo\" (celtico-italica). Il superlativo era sia assoluto sia relativo. Si accompagnava in genere a genitivi con funzione partitiva o ad ablativi.\nAccanto alle forme standard di comparativo e superlativo erano sicuramente presenti forme perifrastiche e lessicalizzate (ci\u00f2 \u00e8 vero soprattutto per i superlativi).\nI pronomi.\nI pronomi personali.\nI pronomi personali indoeuropei mostrano quella caratteristica politematicit\u00e0 che si riscontra anche nelle lingue che dall'indoeuropeo derivano. Tuttavia, di base, i fondamentali temi pronominali originari sin dalla fase pi\u00f9 arcaica sono: per la prima persona, \"*me\" ~ \"m\u0325\", per la seconda \"*t(u)\" ~ \"te\" e per la terza \"*sw\".\nQuesta \u00e8 la declinazione del pronome di prima persona e seconda persona (forme essenziali del paradigma):\nIl pronome riflessivo di terza persona.\nL'indoeuropeo aveva inoltre un pronome riflessivo (privo di nominativo), per la terza persona (sia singolare che plurale: situazione conservata in latino):\nOriginariamente, tale pronome era connesso alla radice \"*swe-\" \u2018famiglia\u2019, collegato a \"*su-\" \u2018nascere\u2019, che entra anche in composizione sin dalle fasi pi\u00f9 arcaiche (vedi ad es. il nome \"*sw-esor-\", formato da \"sw-\" \u2018propria famiglia\u2019 + \"*esor-\" \u2018donna\u2019: donna della propria stessa famiglia, donna nata in casa, cio\u00e8 \u2018sorella\u2019, in opposizione al generico \"*esor-\", \"*gwena-\" \u2018donna, moglie\u2019).\nPronomi e aggettivi possessivi.\nDai pronomi personali l'indoeuropeo formava, come le lingue figlie, i pronomi possessivi: \"*em\u00f2s\" \"mio\", \"*t(e)wos\" \"tuo\", \"*swo-s\" \"proprio, suo, loro\", \"*nsm\u00f2s\" \"nostro\", \"*yusm\u00f2s\" \"vostro\", declinati secondo la declinazione tematica. Molte lingue hanno formato i possessivi di prima e seconda persona plurale aggiungendo al tema pronominale il suffisso oppositivo \"*-tero-\".\nI pronomi determinativi \"*so\" e \"*is\".\nGli unici temi di pronomi dimostrativi ricostruibili facilmente per l'indoeuropeo sono tre: \"*so, *to\", per un pronome dimostrativo cataforico; \"*i, *ei\", per un pronome dimostrativo anaforico.\nIl pronome cataforico.\nEcco la declinazione del pronome cataforico \"*so *s\u0101 *tod\":\nSingolare\nDuale\nPlurale\nIl pronome anaforico.\nQuesta invece la declinazione del pronome anaforico \"*is *\u012b *id\":\nSingolare\nDuale\nLa ricostruzione del duale non \u00e8 chiara e univoca.\nPlurale\nIl pronome indefinito, interrogativo e relativo formato sul tema \"kwi-\".\nL'indoeuropeo aveva un pronome interrogativo, esclamativo e indefinito \"*kwis *kwid\" \"qualcuno, chi?\" alla base del greco \u03c4\u03b9\u03c2, del latino \"quis\", del vedico \"kis\", del gotico \"hwis\" ecc. Dal tema di questo pronome deriva anche la congiunzione panindoeuropea \"*kwe\" \"e, come\" (cfr. latino \"-que\", greco \u03c4\u03b5).\nQui di s\u00e9guito la flessione di \"*kwis *kwid\":\nSingolare\nPlurale\nDuale\nMancano ricostruzioni univoche per il duale.\nUn ulteriore tema di pronome indefinito \u00e8 rappresentato da \"*smo-\" (cfr. l'inglese \"some\"); \u00e8 inoltre attestata una forma \"*mo-\" in ambito anatolico.\nI numerali.\nNumerali cardinali.\nNel proto-indoeuropeo ricostruito, fra i numerali cardinali, solo quelli dall'1 al 4 erano aggettivi sottoposti a flessione (in indoiranico e celtico il 3 e il 4 erano declinati anche al femminile con una speciale parola per \"donna\").\nEcco le ricostruzioni (per i numerali declinabili, tranne \"*duwo, *dwo\", sono date le forme maschili, femminili e neutre):\nPer le centinaia \u00e8 possibile che l'indoeuropeo, come il vedico, ricorresse a tre dinamiche di formazione:\nNon esiste una formazione univocamente ricostruibile per il numerale 1000. Tuttavia la maggior parte degli studiosi ritiene plausibile che:\nNumerali ordinali.\nI numerali ordinali presentavano, nella fase pi\u00f9 arcaica dell'indoeuropeo (il proto-indoeuropeo agglutinante), il suffisso \"*-\u00f2-\", da cui, per risegmentazione e analogia, si ricav\u00f2, in alcune forme, il classico suffisso del tardo indoeuropeo comune \"*-t\u00f2-\".\nQui di s\u00e9guito la situazione del protoindoeuropeo arcaico e la sua evoluzione nelle fasi tardo-unitarie e nei proto-dialetti indoeuropei per i numerali ordinali da \"terzo\" in poi (per i numerali ordinali \"primo\" e \"secondo\" si deve fare un discorso a parte) - nell'elenco, per ogni riga si mostrano nell'ordine: 1) la forma indoeuropea arcaica, 2) la forma tardounitaria, 3) le principali forme di base attestate all'inizio della dissoluzione dell'unit\u00e0 panindoeuropea:\nI numerali ordinali del significato di \"primo\" e \"secondo\" hanno una storia pi\u00f9 articolata:\nNumerali distributivi.\nL'indoeuropeo possedeva inoltre alcuni avverbi moltiplicativi. Gli unici chiaramente ricostruibili sono i seguenti:\nL'espressione \"una volta\" era ottenuta in varie maniere (ad esempio, con lo strumentale neutro di \"*sem\" \"uno\") o con una serie di locuzioni. Per questo numerale moltiplicativo non esiste pertanto un'unica espressione comune a tutte le lingue indoeuropee.\nQuanto ai numerali distributivi, presenti ad esempio in latino (esempio \"bini\" \"a due a due, due alla volta\", \"terni\" \"a tre a tre, tre alla volta\") questi sono un'innovazione locale, a partire dall'estensione a tutti i numeri del suffisso \"*-no\", proprio di \"*oi-no-s\" \"uno solo, uno solo per volta, unico\".\nOrigine del sistema flessionale nominale e pronominale indoeuropeo.\nL'evoluzione della struttura sintattica di base del protoindoeuropeo e l'ipotesi dell'indoeuropeo arcaico come lingua ergativa.\nUna caratteristica tipica dell'indoeuropeo \u00e8 la sua natura di lingua accusativa. Strutturale, in una lingua accusativa, \u00e8 la distinzione fra il soggetto (che nelle lingue accusative a casi ha la marca del nominativo) e l'oggetto (che nelle lingue accusative a casi ha invece la marca dell'accusativo) dell'azione. Tuttavia un dato curioso emerge dall'analisi dell'uso dei neutri (e l'opposizione \"animato\" vs. \"neutro\") in molte lingue antiche, come il vedico, l'ittita nesico e il greco. Come ha riscontrato il linguista Romano Lazzeroni, che ha studiato l'uso dei neutri in Omero e nella poesia epica greca arcaica in generale, quando uno stesso fenomeno o oggetto del mondo naturale (ad esempio il sogno, il sole, l'acqua) sono marcati dal genere neutro, essi non compaiono mai come soggetti di verbi attivi: \u00abcome soggetti di verbi si riscontrano solo i corrispondenti nomi animati\u00bb. Inoltre, tali neutri sono spesso usati, allo strumentale (nelle lingue antiche che ce l'hanno) o con altra marca morfologica, per indicare la causa efficiente di un'azione passiva. Molti studiosi interpretano oggi questo fenomeno come un indizio indiretto del fatto che l'indoeuropeo, nella sua fase pi\u00f9 arcaica, non fosse una lingua accusativa, ma una lingua ergativa (o, in alternativa, avesse subito l'influsso di lingue ergative parlate in aree vicine all'ipotetica patria originaria, su cui molto si discute). In una lingua ergativa la distinzione strutturale si ha non pi\u00f9 fra soggetto e non soggetto dell'azione o dello stato indicati dal verbo, ma fra tutto ci\u00f2 che \u00e8 soggetto dell'azione del verbo transitivo e tutto ci\u00f2 che non lo \u00e8. Il soggetto dell'azione del verbo transitivo \u00e8 marcato dal caso ergativo (dal greco: \"ergon\" \"azione\": dunque ergativo significa \"caso dell'agente\", per lo pi\u00f9 concepito come animato, che compie un'azione che ricade sull'oggetto del verbo), il soggetto di un verbo di stato o della copula \u00e8 marcato dal caso assolutivo, caratterizzato, rispetto all'ergativo, da mancanza di desinenza (ad esempio in basco, una lingua ergativa relitto di una famiglia linguistica pre-indoeuropea, l'ergativo \u00e8 spesso marcato da una desinenza \"-k\", mentre l'assolutivo non ha desinenza). I dati di fatto su cui gli studiosi si basano per affermare l'ergativit\u00e0 dell'indoeuropeo arcaico sono i seguenti:\nDa questi dati si ricava che, verosimilmente, nella sua fase pi\u00f9 arcaica, la lingua delle cosiddette trib\u00f9 indoeuropee non differenziava tanto il genere animato (maschile e femminile) dal genere inanimato (neutro) quanto piuttosto l'agente (ergativo) dal non agente (assolutivo). Quella che \u00e8 una pi\u00f9 tarda distinzione di classificazione semantica nasce da una pi\u00f9 arcaica distinzione di carattere grammaticale, morfologico e sintattico insieme.\nI linguisti identificano nell'elemento \"*-s\" di molti nominativi maschili e femminili una delle possibili marche morfologiche dell'ergativo originario, almeno per la declinazione nominale. La desinenza originaria per il caso dell'agente del verbo transitivo, o del soggetto (a seconda se si \u00e8 pro o contro l'idea dell'indoeuropeo ergativo) era, per il plurale, \"*-es\"', che nelle declinazioni tematiche in \"-o-\" e \"-a-\" si contrae, dando luogo alle desinenze \"*-\u014ds\" e \"*-\u0101s\".\nOrigine dei nominativi femminili singolari e dei casi retti neutri plurali.\nI nominativi femminili \"*-\u0101\" e \"*-\u012b\" del tardo indoeuropeo comune sono certamente derivati dalla fusione delle vocali radicali con le laringali. Le desinenze originarie erano dunque \"*-ah\" e \"*-ih\". Le vocali lunghe dei nominativi si sono poi estese per analogia a tutta la declinazione. La desinenza neutra plurale originaria era \"-h\", che poi ha dato origine alle desinenze \"*-\u0259\" (dopo consonante), \"*-\u0101\" (da \"*-oh\") e \"*-\u012b\" nei neutri in vocale dolce di aggettivi e pronomi (a partire da \"*-ih\").\nIpotesi alternative: l'ipotesi di un'opposizione agentivo-inagentivo nelle fasi arcaiche del protoindoeuropeo.\nAlcuni linguisti pensano invece che l'indoeuropeo originario avesse una struttura sintattica fondata sull'opposizione fra un caso dell'agente (agentivo) che \u00e8 proprio del soggetto di tutti i verbi di forma attiva, e un caso del non agente (inagentivo) proprio del complemento oggetto dei verbi transitivi, dei complementi predicativi e del soggetto della frase passiva.\nAllo stato attuale, la situazione dell'indoeuropeo originario per quanto riguarda i casi sintattici fondamentali e le loro relazioni \u00e8 controversa. Molti, a partire da molti orientamenti metodologici diversi (per citare alcuni illustri nomi, Villar, Campanile, Szemer\u00e9nyi) preferiscono accantonare l'idea che l'indoeuropeo arcaico fosse ergativo o agentivo, e tendono a considerare l'accusativit\u00e0 come una peculiarit\u00e0 di questa protolingua sin dalle pi\u00f9 remote origini. L'ipotesi ergativa riscuote un certo fascino, anche per la possibilit\u00e0 di avvicinare l'indoeuropeo alle lingue caucasiche; poco credito ha l'ipotesi di una sintassi originaria agentivo-inagentiva.\nL'origine degli altri casi della flessione dell'indoeuropeo tardo.\nL'origine dell'accusativo.\nL'accusativo semplice, in molte lingue indoeuropee antiche, conserva, in particolare nelle fasi pi\u00f9 arcaiche o nei relitti di stadii linguistici pi\u00f9 remoti, una duplice funzione: esso indica l'oggetto dell'azione (esempio: lat. \"hostes urbem capiunt\" \"i nemici prendono la citt\u00e0\") e il moto a luogo (esempio: lat. \"hostes urbem petunt\" \"i nemici assalgono la citt\u00e0\", ma anche \"si dirigono verso la citt\u00e0\"). I linguisti riconducono la desinenza \"-m\", tipica dell'accusativo, a una posposizione \"*em *m\" \"verso, in direzione di, contro\", ancora presente in antico irlandese e in sanscrito. L'accusativo sarebbe dunque un antico caso di determinazione spaziale indicante il moto a luogo, un allativo.\nUna frase semplice tipica come \"*wlkw\u00f2s *\u00e9kwom *edti\" andrebbe pertanto interpretata in origine come \"da parte del lupo (soggetto ergativo) contro il cavallo (allativo) un morso, per opera sua (radice verbale + pronome ridondante, al caso ergativo)\", da cui poi deriva il significato \"il lupo mangia il cavallo\", (lat. \"lupus equum est\", gr. ant. \"lykos ippon esthiei\", sscr. \"vrkah asvam adti\" ecc.). La desinenza \"*-m\", derivante da posposizione allativa, compare anche al plurale, nella forma foneticamente adattata \"*-n-s\", dove \"-s\" \u00e8 la marca, universalmente riconosciuta, del plurale. La struttura dell'accusativo singolare e plurale, che in origine appare cos\u00ec trasparente quanto a costituzione morfologica, \u00e8 uno degli indizi indiretti che portano i linguisti a pensare che l'indoeuropeo fosse in origine una lingua agglutinante.\nL'origine del genitivo singolare e plurale.\nMolto verosimilmente, l'origine del genitivo va rintracciata in una forma aggettivale, data la paragonabilit\u00e0 di \"*-os\" e \"*-om\" a desinenze di aggettivi tematici. Questi aggettivi avranno originariamente avuto un significato di provenienza (\"*regom *medhu\" \"la bevanda regale\", dunque \"la bevanda dei re\"). Il genitivo sembra avere significato e spesso desinenza contigui all'ablativo di provenienza, da cui probabilmente si sviluppa, sostituendo forse un antico caso possessivo scomparso. Il genitivo indica la persona o la cosa a partire dalla quale si determina l'appartenenza e pu\u00f2 avere funzione anche partitiva; il possessivo \u00e8 un caso con sfumatura leggermente diversa: indica strettamente il possessore di un bene o di un oggetto; in nessuna lingua esistono pertanto possessivi partitivi.\nL'origine dell'ablativo, del dativo e dello strumentale.\nPer l'ablativo singolare di declinazione atematica si pu\u00f2 fare lo stesso discorso che si \u00e8 fatto per il genitivo: probabilmente, la desinenza \"*os, *es, *s\" \u00e8 collegata con antichi aggettivi di provenienza. Nella declinazione tematica, la desinenza \"*\u014dd\" deriva dalla contrazione della vocale tematica \"*-o-\" con la posposizione \"*ed\", che indica moto da luogo. Gli ablativi plurali e duali sembrano avere la stessa derivazione di dativi e strumentali, a partire dalla posposizione \"*bhi\" dai molteplici e apparentemente contrastanti significati. Tale posposizione \u00e8 rinvenibile in forme greche arcaiche come \u03b2\u03af\u03b7-\u03c6\u03b9, o nel sanscrito \"abhi\", o nell'inglese \"by\", o nel tedesco \"be-\" (prefisso non separabile di composizione verbale, come ad esempio in \"be-treten\") e \"bei\". I molti significati di \"*bhi\" (lungo, a partire da, verso, in prossimit\u00e0) rendono conto di tutti gli usi dei casi ablativo, dativo e strumentale (complemento di mezzo, di termine, dativo di relazione, ablativo di estensione ecc.). Se la situazione di dativi e strumentali plurali \u00e8 abbastanza chiara, lo stesso non si pu\u00f2 dire appieno per le desinenze singolari. Nella declinazione atematica, il dativo ha \"*ei\", lo strumentale \"*e\", mentre le desinenze tematiche sono derivate da contrazione con la vocale \"*-o-\". Pi\u00f9 tardi, lo strumentale tende a essere rafforzato con le posposizioni \"*-bhi\" (area greco-indoaria) e \"*-mi\" (area slava). La scarsa trasparenza morfologica delle desinenze originarie e la tendenza dei dialetti indoeuropei pi\u00f9 tardi a rendere trasparenti queste desinenze con proposizioni meglio riconoscibili sembra far riferimento ad una situazione originaria propria di una lingua flessiva, con pochi casi sintattici di base che vengono arricchiti con affissi e posposizioni (la stessa cosa che capita in certe lingue caucasiche, come il tabassarano). Questo indizio sembra in contraddizione con l'idea di un protoindoeuropeo arcaico agglutinante. L'affiorare, sotto le desinenze tarde, di panorami originari contraddittori potrebbe essere l'ultima eco di una creolizzazione, una conferma indiretta dell'ipotesi del doppio strato dell'indoeuropeo.\nL'origine del locativo.\nIl locativo sembra derivare dall'inserzione, sul tema o sulla radice della parola, dell'affisso \"*i\" (forse alla base anche del tema pronominale di \"*is\"), che significa \"qui, ora, dentro\" e che si rinviene nelle desinenze primarie della flessione del verbo.\nMorfologia verbale.\nL'originario sistema di coniugazione indoeuropeo ha dato origine a strutture diversissime nelle diverse lingue figlie. Una coniugazione estremamente articolata per modi e tempi (oltre che per persone e numeri) \u00e8 presentata dal sanscrito e dal greco (che hanno in comune forme di duale largamente attestate per tutti i tempi e i modi).\nIl sanscrito, sin dalla fase pi\u00f9 arcaica, nota come vedico, mostra forme di coniugazione assai complesse:\nParimenti il greco antico ha un sistema di coniugazione alquanto raffinato; in esso compaiono:\nNon dissimile \u00e8 la situazione del latino, che tuttavia, in contrasto con le opposizioni a tre di numero, diatesi, aspetto proprie del verbo sanscrito e greco, ha un impianto di coniugazione basato su opposizioni a due: presente, imperfetto, futuro, per l'azione durativa (\"infectum\"), perfetto, piucchepperfetto e futuro anteriore per l'azione compiuta (\"perfectum\"); modo dell'oggettivit\u00e0 (indicativo), opposto al modo della soggettivit\u00e0 (congiuntivo), con l'imperativo a fare da modo finito \"debole\" con un minor numero di forme; un'ampia gamma di forme indefinite (infinito, participio, supino, gerundio, gerundivo); due diatesi (attiva e passiva, sotto cui il medio si cela come categoria coperta).\nDiversamente dalle lingue classiche e dal sanscrito, le lingue germaniche, esemplificate dal gotico, nella fase pi\u00f9 antica evidenziano sistemi verbali pi\u00f9 semplici:\nUn caso estremo di minimalizzazione del sistema \u00e8 rappresentato dall'ittita:\nA partire da questo largo campionario linguistico, \u00e8 abbastanza agevole ricostruire il sistema originario della coniugazione della lingua madre.\nNozioni e categorie del verbo indoeuropeo.\nIn primo luogo ci si deve chiedere se la situazione dell'indoeuropeo sia rispecchiata dai sistemi estremamente articolati del greco e del sanscrito, oppure se questi ultimi siano un'innovazione a partire da sistemi pi\u00f9 semplici come quello del germanico o dell'ittita. La risposta che ci viene dai dati linguistici in nostro possesso \u00e8 che l'evoluzione linguistica (specialmente nel ramo \"kentum\") si \u00e8 mossa in direzione di un sincretismo di forme e di una semplificazione del tutto simili a quelle riscontrate nella declinazione per il sistema dei casi. Una prima domanda da porsi \u00e8 quali fossero le categorie e le nozioni che caratterizzavano la coniugazione verbale della protolingua.\nUna nozione linguistica parzialmente obliterata: l'aspetto.\nInnanzitutto, il verbo indoeuropeo possedeva una nozione linguistica che in molte parlate indoeuropee ha finito per obliterarsi e sparire: la nozione di aspetto verbale, indicante la qualit\u00e0 dell'azione. L'aspetto ha un ruolo fondamentale nelle lingue slave, che tuttora distinguono sistematicamente, in ogni verbo, almeno un aspetto imperfettivo (indicante un'azione incompiuta e durativa), da un aspetto perfettivo (indicante un'azione compiuta).\nAltrettanto forte \u00e8 il ruolo dell'aspetto verbale nel greco antico (ma ampie vestigia se ne conservano ancora oggi nel greco moderno), il quale distingue sistematicamente tre temi temporali dal marcato carattere aspettuale: il presente (aspetto durativo), l'aoristo (aspetto momentaneo), il perfetto (aspetto perfettivo, dell'azione compiuta). Nel sanscrito i tre temi temporali del greco sono presenti, ma non conservano appieno la loro connotazione aspettuale. In latino il sistema dell'\"infectum\", basato sul tema del presente, \u00e8 sistematicamente opposto al sistema del \"perfectum\", basato sul tema del perfetto. Manca un aoristo, tuttavia ne esistono diffuse attestazioni indirette (suffisso \"-si\" del perfetto, futuri in \"-s-\", come \"facsit\", derivato da congiuntivo aoristo, nelle Leggi delle dodici tavole), dunque il verbo latino ha innovato attuando una fusione fra aoristo e perfetto.\nNe consegue che per l'indoeuropeo si devono in prima battuta postulare tre temi temporali (e dunque almeno tre tempi fondamentali) con una forte connotazione aspettuale:\nL'opposizione fra tempi principali e tempi storici: l'aumento.\nIn tutte le lingue indoeuropee vige la distinzione, a livello di desinenze verbali, fra desinenze primarie (tipiche del presente indicativo e dei tempi principali in genere) e desinenze secondarie (tipiche, con alcune eccezioni, delle forme di passato, i tempi storici, come l'imperfetto e l'aoristo, e dei modi diversi dall'indicativo).\nTalune lingue indoeuropee, in particolare le lingue indoarie e i dialetti greci, oltre a distinguere i tempi passati dal presente mediante l'impiego delle desinenze secondarie, aggiungono, come tratto distintivo del passato, un prefisso che si antepone alla radice verbale: il cosiddetto \"aumento sillabico\", rappresentato in sanscrito da una \"a\" e in greco da una \"e\", con la variante, in entrambe le lingue, dell'\"aumento temporale\" costituito dall'allungamento della vocale iniziale di radice nei verbi che appunto cominciano per vocale. La questione della presenza eventuale dell'aumento (sillabico o temporale) nell'indeuropeo \u00e8 resa controversa da una serie di dati. In primo luogo, sia in greco sia in sanscrito, l'aumento sembra tipico dell'indicativo nelle forme di preterito che, come l'aoristo, posseggono altri modi. Fra le lingue indo-arie il vedico, forma arcaica del sanscrito, e il sanscrito stesso, posseggono una forma modale, nota come ingiuntivo (tuttavia nel sanscrito classico ne sono rimaste solo poche tracce), che si configura in tutto e per tutto come un imperfetto o un aoristo senza aumento, e viene usato, fra l'altro, nelle frasi iussive per formare un imperativo negativo (ingiuntivo preceduto dalla particella \"m\u0101\" \"non\", equivalente al greco \"m\u0113\"). Tuttavia l'uso delle forme di ingiuntivo sembra poco chiaro, dato che questa forma modalizzata di imperfetto o di aoristo senza aumento \u00e8 usata nei contesti e con le funzioni pi\u00f9 disparate, specialmente in catene di frasi coordinate, in testa alle quali c'\u00e8 una proposizione con un verbo meglio caratterizzato o dalle desinenze primarie o dall'aumento: ecco alcuni esempi del \u1e5agveda:\nMeno chiara ancora \u00e8 la situazione originaria dei dialetti greci riguardo all'aumento. Il miceneo non attesta l'aumento in modo sistematico; tuttavia si deve ricordare che la lingua delle tavolette in Lineare B \u00e8 solo una delle varianti diacoriche del greco dell'et\u00e0 del bronzo. In Omero forme con aumento e forme senza aumento sono entrambe presenti, in base ad esigenze ritmiche, ma si deve ricordare che il greco di Omero \u00e8 una lingua d'arte, che non \u00e8 stata mai parlata realmente, ed \u00e8 il frutto di una tradizione orale dalle molte voci e dai molti centri di irradiazione. In et\u00e0 classica l'aumento appare comunque troppo organicamente connesso al sistema di coniugazione del verbo greco per non essere antico. Una soluzione plausibile, in accordo con i fatti, viene offerta dall'ipotesi della \"Konjunktionsreduktion\": in una sequenza, per lo pi\u00f9 breve, di frasi coordinate, alcuni contrassegni verbali (aumento, marca \"-i\" delle desinenze primarie, marca \"-u\" dell'imperativo) possono essere rimpiazzati da forme neutrali, se quegli stessi contrassegni verbali sono stati indicati chiaramente e con precisione all'inizio. In indeuropeo si saranno certamente date sequenze di coordinate di questo tipo:\nIl fatto che in Omero si diano talora dei casi di coordinazione fra un imperfetto e un presente indicativi, nei quali il presente sembra svolgere il ruolo di forma neutrale, conferma indirettamente l'ipotesi della riduzione dovuta a congiunzione coordinante.\nLa presenza dell'aumento \u00e8 inoltre indirettamente attestata in altre aree linguistiche fuori dell'indoario e del greco: un esempio chiaro \u00e8 fornito da terze persone singolari di forme di preterito anomale in antico irlandese.\nSe ne deduce, per la lingua madre, un quadro abbastanza articolato, in equilibrio dinamico: l'aumento \u00e8 una caratteristica del passato nell'indeuropeo, ma viene sovente omesso a causa del fenomeno della \"Konjunktionsreduktion\"; la situazione indoeuropea \u00e8 conservata in vedico, sistematizzata nell'opposizione fra tempi con aumento e forme di ingiuntivo; nei dialetti greci abbiamo una fluidit\u00e0 di varianti diacoriche (alcuni dialetti mostrano una situazione instabile relativamente all'aumento, altri aboliscono la legge della riduzione da congiunzione e conservano l'aumento in modo sistematico e regolare);\nle altre lingue indoeuropee aboliscono l'aumento, attuando un sincretismo dei tempi (germanico), o ristrutturando il sistema verbale attraverso forme perifrastiche, le cui componenti poi si combinano con le radici verbali, a costituire una nuova flessione temporale (latino e dialetti italici).\nA ulteriore postilla della condizione originaria dell'aumento si aggiunger\u00e0 che esso, come in greco, era proprio solo dell'indicativo, l'unico modo che, descrivendo l'azione reale, indicava anche la sua collocazione nel tempo, oltre che il suo aspetto.\nA conclusione di quanto abbiamo detto, il verbo indoeuropeo nella fase arcaica avr\u00e0 presentato semplicemente un'opposizione fra presente e passato. Quello che noi ricostruiamo dalle lingue indoeuropee storicamente note e attestate \u00e8 per\u00f2 il tardo indoeuropeo comune, che aveva sviluppato un sistema a quattro tempi: presente, imperfetto, aoristo, perfetto. A questi quattro tempi si aggiungono vari espedienti morfo-sintattici per indicare un'azione che \u00e8 tipica del futuro, il quale per\u00f2, nella fase tardo-unitaria dell'indoeuropeo, non ha una fisionomia definita come tempo verbale a s\u00e9.\nFormazione e coniugazione dei tempi del verbo indoeuropeo.\nIl presente.\nDesinenze primarie e desinenze secondarie - declinazione atematica e tematica.\nPer il presente dei verbi indoeuropei si ricostruiscono due forme di coniugazione: quella atematica e quella tematica. La coniugazione atematica \u00e8 caratterizzata dall'inserzione delle desinenze direttamente sulla radice del verbo. Nella declinazione tematica si riscontra invece la presenza di un suffisso vocalico con apofonia, \"*e, *o\". La \"o\" in genere compare davanti a consonante nasale, in origine bilabiale (\"m\") poi anche dentale (\"n\"), mentre la \"e\" si trova davanti a consonante dentale o alveolare (\"s, t, dh\"). Le desinenze della coniugazione si distinguono in primarie e secondarie. In realt\u00e0 ad essere nate per prime sono le desinenze secondarie: esse sono sostanzialmente le stesse, sia nella declinazione atematica, sia nella declinazione tematica: per l'attivo, singolare \"*m, *s, *t\", plurale \"*me, *te, *nt\", duale \"*we, *tom, *t\u0101m\"; per il medio: \"*\u0101 *so *to, *medh\u0101 *dhwe *nto, *wedh\u0101\". Mancano per il duale del medio ricostruzioni attendibili relative alla seconda e alla terza persona; le desinenze secondarie si rinvengono nell'imperfetto e nell'aoristo, nonch\u00e9 nei modi diversi dall'indicativo. A partire dalle desinenze secondarie si formano le desinenze primarie, per lo pi\u00f9 mediante un affisso \"*i\" che era un avverbio di luogo e tempo (\"qui, ora\"), o attraverso l'aggiunta di una \"*-s\" finale. Nelle desinenze primarie la coniugazione atematica diverge da quella tematica; le desinenze primarie attive della declinazione atematica sono infatti:\nPer il medio, le desinenze primarie sono sempre le stesse: \"*\u0101i, *soi, *toi, *mesdh\u0101, *dhwe, *ntoi, *wesdh\u0101\" (non vi sono ricostruzioni univoche per la seconda e la terza duale).\nLa coniugazione atematica aveva inoltre la caratteristica alternanza vocalica della radice dovuta ad apofonia: le prime tre persone dell'indicativo presente mostrano il grado normale della radice (con vocale \"e\") mentre il resto del paradigma ha il grado debole (scomparsa della vocale). Inoltre, l'accento nel duale e nel plurale si sposta sulla desinenza.\nNei verbi atematici l'alternanza vocalica interessava anche gli altri modi del presente: ad esempio, l'ottativo mostrava sistematicamente il grado debole; il congiuntivo aveva invece il grado normale, ma \u00e8 molto probabile che, almeno nei verbi atematici, fosse formato direttamente sul tema verbale, non sul tema del presente: ne sono indizio ad esempio le forme latine arcaiche di congiuntivo come \"attigam\" da \"attingo\" (come si nota, il congiuntivo perde la \"n\" tipica del tema del presente).\nModi del presente.\nIn base alla ricostruzione condotta a partire dalle varie lingue indoeuropee antiche, per la protolingua si devono postulare, in relazione al tema del presente, oltre all'indicativo che connota l'azione reale, i seguenti modi:\nParadigmi di coniugazione del presente.\nVerbi atematici\nQui di s\u00e9guito il presente della radice \"*es\" \"essere\":\nQui di s\u00e9guito invece il presente della radice \"*yeug\" \"aggiogare\" (tema del presente con infisso nasale: \"*yun(e)g-\"):\nVerbi tematici\nQuesto \u00e8 il paradigma del presente della radice \"*low\" \"lavare\":\nClassi verbali e tipologie di presente.\nTutte le lingue indoeuropee mostrano formazioni di presente assai diversificate. Si possono considerare comuni e originarie le seguenti:\nVerbi atematici.\nPresenti atematici senza suffisso\nI presenti atematici senza suffisso sono le forme pi\u00f9 arcaiche di coniugazione del verbo indoeuropeo. Si presentano come verbi in \"*-mi\" con tema del presente monosillabico e senza suffisso, e sono diffusamente caratterizzati dall'apofonia. Eccone alcuni esempi:\nPresenti atematici con reduplicazione\nMolti presenti di verbi indoeuropei, atematici e non, mostrano la radice reduplicata, vale a dire che la prima consonante della radice viene ripetuta e fatta seguire dalla caratteristica \"*i\". Qui di s\u00e9guito, alcuni verbi con reduplicazione:\nPresenti atematici con ampliamento nasale\nUna classe dall'evoluzione particolarmente complessa \u00e8 quella dei presenti con ampliamento in \"*-ne-, *-n-\". Tali ampliamenti nasali si presentano come infissi, inseriti dentro la radice al grado debole dell'apofonia. Cos\u00ec ad esempio la radice \"*yeug\" \"aggiogare\" al grado debole dell'apofonia d\u00e0 \"*yug\"; nella forma \"*yug\", dopo la vocale nucleo sillabico di radice, \"u\", si inserisce \"*ne\" nelle forme forti del presente e \"*n\" nelle forme deboli. Esempi:\nMentre gli altri tipi di presente non danno luogo, nelle sottofamiglie dell'indoeuropeo, a evoluzioni intricate, i presenti in nasale vengono variamente trattati nelle varie lingue indoeuropee storicamente note. In sanscrito l'infisso \"-ne-\" si conserva, ma fondendosi con altre vocali d\u00e0 origine a varie sottoclassi, tutte atematiche. In greco succede lo stesso: il suffisso \"-ne\" d\u00e0 origine, fondendosi ad altre vocali, ai verbi in -\u03bc\u03b9 con suffisso \u03bd\u03c5 e \u03bd\u03b7; inoltre, sempre in greco, si crea una complessa classe di verbi tematici con infissi e suffissi nasali. In latino accade lo stesso che in greco, con la differenza che le forme atematiche scompaiono.\nVerbi tematici.\nPresenti senza suffisso\nDiffusissimi, i presenti tematici senza altro suffisso che la vocale tematica sono per eccellenza i verbi \"regolari\" di tutte le lingue indoeuropee (e della stessa protolingua). Eccone alcuni esempi:\nUna particolare sottoclasse di presenti tematici senza suffisso \u00e8 costituita dal tipo \"tudati\" (dal verbo antico indiano \"tudati\" \"colpire, ottundere\" che la rappresenta): i verbi del tipo \"tudati\" hanno la radice al grado debole dell'apofonia. Esempio:\nPresenti con suffisso \"*-y\u014d\"\nDiffusi i presenti con suffisso in *y\u014d, alcuni dei quali, ma non tutti, causativi. Esempi:\nPresenti con suffisso \"-*\u00e9y\u014d\"\nSono presenti che hanno valore di attivo causativo; le forme in \"*-ey\u014d\" hanno la radice al grado pieno \"o\". Esempi:\nPresenti reduplicati\nEsiste anche una vasta gamma di presenti tematici reduplicati, analoghi a quelli atematici. Esempi:\naoristo \"*\u00e9genom, *egnom\", perfetto \"*gegona\", aggettivo verbale \"*gnnt\u00f2s, *gen\u0259tos\"\nPresenti con suffisso \"*sko *ske\"\nIl suffisso \"*sk\u014d\" \u00e8 estremamente diffuso nelle antiche lingue indoeuropee; in alcune lingue moderne sopravvive ancora, ad esempio in greco e nelle lingue neolatine, sebbene abbia sfumato sempre di pi\u00f9 la sua valenza originaria. Il suffisso \"*sk\u014d\" ha due funzioni fondamentali:\nEsempi:\nTalvolta \u00e8 attestata solo la formazione con \"*sk\u014d\", come nel caso della radice \"*gn\u014d-\" \"sapere\", che d\u00e0 luogo a \"*gn\u014dsk\u014d, *gign\u014dsk\u014d\" \"comincio a sapere, conosco\".\nPresenti difettivi e suppletivi.\nIn tutte le lingue indoeuropee sono presenti verbi il cui paradigma si denota per l'alternanza, totalmente anomala e imprevedibile, di radici totalmente differenti, non deducibili in alcuna maniera dallo stesso tema. Esempi classici vengono dal latino, con verbi come \"sum, es, fui, esse\" \"essere\" o \"fero, fers, tuli, latum, ferre\" \"portare\". Alcuni studiosi, come Uehlenbeck, autore della teoria del doppio strato dell'indoeuropeo, affermano che la presenza diffusa di verbi suppletivi, cio\u00e8 irregolari perch\u00e9 dotati di molte radici eterogenee, \u00e8 l'indizio del fatto che l'indoeuropeo sia il risultato di una creolizzazione. In realt\u00e0 gli argomenti di Uehlenbeck crollano di fronte a una constatazione fattuale, che ci viene dalla storia delle antiche lingue indoeuropee: il suppletivismo e le anomalie, cos\u00ec come la presenza di forme difettive, non sono fenomeni originari. Infatti, guardando alla storia delle lingue indoeuropee dalle pi\u00f9 antiche attestazioni ittite, micenee e vediche fino ai moderni idiomi neolatini, neogreci, germanici, indiani e slavi si notano due tendenze:\nAlcuni esempi chiariranno la situazione. Il primo \u00e8 preso dall'ambito delle lingue antiche. Il latino, rispetto al greco, \u00e8 una lingua pi\u00f9 innovativa nell'ambito delle strutture del sistema verbale. In greco il verbo \"essere\" \u00e8 difettivo: i tempi che gli mancano sono sostituiti da altri verbi (per lo pi\u00f9 tematici) che hanno un paradigma completo pi\u00f9 regolare. In latino il verbo essere \u00e8 politematico e suppletivo: forma il perfetto dalla radice \"fu\", la quale per\u00f2, nelle fasi pi\u00f9 arcaiche, aveva un presente \"fuo\". La situazione non cambia se confrontiamo il latino con il vedico, morfologicamente ancora pi\u00f9 conservativo.\nAltri due esempi sono tratti dalla storia delle lingue neolatine e delle lingue germaniche e sono relativi ai verbi di movimento. In latino esiste il verbo \"ire\", che \u00e8 anomalo, ma ha una sola radice \"i-\" (&lt; indoeuropeo \"*ei-\"). Nelle lingue neolatine il verbo \"ire\" \u00e8 stato sostituito da verbi irregolari, suppletivi, anomali, costituiti da una costellazione di radici. Una cosa simile accade nella storia della lingua inglese: il verbo \"to go\" acquista il suo anomalo passato \"went\" solo in et\u00e0 tardomedievale. D'altro canto nella lingua tedesca, la cui flessione \u00e8 pi\u00f9 conservativa, il verbo forte corrispondente, \"gehen\", ha un'unica radice, sebbene il suo paradigma sia anomalo, visto che il preterito mostra un relitto di reduplicazione: \"gehen ging gegangen\".\nLa nascita dei verbi suppletivi \u00e8 frutto di dinamiche interne all'evoluzione del verbo indoeuropeo. Date le tendenze evolutive che abbiamo appena messo in evidenza, si deve supporre che in una fase molto remota non esistessero, nell'indoeuropeo, n\u00e9 verbi suppletivi n\u00e9 verbi difettivi. Ma quale era l'aspetto del verbo indoeuropeo, in quella fase?\nUn primo indizio al riguardo ci \u00e8 fornito da quei verbi atematici senza suffisso che non attestano univocamente, per tutte le sottofamiglie indoeuropee, forme tematicamente regolari ricostruibili, al di fuori del presente e dell'imperfetto. Ci stiamo riferendo a verbi come \"*esmi, *eimi, *edmi, *\u0101mi, *bh\u0101mi\": verosimilmente questi verbi dovevano essere gi\u00e0 difettivi nella fase tardo-unitaria; tuttavia, i loro imperfetti spesso sono usati anche come surrogati di aoristi (cos\u00ec accade, ad esempio, per il verbo greco \u03c6\u03b7\u03bc\u1f76 \"dire\", derivato da \"*bh\u0101mi\"); dal punto di vista strettamente formale, inoltre, un imperfetto come \"*\u0113sm\" non \u00e8 distinguibile da un aoristo atematico, come ad esempio \"*\u00e9bh\u016bm\"; infine, tutti questi verbi fanno parte del vocabolario di base della lingua. Potrebbero essere relitti di una forma di coniugazione estremamente arcaica, le cui caratteristiche potrebbero essere:\nUna conferma di questa situazione ci viene dal fatto che, fra le forme di passato, quella che mostra pi\u00f9 variet\u00e0 e stratificazione \u00e8 l'aoristo, che dunque \u00e8 pi\u00f9 antico. La forma pi\u00f9 arcaica di aoristo \u00e8 l'aoristo atematico, che, come abbiamo detto, \u00e8 formalmente identico all'imperfetto di un verbo come \"*esmi\". L'imperfetto, la cui formazione \u00e8 relativamente semplice, sembra essere un'innovazione, resa possibile dalla complessa ristrutturazione delle forme del presente derivate dalla fusione delle radici verbali, originariamente tutte monosillabiche, con suffissi e infissi e dalla nascita della declinazione tematica.\nQuanto al tempo perfetto, esso sembra avere una storia a s\u00e9: la contiguit\u00e0 fonetica di certe desinenze di forma passiva tipiche di alcune lingue (il passivo in \"-r\" di latino, ittita e tocario) con la terza plurale originaria del perfetto che ha \"*-r\" potrebbe suggerire che il perfetto stesso all'inizio non rientrasse propriamente nella categoria del tempo dell'azione. Il perfetto originario indica l'aspetto dello stato presente frutto di un'azione passata: ne consegue che forse, originariamente, il perfetto era una diatesi, una forma a s\u00e9, accanto al medio, una forma di \"stativo\": la forma stativa indica appunto lo stato risultante da un'azione. Non tutti i verbi erano sentiti compatibili con la forma stativa (cos\u00ec come nella maggioranza delle lingue ci sono verbi che non hanno il passivo, perch\u00e9 sono intransitivi); pertanto, non tutti i verbi, nella fase tardo-unitaria, avevano materiale pronto per sviluppare un perfetto come tempo verbale: il perfetto fu poi integrato in vario modo quando cambi\u00f2 funzione. Ovviamente, nell'ambito di questa integrazione di forme, c'era ampio spazio per la nascita di sistemi di coniugazione suppletivi, specie per le radici pi\u00f9 arcaiche e usurate.\nRiassumendo, il verbo indoeuropeo sembra essere perci\u00f2 passato da una fase arcaica, in cui la flessione verbale era cos\u00ec caratterizzata:\na una fase pi\u00f9 tarda che invece aveva, ancora in epoca unitaria, il seguente aspetto:\nQuesta ristrutturazione massiccia ha determinato il nascere di forme difettive prima e suppletive poi.\nL'imperfetto.\nA partire da quanto abbiamo detto nella parte generale sui tempi della protolingua, si deve dunque postulare nell'indoeuropeo la presenza di un tempo passato formato sul tema del presente e perci\u00f2 indicante un'azione durativa o consuetudinaria o incompiuta: questo tempo \u00e8 l'imperfetto, caratterizzato, come l'aoristo, dall'aumento e dalle desinenze secondarie, ma ben distinto da quest'ultimo. Come caratteristica aggiuntiva, l'imperfetto aveva inoltre le desinenze secondarie del verbo, sia all'attivo, sia al medio. Nei verbi di coniugazione atematica, le tre persone singolari dell'imperfetto attivo avevano l'apofonia al grado normale, mentre mostravano il grado debole nel plurale e nel duale. Qui di s\u00e9guito alcuni esempi di coniugazione:\nL'imperfetto indoeuropeo non aveva congiuntivo n\u00e9 ottativo, essendo le forme con aumento tipiche del solo indicativo; diffuse erano le forme senza aumento a causa della legge della riduzione che agisce nelle proposizioni coordinate (vedi sopra sotto la voce \"aumento\"); gli imperfetti senza aumento si generalizzano in tutta l'Indeuropa. Nelle forme di preterito esistevano, verosimilmente, anche forme di terza persona singolare e plurale, forse con valore impersonale, del tipo \"*(\u00e9)deidiktor *(\u00e9)didkntor\", con il caratteristico elemento \"-r\" che latino, ittita e tocario generalizzano in tutto il medio-passivo.\nL'aoristo.\nLa forma di passato pi\u00f9 complessa del verbo indoeuropeo \u00e8 l'aoristo. In opposizione all'imperfetto, che indica un'azione durativa o consuetudinaria nel passato, l'aoristo indica un'azione passata colta nel momento finale del suo compiersi (azione momentanea nel passato). L'indoeuropeo conosce tre forme di aoristo: l'aoristo atematico, l'aoristo tematico con apofonia (con la variante dell'aoristo tematico reduplicato), l'aoristo sigmatico. Il greco, il sanscrito e in parte lo slavo conservano queste forme; le altre lingue semplificano il sistema dei tempi verbali (in modi e in tempi diversi l'indoeuropeo anatolico e il germanico) o lo ristrutturano (italico e celtico).\nAoristo atematico.\nL'aoristo atematico \u00e8 la forma pi\u00f9 primitiva di aoristo. Si forma inserendo le desinenze secondarie attive e medie direttamente sulla radice. Come tutti gli aoristi, possiede quattro modi: indicativo, congiuntivo, ottativo, participio. Qui di s\u00e9guito la ricostruzione della coniugazione dell'aoristo atematico attivo della radice \"*bhew(\u0259) *bhow(\u0259) *bh\u016b\" \"essere\" (forma di aoristo comune, per questa radice, a greco e sanscrito):\nAoristo tematico.\nL'aoristo tematico \u00e8 caratterizzato invece dalla presenza, come unico suffisso temporale (oltre all'aumento dell'indicativo), della sola vocale tematica. Praticamente somiglia ad un imperfetto, solo che l'imperfetto si forma a partire dal tema del presente, mentre l'aoristo tematico si forma sul tema verbale che assume l'apofonia al grado debole (ad esempio in greco da \"lamb\u00e0n\u014d\" derivano l'imperfetto \"el\u00e0mbanon\" e l'aoristo \"\u00e9labon\").\nQui di seguito la coniugazione dell'aoristo tematico della radice \"*weid *woid *wid\" \"vedere\":\nAoristo sigmatico.\nL'aoristo sigmatico \u00e8 caratterizzato da un suffisso \"-s-\" su cui le desinenze si inseriscono senza vocale tematica. Probabilmente la radice dell'aoristo sigmatico, nei verbi con apofonia, aveva il grado normale allungato nelle prime tre persone del singolare attivo e in tutto il congiuntivo. Il resto delle forme (plurale, ottativo) aveva, probabilmente, il grado debole. Le radici con scev\u00e0 finale inserivano il suffisso sullo scev\u00e0. Il participio mostrava, verosimilmente, alternanza apofonica fra grado normale tipico dei casi \"forti\" (maschile e neutro, nominativo, vocativo, accusativo singolare ecc.) e grado debole nel femminile e nei casi deboli del maschile e del neutro. La forma originaria dell'aoristo sigmatico viene ricostruita a partire dagli aoristi del greco, del sanscrito, delle lingue di area baltica e di quelle di area slava ancora dotate di aoristo. Elementi sono forniti anche dai perfetti latini in \"-si\", che derivano dalla fusione dell'aoristo sigmatico con il perfetto.\nQui di s\u00e9guito la coniugazione dell'aoristo della radice \"*yeug\" \"aggiogare\":\nIl futuro.\nMeno chiaro \u00e8 se l'indoeuropeo avesse un tempo futuro come categoria chiaramente identificata. Quello che \u00e8 certo \u00e8 che non tutte le lingue indoeuropee ce l'hanno, e quelle che l'hanno sviluppato mostrano un panorama estremamente vario:\nDa questo panorama alquanto articolato si ricava un semplice assunto: verosimilmente l'indeuropeo non aveva un tempo futuro come categoria a s\u00e9. Il ramo satem ha innovato, creando la forma in \"*-sy-\", e forse questa innovazione si \u00e8 trasmessa in epoche preistoriche alle parlate di alcune trib\u00f9 che poi, venute nei Balcani, dettero origine alle stirpi e ai dialetti greci. Il latino con le sue molteplici forme di futuro mostra un vero e proprio esempio di \"bricolage\" morfologico, che ci indica a chiare lettere come il suo futuro non sia originario. Probabilmente sono le lingue centum a fornire uno specchio fedele della situazione della lingua madre: alla mancanza di un tempo futuro l'indeuropeo sopperiva in varie maniere, a seconda delle diverse sfumature che si dava all'azione verbale:\nIl perfetto.\nBen attestata in tutta l'Indeuropa \u00e8 invece la presenza del perfetto, che in alcune aree linguistiche (il germanico, ad esempio) \u00e8 alla base dell'unica forma di preterito conservata. Per ricostruire la struttura morfologica del perfetto originario dell'indoeuropeo gli studiosi prendono come base soprattutto i perfetti forti e fortissimi del greco e del sanscrito; il germanico, il baltico, le lingue slave e in parte il latino (e in genere l'area italica) forniscono fondamentali dati a rincalzo del panorama che si ricava dal confronto fra l'indo-ario e il greco.\nCaratteristica del perfetto era l'apofonia al grado forte (radice con \"*-o\") nelle tre persone del singolare dell'indicativo, al grado debole (radice senza vocale) nel plurale e nel duale; grado normale avevano i casi forti (nominativo, vocativo, accusativo) del participio, il cui suffisso era \"-wos-\", derivato forse da una radice \"*wes *wos *us\" \u00abrimanere\u00bb. Inoltre, il sanscrito e il greco attestano in maniera sistematica la reduplicazione della radice: nelle radici che cominciano con vocale la vocale si allunga; nelle radici che cominciano per consonante la consonante iniziale si raddoppia ed \u00e8 seguita da una vocale breve, \"a\" in sanscrito, \"e\" in greco. Anticamente anche in indoiranico la vocale della reduplicazione era \"e\": lo dimostra il fatto che nelle radici con gutturale iniziale, questa si raddoppia con una palatale: ad esempio sscr. \"kr\u0325n\u1e53ti\" \u00abfare\u00bb, perfetto \"cakara\". Il latino attesta ancora numerosi perfetti con reduplicazione che formano un'intera classe: ad esempio lat. \"pepul\u012b\" &lt; \"pellere\" \u00abspingere\u00bb; lat. ant. \"tetul\u012b\" \u00abportai\u00bb (da cui il classico \"tul\u012b\"); \"memini\", \"steti\", \"dedi\". La presenza diffusa nell'indeuropa di arcaiche forme relitto di perfetto reduplicato attesta che il perfetto stesso era originario; esso inoltre era sprovvisto di vocale tematica. La reduplicazione and\u00f2 scomparendo gi\u00e0 nel tardo indoeuropeo in perfetti di uso estremamente comune, come quello della radice \"*woid-\" ~ \"*wid-\" \u00abho visto, abbiamo visto\u00bb (ad es. lat. \"v\u012bd\u012b\" \u00abvidi\u00bb), ricostruibile a partire dal sanscrito \"v\u00e9da\" \u00abio so\u00bb, dal greco \"(w)o\u00eeda\" \u00abio so\u00bb e dal gotico \"wait\" (preterito con valore di presente \u00abio so\u00bb). Ecco la coniugazione del suo indicativo:"}
{"id": "850499", "revid": "287204", "url": "https://it.wikipedia.org/wiki?curid=850499", "title": "Crnece", "text": ""}
{"id": "850517", "revid": "339392", "url": "https://it.wikipedia.org/wiki?curid=850517", "title": "Khru\u0161\u010d\u00ebv", "text": ""}
{"id": "850519", "revid": "600229", "url": "https://it.wikipedia.org/wiki?curid=850519", "title": "Minnes\u00e4nger", "text": ""}
{"id": "850520", "revid": "125739316", "url": "https://it.wikipedia.org/wiki?curid=850520", "title": "Orazero", "text": "Gli Orazero sono un gruppo musicale italiano, che vide la partecipazione di Luciano Ligabue.\nStoria.\nIl gruppo si forma nel 1984 composto da:\nGli inizi.\nA San Martino in Rio (RE), tra il 1985 e il 1986, Alberto Imovilli, Roberto Bartolucci e Paolo Signorelli partecipano alla preparazione di un musical dal vivo. Questa esperienza li convince a formare un gruppo di genere rock. In seguito, il desiderio di passare dalle cover a composizioni inedite, spinge il gruppo a cercare un autore di canzoni.\nL'entrata di Luciano Ligabue.\nNel luglio del 1986 Imo, tramite un'amica di Correggio, viene alla conoscenza di Luciano Ligabue, che in quel periodo collaborava come speaker a Studio 6, una stazione radio locale. Nella sala prove, una stalla dismessa a Lemizzone, frazione di Correggio, viene fondato il gruppo. Per la mancanza di un chitarrista, Ligabue presenta Bruno Pederzoli per l'accompagnamento da affiancare a Sisi (Paolo Signorelli) che diventava cos\u00ec chitarra solista. Vengono introdotti anche Claudio Maioli, amico di Luciano, come manager e Bruno Imovilli come \"tecnico\".\nL'8 febbraio 1987 avviene il debutto nella sala Lucio Lombardo Radice di Correggio, i cui pezzi suonati appartengono per la maggior parte al repertorio di Ligabue. Si decide di adottare il nome di Orazero, titolo di un loro brano, che si riferisce al \"momento in cui ognuno di noi si pu\u00f2 trovare, un momento nel quale scatta l'ora zero, l'ora degli eroi, l'ora che non capita quasi mai\" e Claudio Maioli cura la grafica del logo e del primo volantino.\nIl primo album.\nLa svolta avviene nel 1988 presso il Marab\u00f9, una discoteca di Reggio Emilia dove si tiene la finale del Terremoto Rock, un concorso per artisti emergenti. Ligabue e Orazero vincono il primo premio: l'incisione di un 45 giri per il quale scelsero le canzoni \"Anime in plexiglass\" e \"Bar Mario\". Nello stesso locale, il 28 e 29 novembre 1988, Ligabue &amp; Orazero parteciparono al 1\u00ba concorso nazionale per gruppi musicali di base Anagrumba Rockottantotto: i primi otto classificati sarebbero stati inclusi in una compilation in vinile registrata dal vivo. Ligabue &amp; Orazero non vincono la manifestazione, ma entrano nella compilation con il brano \"El Gringo\".\nLo scioglimento.\nLa band comincia a sgretolarsi per motivazioni personali e lavorative, e per scelte che ogni membro del gruppo cominci\u00f2 a porsi, allontanandosi sempre pi\u00f9 dall'armonia degli inizi e, decidono di sciogliersi amichevolmente. L'ultimo concerto si tiene il 1\u00ba maggio 1989 davanti al Bar Tubino a Correggio. Nel 1993, durante il raduno del fan club di Ligabue (presso la discoteca Italghisa di Reggio Emilia) gli Orazero fanno una breve comparsa nella loro formazione originaria.\nLa reunion.\nIl 1\u00ba novembre 2003, al Palasport di Modena per il 12\u00ba Raduno suonano tutti coloro che avevano collaborato con Ligabue, quindi anche gli Orazero, come prima band ufficiale.\nNel gruppo Sisy e Bobby suonavano ancora insieme, Trico con alcuni amici e Imo aveva smesso da tempo. Si presentano solo questi ultimi due, improvvisando un concerto di chitarra, batteria e percussioni.\nQualche tempo dopo al gruppo si riunisce anche Bobby. Gli Orazero si completano con Claudio Mariani alla chitarra elettrica e Mattia de Medici per chitarra e violino. Il primo concerto della nuova formazione si svolge a Montecchio Emilia il 12 luglio 2006 ai Campionati Mondiali Antirazzisti di calcetto, presentandosi con materiale proprio.\nMarco Gherpelli entra nel gruppo nel 2009 per sostituire Mattia De Medici, e incidono un singolo prodotto dallo stesso Ligabue: \"Non ce n'\u00e8 pi\u00f9\". Viene presentato il 6 gennaio 2010 al 14\u00ba raduno del fan club di Ligabue, dopo un'assenza di cinque anni. In seguito nella formazione subentra Filippo Poli. Gli Orazero tornano sui palchi nel 2011 con il concerto-evento del 16 luglio 2011 Campovolo 2.0."}
{"id": "850527", "revid": "1318658", "url": "https://it.wikipedia.org/wiki?curid=850527", "title": "Castle Rock (Stephen King)", "text": "Castle Rock \u00e8 una cittadina immaginaria inventata dallo scrittore statunitense Stephen King, in cui ha ambientato alcuni dei suoi libri\".\"\nIl nome \u00e8 preso dalla montagna pietrosa immaginaria presente nel romanzo \"Il signore delle mosche\" di William Golding del 1954.\nCollocazione.\nNei libri di Stephen King \u00e8 collocata nel Maine, ma nel film \"Stand by Me - Ricordo di un'estate \"viene detto che Castle Rock si trova nell'Oregon.\nCuriosit\u00e0.\nIl regista Rob Reiner, dopo avere prodotto il film \"Stand by Me - Ricordo di un'estate\", ha fondato una casa di produzione a cui ha dato il nome di \"Castle Rock Entertainment\"."}
{"id": "850530", "revid": "30610", "url": "https://it.wikipedia.org/wiki?curid=850530", "title": "Areta di Cesarea", "text": "Biografia.\nAllievo di Fozio a Costantinopoli, dal 901 fu arcivescovo metropolita di Cesarea in Cappadocia, uno dei seggi apostolici di maggior rilievo tra quelli dipendenti da Costantinopoli. Nel 906 fu seguace del patriarca Eutimio il Sincello e si oppose a Nicola il Mistico; per questo, alla morte di Leone VI il Saggio (912) fu espulso da Cesarea, dove pot\u00e9 tornare solo nel 921 con la fine dello Scisma della tetragamia e la riconciliazione fra eutimiani e nicolaiti.\nLa figura di Areta, in ogni caso, non \u00e8 ricordata soltanto per le mansioni ecclesiastiche che gli furono assegnate a Cesarea, dove oltretutto non risiedette che per brevi periodi. Areta, infatti, impieg\u00f2 gran parte della sua vita nella raccolta di libri e nella costituzione di una estesa biblioteca, in ogni caso non pervenuta integralmente fino ai giorni nostri. Contribu\u00ec notevolmente alla conservazione dell'antica letteratura greca, sia profana che cristiana; della sua biblioteca ci sono pervenuti alcuni manoscritti da lui postillati, fra cui il \"Codex Clarkianus\" di Platone, Luciano di Samosata, Euclide e forse Dione Crisostomo. Scrisse degli scolii all'Apocalisse, una biografia di Eutimio il Sincello e le agiografie di alcuni martiri di Edessa. Le sue opere teologiche e religiose, in gran parte ancora inedite, sono conservate nella Biblioteca nazionale Marciana di Venezia (codici Marc. 441)."}
{"id": "850532", "revid": "1305772", "url": "https://it.wikipedia.org/wiki?curid=850532", "title": "Areta", "text": ""}
{"id": "850538", "revid": "22475", "url": "https://it.wikipedia.org/wiki?curid=850538", "title": "Marco Pupio Pisone Frugi Calpurniano", "text": "Biografia.\nOriginario della \"gens Calpurnia\", fu poi adottato da Marco Pupio della Gens Pupia in et\u00e0 adulta. Mantenne comunque il cognome della sua famiglia, \"Pisone\".\nIstruzione e formazione.\nApprese le tecniche dell'oratoria da Lucio Licinio Crasso. Egli era profondamente permeato di cultura greca poich\u00e9 fu allievo di Stasea di Napoli, il primo filosofo peripatetico noto, attivo a Roma. Divenne uno tra i maggiori oratori: sagace, pungente e colorito limitato tuttavia da una salute precaria e da un carattere poco affabile. Il giovane Cicerone presa da lui qualche lezione ma fu costretto a cambiare le sue opinioni in et\u00e0 adulta.\nCarriera politica.\nAssunse una certa importanza all'inizio della Prima guerra civile: nell'84 a.C., alla morte di Lucio Cornelio Cinna, ne spos\u00f2 la vedova Annia, e nell'anno successivo fu nominato questore dal console Lucio Cornelio Scipione. Ma abbandon\u00f2 presto le file di quel partito per passare a quello di Lucio Cornelio Silla, il quale lo costrinse a ripudiare la moglie a causa del precedente legame con Cinna. Non riusc\u00ec a ottenere la carica di edile; divenne pretore intorno al 72 a.C.. In seguito a tale nomina ricevette il titolo di proconsole della provincia della \"Hispania\" e, al suo ritorno a Roma nel 69 a.C., gli venne attribuito l'onore del trionfo, pur in assenza di specifici meriti.\nDal 67 a.C. al 62 a.C. fu legato di Pompeo e prese parte alla terza guerra contro re Mitridate del Ponto come legato di Gneo Pompeo Magno, che lo sped\u00ec a Roma nel 62 a.C., candidandolo alla carica di console, ansioso di ottenere dal Senato l'approvazione delle sue azioni in Asia e nella speranza di avere degli amici nelle massime istituzioni. Venne infatti eletto console nel 61 a.C., insieme a Marco Valerio Messalla Corvino. Durante il suo consolato promulg\u00f2 la \"lex Pupia\", che stabiliva l'impossibilit\u00e0 del Senato di riunirsi nei giorni comiziali, ed \u00e8 soprattutto ricordato per aver recato una grave offesa in Senato a Marco Tullio Cicerone, non chiedendogli la sua opinione e proteggendo poi Publio Clodio, che aveva violato i misteri della Bona Dea, non facendo votare la \"Lex Pupia Valeria de incestu Clodii\" proposta su invito del Senato nello stesso anno. In seguito Cicerone si vendic\u00f2 impedendogli di ottenere la provincia della Siria che gli era stata promessa. Questo evento segn\u00f2 la fine della sua carriera politica. Nonostante le riserve sul suo consolato Cicerone prende Pupio come rappresentante dell'insegnamento peripatetico di Antioco di Ascalona nel V libro del suo dialogo \"De finibus bonorum et malorum.\" \nPisone probabilmente mor\u00ec prima della fine della seconda guerra civile, dato che \u00e8 documentato che nel 47 a.C. la sua casa di Roma era l'abitazione di Marco Antonio."}
{"id": "850539", "revid": "7036077", "url": "https://it.wikipedia.org/wiki?curid=850539", "title": "Certeau", "text": ""}
{"id": "850540", "revid": "647919", "url": "https://it.wikipedia.org/wiki?curid=850540", "title": "Scuola trobadorica", "text": ""}
{"id": "850542", "revid": "124060876", "url": "https://it.wikipedia.org/wiki?curid=850542", "title": "Carta Atlantica", "text": "La Carta Atlantica fu un atto diplomatico sottoscritto dal presidente degli Stati Uniti Franklin D. Roosevelt e dal primo ministro britannico Winston Churchill il 14 agosto del 1941 a bordo del USS Augusta (CA-31) ancorata nella baia di Terranova, fra le potenze alleate, che prevedeva l'enunciazione di alcuni principi per il futuro ordine mondiale: divieto di espansioni territoriali, autodeterminazione interna ed esterna, diritto alla democrazia e all'autogoverno, pace intesa come libert\u00e0 dal timore e dal bisogno, rinuncia all'uso della forza, sistema di sicurezza generale che permettesse il disarmo.\nRiprendeva i \"Quattordici punti\" di Wilson ed affermava la libert\u00e0 di commercio e di navigazione e il diritto dei popoli a vivere \"[...] liberi dal timore e dal bisogno\", indicando le basi per la futura cooperazione internazionale.\nEssa fu il seme della nascita dell'ONU ed era coerente con la Dottrina Stimson, dichiarazione di generale rifiuto delle acquisizioni territoriali ottenute con l'uso della forza, e con la Dichiarazione di Welles, emessa nel caso particolare dell'occupazione sovietica delle repubbliche baltiche.\nStoria.\nDopo l'approvazione da parte del Congresso del \"Lend-lease Act\", il presidente americano Roosevelt e il primo ministro inglese Churchill, che non si erano mai conosciuti personalmente prima, decisero di incontrarsi, nell'ambito delle trattative per l'attuazione della legge che permetteva al presidente statunitense di \u00abvendere, affittare o prestare\u00bb ai britannici armamenti o materie prime necessarie per il sostentamento di uno stato giudicato un pilastro per la sicurezza degli Stati Uniti d'America.\nL'incontro avvenne il 12 e 13 agosto 1941 nel territorio britannico di Terranova, precisamente ad Argentia, nella baia di Placentia, a bordo della nave da battaglia \"Prince of Wales\". I due statisti, dopo aver condotto i negoziati in merito all'attuazione del \"Lend-lease Act\", decisero di dare carattere formale alla \"special relationship\" che li legava.\nNacque in tal modo la Carta Atlantica, resa pubblica il 14 agosto. Si trattava di un accordo, riservato alle due potenze anglosassoni, contenente alcune enunciazioni riguardanti i principi secondo i quali i due interlocutori anticipavano la condizione futura delle relazioni internazionali. La Carta fu divisa in diversi punti.\nNella prima parte si affermava che i firmatari non cercavano ingrandimenti territoriali e non desideravano alcun mutamento geopolitico contrario ai desideri ed alle aspirazioni dei popoli; questo per\u00f2 conteneva di per s\u00e9 un'incongruenza di sostanza, in quanto il Regno Unito, prima potenza coloniale, - 37 milioni di km\u00b2 su 149 milioni di km\u00b2 di terre emerse (Antartide, inabitabile, compresa con i suoi 13 milioni di km\u00b2) - controllava territori e popoli in tutti e cinque i continenti e non c'era alcuna intenzione da parte britannica di rinunciarvi; d'altro canto gli USA avevano terminato la \"conquista del West\" gi\u00e0 da qualche decennio e disponevano di circa 10 milioni di km\u00b2. \nChurchill, convinto imperialista, riteneva fondamentale mantenere l'Impero britannico cos\u00ec com'era, con l'obiettivo di assicurare prosperit\u00e0 e influenza per il Regno Unito. \nSuccessivamente si passava alla dichiarazione di voler \"[...] vedere i diritti sovrani e i diritti all'autogoverno resi a tutti coloro che ne erano stati privati con la forza [...]\". Si concludeva con l'auspicio che, \"[...] dopo la distruzione finale della tirannia nazista [...]\", potesse sorgere una condizione mondiale dominata da pace e stabilit\u00e0, obiettivi raggiungibili solo ed esclusivamente attraverso l'abbandono delle azioni belliche come strumento di risoluzione delle controversie tra le nazioni.\nPer il nome stesso riservatole, la Carta Atlantica rappresentava una sorta di provocazione per l'URSS. Stalin vide nell'incontro un'indebita estromissione dell'Unione Sovietica rispetto ai problemi che andavano sorgendo nell'ambito degli equilibri internazionali. Bisogna riconoscere che i principi enunciati sarebbero stati smentiti nella Conferenza di Jalta, dove, in pratica, non solo le due potenze anglosassoni garantivano la parte russa del Patto Molotov-Ribbentrop, con l'annessione delle Repubbliche baltiche, della Polonia orientale (fino alla Linea Curzon, mentre il Paese veniva di fatto parzialmente traslato verso ovest), di altri territori sottratti alla Finlandia, alla Cecoslovacchia, alla Romania, ma USA e Regno Unito riconoscevano all'URSS una sorta di protettorato sulla met\u00e0 della parte non russa del continente europeo (geograficamente l'Impero russo e poi l'Unione Sovietica, quest'ultima nonostante il Trattato di Brest-Litovsk, erano di gran lunga lo stato europeo pi\u00f9 esteso, come oggi la Federazione russa). \nVa inoltre tenuto presente che la Carta, e maggiormente i negoziati che la precedettero, delinearono per il Regno Unito il crollo di ogni residua speranza di confermarsi la prima grande potenza mondiale. I britannici sarebbero usciti dal secondo conflitto mondiale ancor pi\u00f9 ridimensionati rispetto al rango che avevano al termine del primo conflitto nel 1918. Le redini della diplomazia internazionale e del controllo dei mercati e del primato sul mare venivano affidate agli Stati Uniti d'America; bench\u00e9 alla fine vittorioso nella guerra, il Regno Unito dovette affrontare nel secondo dopoguerra l'inizio del graduale smembramento del suo impero, il che coincise con l'effettivo passaggio di consegne con gli Stati Uniti come unica grande potenza mondiale, alla quale poteva tener testa solamente l'Unione Sovietica."}
{"id": "850545", "revid": "117013499", "url": "https://it.wikipedia.org/wiki?curid=850545", "title": "Piano particolareggiato", "text": "Il piano particolareggiato \u00e8 uno strumento di pianificazione territoriale usato in materia di urbanistica in Italia.\nCaratteristiche.\n\u00c8 uno strumento attuativo mediante il quale gli strumenti direttori di cui alla legge 17 agosto 1942, n. 1150 trovano attuazione. Tramite questi strumenti attuativi trovano attuazione anche i vari piani regolatori come il piano regolatore generale, il piano regolatore generale intercomunale e il programma di fabbricazione.\nProcedura per l'adozione e entrata in vigore.\nIl P.P. una volta redatto, viene adottato con delibera del consiglio comunale. Esso viene successivamente depositato in pubblicazione per 30 giorni, durante i quali \u00e8 possibile prendere visione del progetto da parte dei cittadini. Negli ulteriori 30 giorni successivi \u00e8 possibile effettuare le osservazioni o opposizioni da parte dei soggetti pubblici o privati direttamente coinvolti (enti, associazioni, proprietari, ecc.). Scaduti i termini utili, si avvia la fase delle controdeduzioni con successivi rigetti e accoglimenti delle osservazioni avanzate. Il progetto del Piano viene trasferito in Regione. La giunta regionale ha quattro possibilit\u00e0:\nDato che l'iter \u00e8 lungo e macchinoso, si rende necessario salvaguardare il P.P., tramite il sindaco, a fronte di richieste di trasformazione del territorio in contrasto con il P.P. adottato. Queste misure di salvaguardia hanno la durata di 3 anni. La legge 47/1985 ha soppresso la necessit\u00e0 di approvazione del P.P. da parte della Regione.\nAspetti problematici.\nProblema finanziario.\nIl piano finanziario era obbligatorio per la legge n. 1150/1942. I comuni dovevano metterlo in budget anche 3-4 anni prima che il piano fosse approvato.\nRisolto dalla legge 6 agosto 1967, n. 765 che ha trasformato l'obbligo del piano finanziario in obbligo della \"stima sommaria dei costi\".\nProblema procedurale.\nL'iter \u00e8 lungo e macchinoso.\nRisolto dalla legge 28 febbraio 1985, n. 47 che stabilisce che il P.P. debba essere approvato dal comune al momento delle controdeduzioni.\nProblema di esproprio.\nI terreni dovrebbero essere espropriati anni prima, la difficolt\u00e0 \u00e8 di ordine economico e temporale."}
{"id": "850546", "revid": "1507870", "url": "https://it.wikipedia.org/wiki?curid=850546", "title": "Monte Alben", "text": "Il monte Alben, alto 2019 m s.l.m., \u00e8 una montagna delle Prealpi Orobie, situata lungo il crinale che separa la valle Brembana dalla valle Seriana, in provincia di Bergamo.\nDescrizione.\n\u00c8 formato da un massiccio montuoso di roccia calcarea di aspetto imponente, che si erge tra val Serina, val del Riso, val Parina e val Vertova, immediatamente a sud del colle di Zambla. A nord-est, verso l'alta val Serina e la val del Riso, l'Alben \u00e8 caratterizzato da impervie guglie, creste rocciose e canaloni, mentre a sud-ovest, verso la media val Serina e val Vertova, hanno pi\u00f9 spazio pendii boscosi, pinete e ampi pascoli. Alla sommit\u00e0 sono presenti diverse cime collegate da creste rocciose, tra cui la Cima La Croce (1975 m) e la Cima della Spada (1.952 m), che dominano il paese di Oltre il Colle, e la vetta principale (2019 m), posta invece pi\u00f9 a sud. \nDalla croce di vetta si pu\u00f2 godere di un grandioso panorama, che spazia dai vicini monti Arera, Menna e Grem, alle principali vette dell'arco delle Alpi e Prealpi Orobie (tra cui Resegone, Grigne, Pizzo dei Tre Signori, Pizzo del Diavolo, Redorta, Coca, Presolana), fino ai pi\u00f9 lontani gruppi del Rosa, Disgrazia e Adamello. Verso sud, oltre la Pianura Padana, si pu\u00f2 arrivare a vedere all'orizzonte il profilo dell'Appennino Tosco-Emiliano. \nSulle pendici meridionali della montagna, appena sopra il paese di Cornalba, emerge dai boschi un'imponente falesia rocciosa verticale sulla quale \u00e8 stata ricavata una rinomata palestra di arrampicata su roccia, con pi\u00f9 di un centinaio di vie che vanno dal 5\u00b0 grado di difficolt\u00e0 fino al 9a+, che sono state percorse anche da famosi arrampicatori, tra cui il ceco Adam Ondra.\nSulle rocce del versante nord \u00e8 stata allestita la via ferrata Maurizio, che permette di risalire una selvaggia parete rocciosa conducendo alla cima La Croce, passando prima per l'antecima. \nL'Alben \u00e8 anche habitat della Primula albenensis, una specie endemica presente solo nella bergamasca e riconosciuta come tale nel 1993, che prende il nome dalla montagna. Fiorisce tra aprile e giugno a una quota che va dai 1150 ai 2000 metri circa.\nAccessi.\nLa via pi\u00f9 breve per raggiungere la cima risale il versante settentrionale, partendo dal Passo di Zambla (1264 m). Una carrareccia verso destra conduce al Passo della Crocetta (1.267 m), e poco oltre si prende il sentiero che sale ripido nel bosco verso sinistra. Una volta usciti dagli alberi, si risale a zigzag un canalone che porta al col dei Brassamonti, e si prosegue con pendenze pi\u00f9 dolci fino al bivio per il vicino Bivacco Nembrini. Da qui si sale, passando sotto il caratteristico Torrione dell'Alben e raggiungendo il Passo la Forca (1848 m), una sella che divide la vetta principale dalla Cima della Croce (1975 m), e nelle cui vicinanze si trova il Bivacco del Gioan. Dal passo si prosegue verso est lungo la cresta rocciosa. Questa parte del percorso \u00e8 la pi\u00f9 suggestiva, soprattutto per il modo in cui il tracciato \u00e8 stato recuperato attraverso le formazioni rocciose disposte lungo la cresta. Si procede quindi alternando qualche salto di roccia (I grado d'arrampicata) a tratti di sentiero ghiaioso, e si arriva alla croce di vetta dopo circa 2,30 ore dalla partenza.\nUn altro degli itinerari per la vetta pi\u00f9 battuti risale il lato sud della montagna, partendo da Cornalba (900 m). Il sentiero comincia da una strada carrabile che si restringe al limite del paese, salendo attraverso il bosco. Al termine del lungo tratto tra gli alberi si sbuca in un ampio pascolo (Pian delle Casere) che si estende ai piedi della cresta dell'Alben, dove si trovano inoltre un paio di baite e una pozza che racchiude l'acqua piovana utilizzata per abbeverare il bestiame. Il sentiero continua su per il pascolo in direzione nord fino ad arrampicarsi al Passo la Forca, ricongiungendosi all'itinerario precedente. La tempistica complessiva \u00e8 di circa 3 ore.\n\u00c8 possibile arrivare alla vetta anche dalla val Vertova. Dal paese di Vertova (400 m) si segue nella sua interezza il sentiero CAI 530, che sale per carrareccia al rifugio alpino Cavlera, e da qui al Passo Bliben. Si sale poi alla sella adiacente al monte Secretondo e si prosegue in continui saliscendi fino al Bivacco Testa. Qui ha inizio la parte pi\u00f9 spettacolare del percorso, con il sentiero che percorre la cresta tra val Vertova e val del Riso, per poi salire tra torrioni e pinnacoli fino alla cima Campelli (1890 m). Da qui ci si innesta sul sentiero 525, e si segue il crinale fino alla croce di vetta, dopo una lunga camminata di circa 6 ore.\nUn altro itinerario prevede la partenza da Costa Serina (900m) per seguire il sentiero 519B per il Passo Barbata (1312 m), che divide monte Alben e monte Suchello. Una volta al passo si prosegue verso nord con il sentiero 525 che, dopo una traversata in ambiente suggestivo e severo, sotto gli ampi pascoli della Cascina Foppi, giunge ad un bivio. Qui il sentiero si divide: la prima possibilit\u00e0 attraversa ampi pascoli e valloni, la seconda prosegue lungo le creste rocciose. In ogni caso si arriva all'incrocio con il sentiero 530 e, dopo alcuni saliscendi, si giunge in vetta al monte Alben. Il percorso richiede circa 3,30 ore di cammino.\nUn'ulteriore possibilit\u00e0 \u00e8 la concatenazione dei monti Poieto, Suchello e Alben, fattibile partendo da Aviatico. Si sale al monte Poieto (1360 m), si segue il sentiero 519 che passa dalla Forca di Aviatico, e si raggiunge il Suchello (1541 m) dopo lunghi saliscendi tra prati e boschi. Da qui si ridiscende nel bosco al passo Barbata e ci si ricongiunge all'itinerario precedente."}
{"id": "850549", "revid": "15756", "url": "https://it.wikipedia.org/wiki?curid=850549", "title": "Santuario di Santa Caterina (Siena)", "text": "Il santuario di Santa Caterina si trova a Siena sulla Costa di Sant'Antonio. Il santuario incorpora l'antica dimora dei Benincasa, casa natale di santa Caterina e si articola in vari portici, loggiati, chiese e oratori.\nStoria.\nLa zona della Conca di Vallechiara, ricca di acque convogliate a Fontebranda, era abitata da numerosi lavoratori della lana, che qui avevano le loro abitazioni, i laboratori e le tintorie. Tra questi vi era anche il padre della futura santa Caterina, Jacopo Benincasa. Il comune senese acquist\u00f2 l'abitazione della santa (che apparteneva all'Arte della Lana) e altri edifici annessi per costruire un santuario subito dopo la canonizzazione di Caterina, nel 1461. Nel 1464 avviarono le trasformazioni.\nI portici e i loggiati.\nLa casa della santa affaccia ancora oggi sul vicolo del Tiratoio, ed \u00e8 riconoscibile per il portale rinascimentale in pietra con l'iscrizione \"Sponsae Kristi Catherine Domus\" e per la loggetta soprastante, con colonnine in cotto.\nAl complesso si accede dal neorinascimentale portico dei Comuni d'Italia, voluto dall'arcivescovo di Siena Mario Toccabelli per festeggiare la proclamazione di santa Caterina a Patrona d'Italia da parte di papa Pio XII nel 1939, proclamazione chiesta a gran voce dall'arcivescovo stesso (l'evento \u00e8 ricordato da una targa). Il portico fu iniziato nel 1941, anno in cui ogni comune d'Italia contribu\u00ec alle spese della sua costruzione con una cifra simbolica equivalente al costo di un mattone. Da questo fatto curioso deriva il nome del portico. I lavori furono subito interrotti a causa della guerra, e furono terminati solo nel 1947. Il portico riporta anche i busti dei vari papi che riconobbero la santit\u00e0 e l'importanza di santa Caterina nella storia della chiesa. Questi includono Pio II, che la proclam\u00f2 santa nel 1461, papa Pio XII, che la proclam\u00f2 patrona d'Italia, Paolo VI, che la nomin\u00f2 Dottore della Chiesa nel 1970, e Giovanni Paolo II, che la proclam\u00f2 patrona d'Europa nel 1999. Il portico include anche un pozzo rinascimentale, progettato forse da Baldassarre Peruzzi nella prima met\u00e0 del Cinquecento.\nSi accede quindi ad altri due loggiati, di cui il primo, pi\u00f9 antico, fu eretto nel 1530-1550 da Giovan Battista Pelori, allievo del pi\u00f9 famoso Baldassarre Peruzzi. Il secondo loggiato \u00e8 moderno e reca una statua in stucco di grosse dimensioni, raffigurante \"Santa Caterina\" e progettata come modello della statua che si trova sulla fortezza.\nLa chiesa del Crocifisso.\nAccessibile dal terzo portico, la chiesa del Crocifisso fu costruita tra il 1614 e il 1623, sul terreno che secondo la tradizione ospitava l'orto della famiglia Benincasa. Scopo della sua costruzione era quello di ospitare il \"Crocifisso\" miracoloso dal quale Caterina ricevette le stimmate nel 1375. Il crocifisso, di scuola pisana e risalente alla seconda met\u00e0 del XII secolo, proviene dalla chiesa di Santa Cristina a Pisa, teatro dell'evento miracoloso. Fino al 1623, anno di consacrazione della chiesa, il crocifisso si trovava nel sottostante oratorio della Camera ed \u00e8 ora collocato nell'altare maggiore entro una cornice dorata e fiancheggiato da sportelli cinquecenteschi dipinti da Bartolomeo Neroni, con le figure di \"Santa Caterina\" e \"San Girolamo\". L'altare di marmo \u00e8 invece del fiorentino Tommaso Redi e risale al 1649.\nLa chiesa contiene varie tele seicentesche, dipinte da vari autori e raffiguranti scene della vita di santa Caterina. Nella navata destra si trovano in alto \"Ritorno del papa a Roma\" di Niccol\u00f2 Franchini (1769) e \"Santa Caterina che esorta il papa a tornare in Italia\" di Alessandro Calvi detto il Mutolo (1768); in quella sinistra \"elemosina di santa Caterina\" di Libero Guerrini (1777) e \"Santa Caterina assalita dai soldati\" di Galgano perpignani (1765).\nAgli altari del presbiterio l'\"Apoteosi di santa Caterina\" di Rutilio Manetti (altare a sinistra) e \"Santa Caterina e Gregorio XI\" di Sebastiano Conca (altare di destra). Vicino a quest'ultimo anche la tela di Rutilio Manetti con la \"Stigmatizzazione di santa Caterina\". All'altare maggiore, oltre al citato Crocifisso pisano, l\"'Estasi di santa Caterina\" e \"Santa Caterina scrive ispirata da san Giovanni Evangelista e san Tommaso d'Aquino\" di Giuseppe Nicola Nasini (1701-1703).\nMirabile \u00e8 la volta affrescata nel 1701-1703 per lo pi\u00f9 da Giuseppe Nicola Nasini con la \"Glorificazione di santa Caterina\" (cupola), \"Stigmatizzazione\" (altar maggiore), \"Salita al cielo\" (presbiterio) e \"Assunzione in paradiso\" (navata).\nNella chiesa \u00e8 conservata anche una lampada votiva in bronzo voluta dalle madri dei soldati caduti nella seconda guerra mondiale. L'olio per alimentare la fiamma della lampada viene offerto ogni anno, in occasione di precise ricorrenze, da un Comune italiano o da un'associazione.\nL'oratorio della cucina.\nDi fronte alla chiesa del Crocifisso si trova l'oratorio Superiore o \"della Cucina\". Questo locale era in origine la cucina della famiglia Benincasa (famiglia della santa) e contiene ancora oggi, sotto l'altare, i resti del focolare, sui cui tizzoni ardenti Caterina cadde in estasi rimanendo illesa. La cucina fu trasformata in Sala di riunioni dalla Confraternita della Santa nel 1482-1483. Nel 1550-1555 fu ampliato inglobando altri locali adiacenti e fu quindi terminato nel 1661. Entro la fine del 1500 l'oratorio fu dotato del pavimento maiolicato (rifatto nel 1600 da Girolamo di Marco), del soffitto a cassettoni con rosono dorati (restaurati nel 1594) e del coro ligneo.\nLa pala d'altare fu realizzata da Bernardino Fungai nel 1495-1497 e raffigura la \"Stimmate di santa Caterina tra i santi Girolamo e Domenico\" e \"Santa Caterina in gloria tra santi\", oltre alla predella con \"Storie della vita della santa\". Nel 1567-1571 la pala d'altare fu adornata da Bartolomeo Neroni, detto il Riccio, del \"Padre\" e dei \"Due profeti\" che si trovano sopra e delle due scene laterali raffiguranti \"Santa caterina che dona l'abito a Ges\u00f9 in veste di pellegrino\" e \"Ges\u00f9 restituisce alla santa la crocetta che aveva ricevuto da lei in veste di pellegrino\".\nLe pareti laterali e la parete di fondo riportano tele di vari artisti, realizzate per lo pi\u00f9 tra il 1578 e il 1635 con \"Scene della vita della santa\". Sulla parete di sinistra, a partire dall'entrata si trovano:\nSulla parete di destra, sempre a partire dall'entrata si trovano:\nInfine, sulla parete di fondo si hanno, da sinistra a destra:\nOratorio della Camera.\nScendendo le scale dallo stesso loggiato si accede ad un altro oratorio con tele ottocentesche di Alessandro Franchi e Gaetano Marinelli, descriventi ancora scene della vita della santa. Dall'entrata in senso orario le tele raffigurano i seguenti soggetti:\nL'oratorio contiene anche una tela antica sull'altare, le \"Stimmate di santa Caterina\" di Girolamo di Benvenuto (inizio XVI secolo).\nDall'interno dell'oratorio si pu\u00f2 osservare il cubicolo in cui riposava Caterina. Qui si conservano varie reliquie ed \u00e8 visibile sul pavimento la sporgenza in pietra usata dalla santa come cuscino per dormire in terra. Dentro un armadio sono conservati molti ex voto e i libri con i nomi dei componenti l'Associazione internazionale dei Caterinati.\nOratorio di Santa Caterina in Fontebranda.\nScendendo ancora le scale si raggiunge l'oratorio di Santa Caterina in Fontebranda, o \"della Tintoria\", un locale corrispondente al luogo in cui sorgeva la tintoria del padre di Caterina, trasformato in chiesa nel 1465-1474, oggi \u00e8 l'oratorio della Nobil Contrada dell'Oca."}
{"id": "850550", "revid": "933835", "url": "https://it.wikipedia.org/wiki?curid=850550", "title": "Pietro dell'Aquila (vescovo)", "text": "Biografia.\nNato a Tornimparte intorno al 1275, entr\u00f2 nell'ordine dei frati minori, trascorrendo il periodo di noviziato all'Aquila. Intorno al 1302/1303 and\u00f2 a Parigi, dove consegu\u00ec il titolo accademico di baccelliere e il dottorato in teologia. Nella capitale francese si avvicin\u00f2 al tomismo, lesse probabilmente le \"Sententiae\" di Pietro Lombardo e segu\u00ec lezioni di Duns Scoto; proprio a questi succedette intorno al 1307/1308. Tornato in Italia, la sua presenza \u00e8 attestata all'Aquila, dove fu professore, a Chieti e a Todi, prima di diventare provinciale dei minori di Tuscia dal 1333/1334 al 1337.\nIl 22 gennaio 1344 venne nominato cappellano della regina Giovanna I di Napoli, ma gi\u00e0 due mesi dopo era a Firenze come inquisitore a Santa Croce. Nel 1346 fu sottoposto a processo poich\u00e9 accusato di appropriazione indebita, corruzione, falsificazione di atti e plagio da Pierre Vidal, vicino a papa Clemente V; la situazione a Firenze era tesa, anche per i pessimi rapporti con l'autorit\u00e0 comunale, e Pietro fugg\u00ec quindi a Siena e scagli\u00f2 un interdetto contro Firenze. Ormai obbligato a incarichi di secondo piano, il 12 febbraio 1347 papa Clemente VI lo nomin\u00f2 vescovo di Sant'Angelo dei Lombardi e il 30 maggio 1348 vescovo di Trivento. La sua morte \u00e8 collocata nel 1361 a Trivento o ad Agnone.\nLe sue opere filosofiche furono giudicate poco originali, poich\u00e9 si basavano principalmente sul pensiero gi\u00e0 espresso da Scoto, tanto che Pietro fu soprannominato \"Scotellus\", ma vennero comunque apprezzate dal punto di vista formale. In particolare, fu autore del \"Commentarium super quatuor libros Sententiarum\", del \"Compendium in libros Sententiarum\" e della \"Expositio super libris ethicorum Aristotelis\", in cui trattava in maniera critica delle opere di Pietro Lombardo e di Aristotele."}
{"id": "850556", "revid": "968255", "url": "https://it.wikipedia.org/wiki?curid=850556", "title": "Arte della Sicilia normanna", "text": "L'arte normanna in Sicilia si svilupp\u00f2 nell'isola durante il periodo della dominazione dei Normanni, che si erano sostituiti agli emiri arabi a partire dal 1060, per farne poi, dal 1130, un Regno, passato quindi alla dinastia sveva nel 1198, con Federico II.\nArchitettura.\nL'architettura normanna rappresent\u00f2 uno stile originale e con varie modalit\u00e0 di diversi apporti; l'architettura romanica normanna delle regioni di origine dei conquistatori ed elementi dell'architettura araba che si era sviluppata nell'isola durante i due secoli della dominazione araba e di cui restano scarsissimi resti, e infine all'arte bizantina.\nGli edifici in Sicilia:\nPittura e mosaici.\nGli esempi conservati di pittura d'et\u00e0 normanna sono stati attribuiti a botteghe locali che dovevano proseguire una tradizione gi\u00e0 formatasi in periodo islamico e influenzate dalle tradizioni fatimide, nordafricane e persiane. A questi artisti si devono il complesso programma decorativo della Cappella Palatina o raffinate decorazioni come per le travi dipinte del duomo di Cefal\u00f9.\nI normanni incominciano, a partire da Ruggero II di Sicilia, a rivestire le chiese palermitane di Mosaici di scuola bizantina che ebbero l'apice nella raffigurazione del Cristo Pantocratore nella Cappella Palatina di Palermo e nelle cattedrali di Monreale e Cafal\u00f9.\nScultura e arti minori.\nImponenti sono i cicli di scultura romanica normanna come il candelabro pasquale della cappella Palatina e soprattutto le sculture romaniche normanne dei chiostri delle grandi cattedrali normanne in particolare il chiostro di Cefal\u00f9 e quello di Monreale. I capitelli del chiostro della cattedrale di Monreale presentano sculture romaniche di origine nordica con retaggio scandinavo ma anche celtico e sono considerate tra i massimi esponenti della scultura e dell'arte romanica europea.\nCaratteristica peculiare dell'arte scultorea e architettonica normanna di Sicilia \u00e8 il baton brises elementi scultorei architettonici a zig-zag di origine anglo-normanna che sono la principale caratteristica dell'architettura nordica, ampiamente utilizzati in Inghilterra e in Sicilia.\nTra gli elementi scultorei ci restano opere di scultura in legno, come i pannelli lignei della Martorana (1140 c.), quelli appartenenti alle porte di casa Martorana (met\u00e0 del XII secolo) e il soffitto di porta proveniente dal palazzo reale. \nAlla decorazione degli edifici di fondazione dinastica, si aggiungono gli oggetti dell'artigianato di lusso, in metallo, e i cofanetti in avorio, che gli artigiani locali proseguirono a realizzare per una committenza aristocratica e di corte e che ebbero una fiorente esportazione nel XII secolo e arrivarono in molte chiese d'Italia e d'Europa. \nIn entrambi i casi l'iconografia di queste realizzazioni decorative deriva dalla produzione di lusso islamica e dalle forme elaborate come rappresentazione del potere (scene di caccia), ma anche dall'iconografia cristiana.\nAnche per i pannelli di decorazione a stucco, impiegati in nodi particolari delle costruzioni (nicchie, raccordi tra volte e pareti e finestre), secondo un uso attestato nell'architettura musulmana, viene ipotizzata una produzione locale che prosegue le tradizioni del periodo dell'emirato. Esempi sono a Palermo i frammenti di transenne di finestre provenienti dai diversi edifici e le \"muqarnas\" (raccordi tra volte e pareti con serie di elementi concavi a nicchia sovrapposti) della Cuba. Fuori Palermo si conservano i frammenti di decorazione parietale della chiesa di San Giuliano a Caltagirone, della prima met\u00e0 del XII secolo, le cui decorazioni sono ispirate dal repertorio di tessuti orientali X-XI secolo.\nUn pannello a tarsie marmoree della chiesa di San Cataldo sembra riprendere motivi dalla Spagna islamica piuttosto che dai pavimenti cosmateschi. Pavimenti simili dovevano esistere anche nella Cappella Palatina, nella Martorana e nel duomo di Monreale.\nI tessuti.\nNell'artigianato di lusso si ebbe un posto di rilievo per la produzione di stoffe: uno dei pi\u00f9 noti esempi \u00e8 il mantello di Ruggero II, datato dalla scritta al 1133-1134, opera prodotta localmente, forse nell'ambito della stessa corte, con stile e iconografia derivati dai prodotti orientali. \u00c8 oggetto di discussione se i tessitori fossero i continuatori della tradizione della precedente epoca islamica ovvero fossero artisti bizantini chiamati alla corte palermitana dopo il 1147. Le stoffe di seta, cotone e lino prodotte nella Sicilia normanna erano considerate particolarmente pregiate ed esportate nel Nordafrica, forse in prosecuzione di un commercio gi\u00e0 avviato in epoca araba.\nLa ceramica.\nLa produzione ceramica di epoca islamica \u00e8 tuttora poco conosciuta, ma sembra essere attribuibile a questo periodo (X e XI secolo) una produzione di ceramica invetriata (bacini carenati della Sicilia occidentale; fornace di Mazara del Vallo, fornace di Piazza Armerina) che precedentemente erano stati datati in epoca successiva.\nNel periodo normanno la produzione ceramica prosegue le precedenti tradizioni, sia nelle forme che nei motivi decorativi. I principali centri furono Palermo e Agrigento, che realizzavano sia ceramica comune (anfore o olle decorate da bande), sia ceramica invetriata, decorata con tipici motivi a mandorla, zoomachie (combattimenti di animali), figure isolate o la \"pavoncella\", con il corpo campito a reticolo, che sembra essere un'invenzione locale.\nAd Agrigento venivano prodotti bacini in ceramica monocroma verde, che si ritrovano come decorazione nelle chiese contemporanee di Pisa."}
{"id": "850558", "revid": "1573940", "url": "https://it.wikipedia.org/wiki?curid=850558", "title": "Chiesa di Sant'Evasio (Mondov\u00ec)", "text": "La chiesa di Sant'Evasio \u00e8 una chiesa romanica che si trova a Mondov\u00ec, un tempo consacrata a sant'Evasio.\nL'edificio si trova precisamente in localit\u00e0 Carassone ed \u00e8 sconsacrata fin dal XVIII secolo, periodo in cui venne anche abbandonata.\nIl primo nucleo risale con tutta probabilit\u00e0 al XIII secolo; il periodo di massimo splendore fu il XVII secolo, durante il quale la chiesa contava diciassette altari.\nLa chiesa presenta ancora oggi il campanile romanico, un tabernacolo in marmo, lastre tombali sul pavimento ed un sistema di cripte sottostante il presbiterio."}
{"id": "850564", "revid": "438678", "url": "https://it.wikipedia.org/wiki?curid=850564", "title": "Camposanto della Misericordia di Siena", "text": "Il camposanto della Misericordia di Siena \u00e8 il cimitero pi\u00f9 ampio della citt\u00e0 e deve il suo nome alla locale arciconfraternita della Misericordia.\nStoria.\nProgettato dall'architetto Lorenzo Doveri sull'area di un demolito convento olivetano fuori Porta Tufi, venne inaugurato nel 1843. Nel 1866 i lavori, rimasti incompiuti alla morte del Doveri, furono affidati a Giuseppe Partini, suo allievo, che cur\u00f2 l'ampliamento del camposanto, concluso nel 1875.\nSi tratta di un cimitero esclusivamente cattolico, e fin dalle origini scelto dalle alte cariche e personalit\u00e0 cittadine, a differenza del cimitero del Laterino (comunale), in qualche misura pi\u00f9 vicino alle classi meno agiate e considerato pi\u00f9 laico.\nI pi\u00f9 recenti interventi hanno creato corpi aggiunti che non sempre trovano il giusto equilibrio con le creazioni ottocentesche.\nDescrizione.\nIl nucleo storico del cimitero \u00e8 impostato su due grandi campi posti su livelli diversi e collegati da una scalinata. Quello superiore, quadrangolare e con al centro un obelisco, \u00e8 circondato per lo pi\u00f9 da cappelle familiari, in cui si trovano alcune delle migliori decorazioni ottocentesche. Quello inferiore \u00e8 chiuso su due lati da un porticato, in cui si trovano disposte fittamente cappelle gentilizie e sepolture, spesso decorate da sculture, risalenti per lo pi\u00f9 all'Ottocento e ai primi tre decenni del Novecento. Sotto i loggiati corre un'ampia galleria sotterranea, coperta da poderose volte in muratura, dove si trovano altre cappelle e sepolture per lo pi\u00f9 storiche; da qui si pu\u00f2 accedere anche ai \"Voltoni\", struttura sotto il campo superiore retta da grandi pilastri sulla terra battura: si pensa che fosse l'antica cripta del monastero di Monte Oliveto. Il lato sud-ovest del campo inferiore era aperto sul paesaggio, ed \u00e8 oggi in parte manomesso dall'apertura di nuovi campi di sepoltura e strutture per loculi.\nAi lati dei campi maggiori si trovano le aggiunte del dopoguerra: a sinistra coincide con il nuovo ingresso; a destra le strutture pi\u00f9 recenti, tra cui una a pi\u00f9 piani attualmente in costruzione (nel 2020).\nLa ricchezza di testimonianze figurative, pittoriche e plastiche, fanno del camposanto una sorta di antologia della cultura figurativa senese tra Otto e Novecento. Si ricordano: la cappella Franci con affreschi di Pietro Aldi, Cesare Maccari, Amos Cassioli (1887), e con le decorazioni in ferro battuto della Officina Franci; la cappella Bandini Piccolomini con l'affresco di Alessandro Franchi e le sculture di Tito Sarrocchi. \nVi \u00e8 conservata anche la \"Piet\u00e0\" di Giovanni Dupr\u00e8, sul monumento Bichi-Ruspoli."}
{"id": "850569", "revid": "466539", "url": "https://it.wikipedia.org/wiki?curid=850569", "title": "Gena Rowlands", "text": "Biografia.\nFiglia del deputato Edwin Myrwyn Rowlands, e della casalinga, Mary Allen Neal, nel 1939 la famiglia si trasferisce a Washington. Giovanissima, si sposta alla volta di New York dove segue i corsi di recitazione all'accademia americana di arti drammatiche. Terminati gli studi, inizia a lavorare a Broadway e le varie esperienze teatrali la portano a Hollywood, ove esordisce con la pellicola \"L'alto prezzo dell'amore\" (1958) di Jos\u00e9 Ferrer. Negli anni successivi ottiene ruoli importanti in film di vario genere, tra cui \"Solo sotto le stelle\" (1962) di David Miller, \"L'investigatore\" (1967) di Gordon Douglas e \"Gli intoccabili\" (1969) di Giuliano Montaldo.\nNel 1954 sposa il regista John Cassavetes (a cui rimarr\u00e0 legata fino alla sua morte nel 1989), conosciuto durante gli studi, e con lui inizia un intenso sodalizio artistico che la porta a recitare in molti suoi film a partire da \"Ombre\" (1959), per proseguire poi con \"Gli esclusi\" (1963), con protagonisti Burt Lancaster e Judy Garland, \"Volti\" (1968), \"Minnie e Moskowitz\" (1971), \"Una moglie\", che le vale una candidatura al premio Oscar nel 1975, \"La sera della prima\", che le vale l'Orso d'argento al Festival di Berlino nel 1977, \"Gloria - Una notte d'estate\", che le frutta la seconda candidatura all'Oscar e la terza al Golden Globe nel 1981, e \"Love Streams - Scia d'amore\" (1984), per il quale viene premiata con un Nastro d'argento. Nel 1976 appare nel thriller \"Panico nello stadio\" di Larry Peerce, con protagonisti Charlton Heston e lo stesso Cassavetes. Nel 1982 recita ancora insieme al marito sotto la direzione di Paul Mazursky in \"La tempesta\", adattamento dell'omonima commedia shakespeariana. \nNel 1987 lavora con Paul Schrader, che la dirige in \"La luce del giorno\", nel 1988 con Woody Allen nel film \"Un'altra donna\", nel 1992 con Jim Jarmusch nel film a episodi \"Taxisti di notte\", ove duetta con Winona Ryder nel primo segmento, e nel 1995 con Terence Davies, che le offre il ruolo dell'eccentrica zia protagonista di \"Serenata alla luna\", tratto dal primo dei due romanzi postumi di John Kennedy Toole, \"La bibbia al neon\". Per il ruolo di Marion Post, la scrittrice protagonista del film di Allen, la Rowlands viene acclamata da pi\u00f9 parti: Roger Ebert sottolinea il suo cambiamento rispetto al periodo con Cassavetes, che dimostra la duttilit\u00e0 e la continua evoluzione stilistica dell'attrice; la rivista \"Time Out\" definisce la sua performance meravigliosa, con un apprezzamento all'intero cast; \"Film4\" la definisce sublime.\nMolto attiva anche in televisione sin dal 1954, si distingue in particolare per le sue partecipazioni in \"L'abisso - Storia di una madre e di una figlia\" (1979) di Milton Katselas, ove ha come partner Bette Davis, e \"Una gelata precoce\" (1985) di John Erman, una delle prime produzioni sul tema dell'AIDS. Dopo essere stata premiata in altre due occasioni, nel 1987 per \"The Betty Ford Story\" e nel 1991 per \"Face of a Stranger\", l'attrice conquista il terzo Emmy nel 2003, con il film per la televisione \"Gli occhi della vita\" di Mira Nair, dove affianca Uma Thurman e Juliette Lewis. Nel frattempo anche suo figlio Nick Cassavetes si afferma come regista, e la dirige per tre volte, nel 1996 in \"Una donna molto speciale\", nel 1997 in \"She's So Lovely - Cos\u00ec carina\" e nel 2004 in \"Le pagine della nostra vita\". Fra i suoi ruoli pi\u00f9 recenti si ricordano quelli in film come \"Scherzi del cuore\" (1998) di Willard Carroll, con Sean Connery e Angelina Jolie, \"Ricominciare a vivere\" (1998) di Forest Whitaker con Sandra Bullock, fino al thriller \"The Skeleton Key\" (2005) di Iain Softley, con Kate Hudson, e il drammatico \"Verso la fine del mondo\" (2014) di Brian Horiuchi, al fianco di Frank Langella. Nel 2016 riceve il premio Oscar onorario alla carriera.\nVita privata.\nGena Rowlands \u00e8 stata legata sentimentalmente e artisticamente a John Cassavetes, che ha sposato il 9 aprile 1954 e dal quale ha avuto tre figli, Nick (1959), Xan (1965) e Zoe (1970), diventati tutti registi o attori. La coppia \u00e8 rimasta unita sino alla morte di lui, avvenuta il 3 febbraio 1989 per una cirrosi epatica.\nNel 2012 si \u00e8 risposata con l'ex uomo d'affari Robert Forrest.\nRiconoscimenti.\nQuindi, nel corso della sua carriera \u00e8 stata candidata 2 volte al Premio Oscar, 9 al Premio Emmy, vincendone 4, e 8 volte ai Golden Globe, vincendo in due occasioni, nel 1975 e nel 1988. Ha inoltre vinto l'Orso d'argento a Berlino nel 1977. Assieme a Melina Merkouri, Frances McDormand, Joanne Woodward, Julie Andrews, Elisabeth Bergner, Jean Simmons e Susan Sarandon \u00e8 una delle 8 attrici che nella storia del cinema sono state candidate al Premio Oscar per film diretti dai loro mariti o fidanzati. Nel 1999 Pedro Almod\u00f3var dedica a lei, Bette Davis e Romy Schneider il suo film \"Tutto su mia madre\". Nel 2016 riceve il premio Oscar alla carriera."}
{"id": "850571", "revid": "1573940", "url": "https://it.wikipedia.org/wiki?curid=850571", "title": "Mallophaga", "text": "I Mallofagi (Mallophaga), noti come \"falsi pidocchi degli animali\" o anche \"pidocchi pollini\", sono un ordine che comprende circa 2500 specie di parassiti epizoi di vertebrati omotermi (in gran parte uccelli, in piccola parte mammiferi) e di insetti spiccatamente stenotermi.\nLe specie di Mallofagi sono in buona parte parassite degli uccelli con un adattamento tale che la loro tassonomia \u00e8 di aiuto nello studio di quella dei volatili che li ospitano.\nSono divisi in 3 sottordini Ischnocera, Amblycera e Rhyncophthirina.\nMorfologia.\nInsetti piccoli, atteri secondari, con livree di colori in genere chiari ed uniformi, talora brunastri o anche neri (in rapporto alle condizioni di vita sull'ospite), dal corpo appiattito.\nIl capo \u00e8 grande, libero, abbastanza mobile, depresso, prognato, con la regione clipeale sporgente oltre e dorsalmente all'apparato boccale, atta a raspare, nonch\u00e9 a volte separata mediante un solco da quella retrostante. Nei Rincoftirini risulta prolungato in un rostro. Occhi composti atipici, poco sviluppati o atrofizzati. Ocelli assenti. Antenne libere, esertili, 3-5 articolate, talora modificate nei maschi per servire a tenere ferma la femmina durante la copula; oppure nascoste in due fossette laterali del cranio 4-articolate.\nApparato boccale masticatore un po' modificato, posto ventralmente al cranio e pi\u00f9 o meno spostato all'indietro; nei Rincoftirini esso \u00e8 apicale. Labrum infero e trasverso. Mandibole robuste, denticolate, orizzontali o verticali o anche con denticolazione rivolta verso l'esterno, cosicch\u00e9 esse producono il massimo sforzo in quella direzione. Mascelle accollate lateralmente al labium, non differenziate negli usuali scleriti, fornite di un solo lobo e, in alcuni Generi, di una formazione bacilliforme, spesso distalmente forcuta, omologa alla lacinia degli Psocotteri ma meno sviluppata, con palpo presente e 4-articolato o assente. Labium con palpi piccoli e lobiformi e con uno o due lobi mediali (il complesso maxillo labiale appare rudimentale negli Rincoftirini). Prefaringe simile a quella degli Psocotteri, con due scleriti linguali connessi mediante due filamenti sclerificati che si fondono insieme per un certo tratto con uno sclerite mediale adorale. In alcune specie la prefaringe si differenzia distalmente in strutture simili a stiletti adatte a pungere. L'apparato boccale talora \u00e8 modificato in succhiatore ed allora \u00e8 alquanto simile a quello degli Anopluri.\nTorace notevolmente depresso, il protorace \u00e8 quasi sempre libero. Nel pterotorace meso- e metasterno sono quasi sempre uniti; meso- e metanoto talora uniti, talora no. Nei Rincoftirini tutti e tre i segmenti toracici risultano fusi tra loro. Zampe brevi e robuste, lunghe e gracili nei Rincoftirini, le anteriori un po' pi\u00f9 corte, con coxe separate; tarsi 1-2 articolati e pretarsi con 1-2 unghie, talora enormi, talora rudimentali, che possono piegarsi su una prominenza o una concavit\u00e0 della tibia a formare una pinza. Mancano i pulvilli e l'empodio.\nAddome sessile, tipicamente di 10 segmenti; il primo urite a volte si fonde col secondo, il nono col decimo. Cerci assenti.\nAnatomia.\nSistema nervoso: apparato centrale fortemente concentrato, con 3 gangli toracici privi di connettivi e senza gangli addominali distinti; apparato stomatogastrico con ganglio ipocerebrale assai ridotto.\nApparato digerente: canale alimentare breve, dritto o leggermente convoluto, fornito di ingluvie (che manca nei Rincoftirini); questa \u00e8 rappresentata da una dilatazione dello stomodeo, oppure \u00e8 pi\u00f9 sviluppata a formare una sorta di sacco peduncolato, o anche pu\u00f2 essere proiettata indietro da un lato del canale, e di un paio di ciechi gastrici anteriori voluminosi. Proctodeo semplice, breve, con 6 papille rettali.\nApparato respiratorio: peripneustico, con 6-7 paia di stigmi (1 paio toracico e 6-7 addominali).\nApparato circolatorio: con vaso dorsale sviluppato, cuore breve e provvisto di 2-3 paia di ostioli.\nSistema escretore con 4 tubi malpighiani.\nSistema secretore con due ghiandole salivari sboccanti, mediante un dotto unico, alla base del labium; due altre ghiandole salivari, fornite di serbatoio, sboccano nell'esofago anch'esse mediante un dotto unico; due ghiandole supplementari sboccano indipendentemente dell'esofago. Apparato endocrino retrocerebrale, con corpi cardiaci e corpi allati pari e ridotti.\nApparato riproduttore: ovari ciascuno con 3-5 ovarioli meroistici politrofici; La spermateca \u00e8 variamente conformata e talvolta bipartita, spesso fornita di una ghiandola accessoria. La vagina sbocca dopo l'ottavo urosterno; in alcune specie essa \u00e8 differenziata, alla base degli ovarioli, in un'ampolla che ospita micetociti. Ovopositore assente oppure rappresentato da due piccole valve dell'ottavo urite. Testicoli pari con 2-3 follicoli ciascuno, accollati oppure molto separati tra loro; in questo caso quelli laterali sfociano lungo il decorso dei deferenti. Questi ultimi sono lunghi e sinuosi. Vescicola seminale spesso grande e bilobata simmetricamente. Eiaculatore di varia lunghezza e grossezza, con o senza ampolla eiaculatrice.\nBiologia.\nI Mallofagi sono insetti pseudoametabolici ed ovipari. La loro riproduzione \u00e8 tipicamente anfigonica ma in alcune specie si sono accertati fenomeni di spanandr\u00eca e di anandr\u00eca e, pertanto, partenogenesi telitoca. Nell'accoppiamento la femmina si posiziona generalmente sopra il maschio (ventre contro dorso), ma pu\u00f2 sistemarsi anche sotto di esso (dorso contro ventre). Nell'Amblicero Giropoideo \"Trimenopon hispidum\" i due sessi si dispongono ventre contro ventre.\nLe uova sono di forma varia e sono fornite cefalicamente di un opercolo che si stacca all'atto della schiusa; possono portare anteriormente vistose ornamentazioni e sono saldamente incollate dalla femmina ai peli o alle penne dell'ospite mediante il secreto della ghiandola accessoria. Si trovano isolate o anche riunite in gruppi, magari formati da elementi provenienti da femmine diverse. Le neanidi fuoriescono grazie ad un rompiguscio delle cuticola embrionale costituito da un gruppo cefalico di processi spiniformi. Durante lo sviluppo postembrionale subiscono 3 mute prima di raggiungere lo stadio di adulto.\nEcologia.\nI mallofagi si nutrono in genere di frammenti necrotizzati e di desquamazioni epidermiche, di peli, penne, forfora, corion delle loro uova, loro esuvie, secreti sebacei; spesso, soprattutto fra gli Ambliceri, assorbono sangue che fuoriesce dalle ferite dei loro ospiti, ma anche intaccano la pelle o i cannuoli delle giovani penne, che hanno la papilla dermale riccamente vascolarizzata, con il clipeo raspante o con l'apparato boccale. Un caso singolare \u00e8 quello di una specie del Genere \"Hirundoecus\" , che infesta le rondini: da neanide si nutre dell'umore acqueo presente sull'orlo degli occhi dell'Uccello su cui vive, da adulta si nutre di sangue.\nNella digestione di queste sostanze, carenti di principi nutritivi, sono coadiuvati da microrganismi simbionti localizzati in cellule sparse, che penetrano intere nelle uova per la trasmissione alla discendenza.\nAlcuni mallofagi si annidano addirittura nell'asse delle penne, sia se \u00e8 vuoto, sia se \u00e8 ancora vascolarizzato. Le uova sono incollate ai peli o alle penne dell'ospitatore, il quale abitualmente tollera la presenza del parassita senza grosse complicazioni. \nQueste complicazioni invece si presentano nel caso di grosse infestazioni che conducono a dimagrimenti, calo di produttivit\u00e0, ecc., per il diffondersi sulla pelle di una sorta di rogna (\"ftiriasi tricodectica\"). Gli Uccelli infestati in genere dimagriscono, cambiano le penne improvvisamente, depongono meno uova ed hanno vita pi\u00f9 breve. Quelli ammalati sono pi\u00f9 carichi di epizoi, perch\u00e9 non si curano di spidocchiarsi. Gli Uccelli domestici sono pi\u00f9 attaccati che non le specie selvatiche. Gli Uccelli tentano di difendersi facendo bagni di polvere e strofinandosi a volte sui formicai. I Mallofagi non attaccano mai l'uomo ma, attraverso il contatto con animali infestati, possono trasmettergli cestodi o tenie.\nEleggono sovente a loro residenza determinati territori del corpo dell'ospite, ma si trattengono dove il becco degli uccelli o i denti dei mammiferi non possono raggiungerli. Singolare \u00e8 il caso delle specie del Genere \"Tetrophtalmus\" , che vivono nel sacco membranoso del becco dei pellicani e nella cavit\u00e0 boccale dei cormorani, e presentano l'apparato respiratorio adattato alle lunghe immersioni. Ciascuna specie di Uccello ospita normalmente varie specie di Mallofagi, appartenenti a generi ed anche a famiglie diverse. I mammiferi normalmente ospitano una sola specie.\nAccade anche che la medesima specie di Mallofago si trovi su ospiti diversi, che per\u00f2 sono sistematicamente affini, e che Mallofagi affini risultino infeudati ad ospiti anch'essi affini. Pu\u00f2 anche accadere che la vicinanza, ad esempio, di nidificazione di ospiti diversi porti una specie di Mallofago ad insediarsi su animali sistematicamente assai lontani tra loro. Si \u00e8 anche osservato che in individui appartenenti ad una data specie di uccelli si riscontrino ospiti sovraccarichi di epizoi ed altri quasi interamente immuni. Gli Uccelli piccoli risultano raramente infestati, i nidiacei meno degli adulti; quelli che hanno subito una muta o che si cibano abitualmente di formiche risultano poco infestati.\nLa diffusione dei Mallofagi avviene in occasione dell'accoppiamento dei loro ospiti, o nei nidi, oppure durante i rapporti intercorrenti fra ospiti di specie gregarie, oppure quando pi\u00f9 individui dell'ospite si soffregano nello stesso luogo. Altre volte il veicolo \u00e8 rappresentato da un altro insetto, soprattutto Ditteri. Quando l'ospite muore, muoiono anch'essi in breve tempo, dopo avere o no tentato di abbandonare la spoglia (di solito non resistono pi\u00f9 di 3-6 giorni, raramente fino ad un paio di settimane.\nCaratteri dei sottordini.\nIschnocera.\nCapo non particolarmente modificato. Antenne filiformi e libere, 3-5 articolate. Apparato boccale posto ventralmente nel cranio. Mandibole verticali, mascelle senza palpi. Meso e metatorace comunemente fusi assieme. Zampe brevi e robuste. Gli Iscnoceri sono torp\u00e8idi e pigri, si muovono lentamente ed abbandonano con difficolt\u00e0 l'ospite dopo la sua morte, perci\u00f2 si ritrovano frequentemente rinsecchiti sugli animali conservati nelle collezioni.\nVi appartengono le specie di \"Trichodectes canis\" , ospite intermedio della Tenia \"Dypilidium canicum\", \"Felicola subrostrata\" , del gatto, \"Damalina bovis\" , \"D. ovis\" , \"D. capris\" , \"D. equi\" (). Sui polli vivono diverse specie tra cui \"Gonoides dissimilis\" , \"Goniocotes hologaster\" , \"Stenocrotopus gigas\" , \"Lipeurus caponis\" , \"Cuclotogaster heterographus\" (di colore brunastro, lungo fino a 5\u00a0mm, vive sul capo e sul collo. Sul colombo vive \"Columbicola columbae\" .\nAmblycera.\nCapo non particolarmente modificato. Antenne nascoste in due fossette laterali del cranio e 4-articolate. Apparato boccale posto ventralmente nel cranio. Mandibole orizzontali, mascelle con palpi 4-articolati. Meso- e metatorace comunemente non fusi assieme. Zampe brevi e robuste. Gli Ambliceri sono agili e svelti, lasciano rapidamente l'ospite morto, e perci\u00f2 si trovano raramente su animali imbalsamati o pelle.\nA questo sottordine appartengono il \"Menopon gallinae\" (mm 2), il comunissimo \"pidocchio pollino\" e l\"Eomenacanthus stramineus\" (mm 3-5, giallastro), che si nutre sui polli di sangue e preferisce perci\u00f2 annidarsi nelle zone della pelle prive di penne. Altri generi sono infeudati a gruppi di uccelli, come il Genere \"Upupicola\", \"Cuculicola\", \"Picicola\", \"Anaticola\" tutti descritti da .\nSia gli Ambliceri sia gli Iscnoceri comprendono un certo numero di famiglie con parecchi generi.\nRhyncophthirina.\nCapo prolungato anteriormente in un lungo rostro, all'apice del quale si trova l'apparato boccale masticatore-succhiatore. Mandibole con denticolazione rivolta esternamente. Complesso maxillo-labiale rudimentale. Pro- meso e metatorace fusi assieme. Zampe lunghe e grecili.\nA questo sottordine appartiene un solo Genere, \"Haematomyzus\" con due specie conosciute: \"H. elephantis\" , epizoo di elefanti e rinoceronti, ed \"H. hopkinsi\" , epizoo di facoceri.\nTrattamenti.\nIn passato i \"falsi pidocchi\" venivano controllati immergendo gli uccelli in una soluzione di fluoruro di sodio allo 0,8%, ed i mammiferi venivano disinfestati con polveri a base di piretro e rotenone mescolate a zolfo oppure con saponi alla nicotina. Oggi questi mezzi sono stati sostituiti dall'impolveramento degli animali con polveri secche a base di malathion e carbaryl, disinfestazione dei locali con trattamenti liquidi a base degli stessi prodotti oppure a base di clororganici persistenti anche in polvere. In caso di infestazioni gravi, anche i mammiferi possono essere trattati con prodotti liquidi o immersi in essi."}
{"id": "850584", "revid": "110157", "url": "https://it.wikipedia.org/wiki?curid=850584", "title": "Cappella della Madonna del Rosario (Siena)", "text": "La cappella della Madonna del Rosario \u00e8 una chiesetta sconsacrata di Siena, che si trova nella contrada della Chiocciola tra via San Marco e via della Diana.\nStoria e descrizione.\nEdificata dai contradaioli della Chiocciola dal 1655 al 1656, fu la prima a Siena ad essere realizzata a spese di una contrada.\nDal 1722 al 1725 fu restaurata ed ampliata con i soldi derivanti dalla vincita di un Palio: risale a quel periodo la scenografica facciata tardo-barocca d'ascendenza borrominiana progettata con ogni probabilit\u00e0 da Jacopo Franchini e arricchita da decorazioni plastiche di Pietro d'Austo Montini e dei fratelli Cremoni.\nLa chiesetta, decorata nell'ordine superiore della facciata con un affresco assai sbiadito con la \"Madonna col Bambino\" eseguito da Francesco Feliciati, \u00e8 stata sconsacrata nel 1820 e quindi abbandonata dalla Chiocciola, che in anni recenti ne ha recuperato l'uso per ricoverarvi il cavallo nei giorni del Palio."}
{"id": "850587", "revid": "73257224", "url": "https://it.wikipedia.org/wiki?curid=850587", "title": "Vol\u010de", "text": ""}
{"id": "850591", "revid": "729019", "url": "https://it.wikipedia.org/wiki?curid=850591", "title": "Legio XII Fulminata", "text": "La Legio XII \"Fulminata\" (\"portatrice del fulmine\") fu una legione romana costituita da Gaio Giulio Cesare nel 58 a.C. e attiva fino all'inizio del V secolo a guardia dell'attraversamento dell'Eufrate a Melitene. L'emblema della legione era il fulmine.\nStoria.\nCampagne galliche e guerre civili.\nLa XII fu costituita assieme alla XI nel 58 a.C. da Gaio Giulio Cesare per la sua campagna contro gli Elvezi e la successiva conquista della Gallia. Terminata la guerra civile tra Cesare e Pompeo, dove combatt\u00e9 a fianco di Cesare, la legione venne sciolta nel 45 a.C.. L'anno successivo venne ricostituita (nel 44 a.C.) da Marco Emilio Lepido e da questi consegnata a Marco Antonio. Dopo Azio, fece parte dell'esercito di Augusto ed inviata a \"Raphana\", in Siria, mentre alcuni veterani ricevettero delle terre a Patrasso, in Grecia. Potrebbe per\u00f2 aver soggiornato per un breve periodo di tempo in Africa proconsolare (a Thugga) proprio all'inizio del principato.\nCampagna partica di Corbulone e rivolta giudaica.\nNel 58 il re parto Vologese I invase il Regno di Armenia, uno stato cliente dell'Impero romano. L'imperatore Nerone ordin\u00f2 a Gneo Domizio Corbulone, il legato per la Cappadocia, di gestire l'emergenza e Corbulone sconfisse i Parti restaurando sul trono armeno Tigrane II.\nIn seguito Vologese mise il proprio fratello Tiridate I sul trono d'Armenia; i Romani tornarono all'offensiva nel 62, e il nuovo legato di Cappadocia, Lucio Cesennio Peto, venne sconfitto al comando delle sue legioni, la XII e la IIII \"Scythica\", nella battaglia di Randeia (inverno 62/63), e dovette arrendersi. La resa pes\u00f2 gravemente sull'onore delle due legioni, che infatti vennero allontanate da quel teatro di guerra e non parteciparono alla campagna vittoriosa di Corbulone.\nL'occasione di riconquistare l'onore perduto venne nel 66, dopo che la rivolta zelota durante la prima guerra giudaica aveva causato la distruzione della guarnigione romana a Gerusalemme: la XII, rinforzata con vessillazioni della IIII \"Scythica\" e della VI \"Ferrata\", fu inviata sul luogo per sedare la rivolta, ma, considerata troppo debole dal legato di Siria Gaio Cestio Gallo, fu rimandata indietro. Sulla strada del ritorno cadde nell'imboscata di Eleazar ben Simon a Bethoron: sconfitta, sub\u00ec il grande disonore di perdere le proprie aquile. Malgrado ci\u00f2, la legione si risollev\u00f2, combattendo bene nell'ultima parte della guerra e sostenendo con successo la candidatura del proprio comandante Tito Flavio Vespasiano al soglio imperiale. Terminata la guerra, la XII \"Fulminata\" e la XVI \"Flavia Firma\" furono destinate a partire dalla fine del 70, la prima a Melitene, la seconda a Satala, dove dovevano proteggere il confine dell'Eufrate.\nA difesa della frontiera orientale.\nLa presenza della XII nel Caucaso \u00e8 testimoniata per l'anno 85: l'imperatore Domiziano aveva infatti inviato l\u00ec la \"Fulminata\" allo scopo di sostenere i regni clienti di Iberia e Alb\u00e0nia. In quell'occasione la legione raggiunse il Mar Caspio.\nLa legione fu in Armenia per la campagna del 114 di Traiano, dove partecip\u00f2 alla creazione della Provincia romana di Armenia.\nDopo essere stata impiegata per respingere gli Alani \u2014 nel 134, sotto il comando del governatore di Cappadocia Arriano e insieme alla XV \"Apollinaris\" \u2014, la \"Fulminata\" partecip\u00f2, con molta probabilit\u00e0, alla campagna parta di Lucio Vero (162-166): un'unit\u00e0 mista della XII e della XV, infatti, controll\u00f2 per qualche tempo la capitale armena di Artaxata.\nGuerre marcomanniche (II secolo).\nL'imperatore Marco Aurelio incluse la XII tra le legioni mobilitate in occasione della sua campagna contro i Quadi, nell'ambito delle guerre marcomanniche. Durante questa campagna avvenne l'episodio della \"pioggia miracolosa\", riportato da diverse fonti, che salv\u00f2 una vessillazione della \"Fulminata\" dalla sconfitta. Secondo la versione di Cassio Dione, un mago egiziano di nome Harnuphis evoc\u00f2 Mercurio e ottenne la caduta della pioggia; secondo lo scrittore cristiano Tertulliano, invece, il fenomeno miracoloso fu dovuto alle preghiere dei soldati, che erano cristiani. L'episodio \u00e8 rappresentato anche sulla colonna di Marco Aurelio alla scena numero 16.\nNel 175, mentre la legione era tornata a Melitene, Avidio Cassio si ribell\u00f2 a Marco Aurelio, perch\u00e9 era giunta voce che l'imperatore fosse morto: la XII rimase leale a Marco Aurelio e venne premiata ricevendo il titolo onorifico \"Certa Constans\", \"sempre affidabile\".\nAlla morte dell'imperatore Pertinace si scaten\u00f2 una lotta a tre per il trono imperiale: la XII scelse di sostenere Pescennio Nigro contro Settimio Severo, ma Nigro fu sconfitto e, dopo che Severo ebbe completato la propria vittoriosa campagna contro i Parti spostando sul Tigri il confine, la XII fu lasciata in riserva, forse una specie di punizione per aver sostenuto Nigro.\nDal III al V secolo.\nMelitene fu uno dei centri in cui il Cristianesimo attecch\u00ec prima: un soldato cristiano della XII, Polieucte fu ucciso sotto Valeriano (253-260). Valeriano fu sconfitto e fatto prigioniero dal re dei Sasanidi Sapore I: questo evento caus\u00f2 il collasso dell'impero, che perse l'Impero delle Gallie in occidente e il Regno di Palmira in oriente. Si sa che la XII fu sotto il comando di Settimio Odenato, signore di Palmira, ma ricevette anche gli onori dall'imperatore Gallieno, che concesse alla legione il titolo \"Galliena\".\nSi hanno poche testimonianze riguardo alla storia successiva della legione: rimase indubbiamente coinvolta negli eventi che accaddero lungo la frontiera orientale dell'impero, perch\u00e9 all'inizio del V secolo si trovava ancora a Melitene, sotto il comando del \"dux Armeniae\"."}
{"id": "850594", "revid": "89528", "url": "https://it.wikipedia.org/wiki?curid=850594", "title": "Collegio Borromeo", "text": ""}
{"id": "850596", "revid": "110157", "url": "https://it.wikipedia.org/wiki?curid=850596", "title": "Contea di Butler (Kentucky)", "text": "La contea di Butler (in inglese Butler County) \u00e8 una contea dello Stato USA del Kentucky. Il nome le \u00e8 stato dato in onore del maggior generale Richard Butler, morto nella battaglia di Wabash nel 1791. Al censimento del 2000 la popolazione era di 13.010 abitanti. Il suo capoluogo \u00e8 Morgantown.\nGeografia fisica.\nLa contea di Butler fa parte della regione Western Coal Fields. L'U.S. Census Bureau certifica che l'estensione della contea \u00e8 di 1.118\u00a0km\u00b2, di cui 1.109\u00a0km\u00b2 composti da terra e 9\u00a0km\u00b2 composti di acqua.\nStoria.\nLa Contea di Butler venne istituita il 18 gennaio 1810."}
{"id": "850601", "revid": "1573940", "url": "https://it.wikipedia.org/wiki?curid=850601", "title": "Cappella di Piazza", "text": "La cappella di Piazza \u00e8 il tabernacolo marmoreo che sorge ai piedi della Torre del Mangia in piazza del Campo a Siena, avanzato rispetto al profilo del palazzo comunale ed unico edificio sporgente rispetto alla superficie della piazza.\nStoria e descrizione.\nFu edificata nel 1352 per ringraziare la Vergine Maria dello scampato pericolo della peste nera che aveva colpito la citt\u00e0 nel 1348. La sua costruzione, iniziata da Domenico di Agostino, si protrasse a lungo: i pilastri d'angolo furono ricostruiti pi\u00f9 volte e hanno assunto la loro forma attuale nel 1376 sotto la direzione di Giovanni di Cecco. All'epoca si trattava dei soli pilastri, con una semplice copertura a tetto. Le sculture inserite nelle nicchie gotiche dei pilastri furono eseguite solo fra il 1378 e il 1382 da Mariano d'Angelo Romanelli e Bartolomeo di Tomm\u00e9 detto Pizzino. Quest'ultimo realizz\u00f2 il solo \"San Bartolomeo\" (in basso nel pilastro sinistro di fronte), mentre tutte le altre spettano al primo. I marmi nel recinto laterale, decorati da un bassorilievo alla pisana databile al XIII secolo, forse provengono dall'antica vasca battesimale del Duomo, smantellata quando venne creato il battistero. I marmi sul fronte vennero rifatti nel 1846 da Enea Becheroni.\nLa semplice tettoia che vi appoggiava fu sostituita da Antonio Federighi tra il 1461 e il 1468 con una volta rinascimentale retta su archi a tutto sesto; allo stesso autore si devono anche le decorazioni bizzarre e antichizzanti del coronamento.\nSopra l'altare, tra il 1537 e il 1539, Giovanni Antonio Bazzi detto Il Sodoma affresc\u00f2 la \"Madonna con il Figlio e Dio Padre\", i cui resti si conservano oggi nel Museo civico all'interno del Palazzo Pubblico. Le cancellate in ferro battuto sono trecentesche, opera di Conte di Iello Orlandi e Pietruccio di Betto."}
{"id": "850603", "revid": "767487", "url": "https://it.wikipedia.org/wiki?curid=850603", "title": "Frammenti di...", "text": "Frammenti di... \u00e8 un album raccolta di Pierangelo Bertoli pubblicato nel 1997 e divenuto nel 2000 Tracce di Pierangelo Bertoli."}
{"id": "850606", "revid": "287204", "url": "https://it.wikipedia.org/wiki?curid=850606", "title": "Corn Laws", "text": "Le Corn Laws furono una serie di provvedimenti, in vigore dal 1815 al 1846 nel Regno Unito, che imponevano dazi sull'importazione di cereali (\u201ccorn\u201d in inglese britannico indica vari tipi di cereali).\nIntroduzione.\nScopo delle \"Corn Laws\", introdotte dall\"Importation Act 1815\" (\"55 Geo. 3 c. 26\") e abrogate dall\"Importation Act 1846\" (\"9 &amp; 10 Vict. c. 22\"), era quello di proteggere i proprietari terrieri dai prezzi pi\u00f9 competitivi dei cereali provenienti da altre colonie britanniche. All'epoca la Gran Bretagna era il paese economicamente pi\u00f9 evoluto e gli unici produttori in grado di impensierirla erano quelli delle colonie di oltremare.\nAbrogazione.\nIl dibattito intorno alle Corn Laws coinvolgeva su fronti opposti il Partito Conservatore e quello Whig, da un lato quindi la classe sociale che maggiormente beneficiava del sistema protezionistico adottato dopo le guerre napoleoniche quando si temeva un aumento del prezzo del grano (che non avvenne) e dall'altro lato la classe dei piccoli imprenditori (rappresentata dal partito Whig) che, seguendo le teorie di David Ricardo, riteneva una diminuzione del prezzo dei cereali la condizione necessaria per una riduzione dei salari e per l'aumento dei profitti.\nA Manchester personalit\u00e0 come Richard Cobden, John Bright, Sir David Roche e Charles Pelham Villiers fondarono la \"Manchester Anti-Corn Law League\" organizzando anche una massiccia campagna extraparlamentare per l'abolizione dei dazi protettivi. Lo scopo principale era quello di promuovere il libero commercio, abbassando i dazi sul grano facilitando quindi l'importazione di maggiori quantit\u00e0 di cereali esteri, dando una maggior offerta di cereali con un conseguente abbassamento del prezzo del pane. Questa azione doveva essere attuata sia tramite l'intervento della Camera dei Comuni sia presso l'opinione pubblica.\nLa campagna ebbe un notevole successo, raccogliendo consensi in tutti i gruppi sociali meno agiati (ovviamente favorevoli a un abbassamento dei prezzi dei beni alimentari di prima necessit\u00e0); ma fu vista con grande simpatia anche dagli industriali, che compresero la convenienza di una simile mossa per le loro produzioni. Contrari rimasero i proprietari terrieri, gli affittuari, i contadini e i lavoranti agricoli; ma non bisogna dimenticare che in quegli anni in Gran Bretagna la bilancia demografica tra agricoltura e altri settori si stava inclinando rapidamente a favore delle citt\u00e0 e dell'industria; conquistarsi il sostegno di industriali, operai e ceti medi urbani significava avvicinare alla propria causa una parte sempre pi\u00f9 significativa dell'opinione pubblica.\nIl dibattito sull'abolizione sub\u00ec una brusca accelerazione in seguito a due fattori principali: la carestia irlandese del 1845 e il tentativo del primo ministro, il conservatore Robert Peel, di assicurare ai conservatori i consensi della maggior parte delle classi medie imprenditoriali. Peel avanz\u00f2 la proposta di abolire le Corn Laws nella speranza di ridurre il costo del pane al punto da renderlo acquistabile dalla popolazione irlandese. Verso la fine del 1845 vi fu una spaccatura all'interno dei conservatori, una parte dei quali si rifiut\u00f2 di votare il provvedimento in Parlamento: la riforma venne comunque approvata nel 1846, poich\u00e9 fu votata dai seguaci di Peel sostenuti dai parlamentari whig; ci\u00f2 poi provoc\u00f2 la caduta del governo Peel che giunse alle dimissioni ma rientr\u00f2 in carica in seguito al rifiuto da parte dei Whig di assumere il governo del paese. La fazione contraria all'abolizione delle Corn Laws era guidata da un ancora poco conosciuto Benjamin Disraeli, mentre a favore dell'abolizione vi erano sia i Whig sia i movimenti pi\u00f9 radicali.\nIl dibattito sull'abolizione dur\u00f2 fino al 16 maggio 1846 quando l'abolizione ottenne l'approvazione della Camera dei comuni; il provvedimento pass\u00f2 anche alla camera dei Lords grazie all'appoggio del Duca di Wellington. Disraeli e Bentinck, alla guida di alcuni protezionisti, imposero la bocciatura dell'Irish Coercion Bill proposto da Peel, che di conseguenza rassegn\u00f2 le dimissioni.\nIl partito conservatore si scisse in due fazioni, da una parte coloro che appoggiavano Peel, chiamati \"Peelites\", che intorno al 1860, insieme ad alcuni Whig e radicali, diedero vita al Partito Liberale. La fazione pi\u00f9 conservatrice, guidata da Disraeli diede invece origine alla struttura dell'attuale Partito Conservatore."}
{"id": "850608", "revid": "53508", "url": "https://it.wikipedia.org/wiki?curid=850608", "title": "Leggi nuove", "text": "Le Leggi Nuove (in spagnolo \"Leyes Nuevas\") sono un insieme di leggi promulgate il 20 novembre 1542 con lo scopo di migliorare le condizioni degli indigeni dell'America spagnola, fondamentalmente attraverso la revisione del sistema dell'encomienda.\nPrecedenti.\nDall'inizio del XVI secolo in Spagna si sollevarono voci in difesa degli indigeni del Nuovo Mondo. Le Leggi di Burgos (1512) furono il primo tentativo di tutela degli indigeni da parte del governo spagnolo, ma bench\u00e9 il proposito fosse buono, la condizione di schiavit\u00f9 degli indigeni non cambi\u00f2.\nDurante il regno di Carlo V il dibattito si ravviv\u00f2. Il re, avendo saputo grazie a Las Casas, le nefandezze compiute dai conquistadores, procedette alla revisione della legislazione coloniale. De Las Casas fu uno dei maggiori promotori dei diritti degli indigeni sostenendo che il sistema dell'encomienda non garantiva loro i diritti fondamentali. \nL'encomienda, infatti, non elimin\u00f2 la schiavit\u00f9, e l'introduzione del denaro e l'obbligo per gli indigeni di risiedere nei territori affidati agli encomenderos ne disgregarono il tessuto sociale. L'istituzione coloniale era intrinsecamente perversa ed inutile dal punto di vista economico dato che stava decimando la popolazione nativa. La posizione di De Las Casas non era un fatto isolato, ma si poneva all'interno di un dibattito circa la legittimit\u00e0 della Spagna a conquistare e colonizzare il Nuovo Mondo (Francisco de Vitoria pronuncia una lezione sulla colonizzazione nella quale conclude che l'indipendenza e la sovranit\u00e0 degli stati, comprese le nazioni degli indigeni, \u00e8 inviolabile).\nContenuto delle Leggi Nuove.\nNel 1542 De Las Casas riesce nel suo intento e vengono pubblicate le Leggi Nuove che proibirono la schiavizzazione degli indigeni e abolirono l'ereditariet\u00e0 dell'encomienda, che doveva scomparire alla morte degli encomenderos.\nLe Leggi Nuove si possono riassumere in questi principi:\nConseguenze.\nLa promulgazione delle Leggi Nuove caus\u00f2 un'insurrezione dei coloni del Per\u00f9 (comandata da Gonzalo Pizarro), che arrivarono ad eliminare il vicer\u00e9 Blasco N\u00fa\u00f1ez Vela che tentava di farle applicare, sebbene \u00e8 probabile che lo scopo ultimo fosse quello di ottenere un'indipendenza dalla corona spagnola attraverso l'eliminazione dell'encomienda. Nella corte spagnola si diffuse l'allarme e Carlo V si convinse che eliminare l'encomienda significasse rovinare economicamente la colonizzazione: cos\u00ec il 20 ottobre 1545 venne abrogato l'articolo 30 delle Leggi Nuove, in cui si proibiva l'encomienda ereditaria. Di conseguenza fu convocata la Giunta di Valladolid, in cui si affrontano le posizioni di Bartolomeo de Las Casas e Juan Gin\u00e9s de Sep\u00falveda.\nDa allora la legislazione coloniale spagnola tent\u00f2 di migliorare la condizione degli indigeni in America."}
{"id": "850616", "revid": "466539", "url": "https://it.wikipedia.org/wiki?curid=850616", "title": "Pack", "text": "Il pack \u00e8 uno strato di ghiaccio marino derivante dallo sgretolamento della banchisa.\nCaratteristiche.\nSe frammenti di pack si uniscono tra loro si forma un campo di ghiaccio, un enorme banco galleggiante di parecchie migliaia di chilometri quadrati. Si trova nelle regioni fredde come l'Artide e l'Antartide, e si muove trasportato dalle correnti marine. Risulta pi\u00f9 pericoloso degli iceberg perch\u00e9, quando i pack si saldano tra loro, possono \"imprigionare\" le navi.\nIl pack antartico risulta particolarmente pericoloso per imbarcazioni o velivoli a causa del clima della zona: in condizioni di cielo nuvoloso, con neve o nebbia, il paesaggio appare completamente bianco, prendendo il nome di \"whiteout\" antartico. In questi casi si presentano difficolt\u00e0 per l'orientamento e per distinguere eventuali ostacoli, creando rischi di incidenti aerei o navali.\nIl pack si presenta inoltre ricco di spunzoni di ghiaccio, dovuti al gelo e al disgelo giornalieri, che possono danneggiare gravemente le fiancate delle navi o le fusoliere degli aerei che effettuano atterraggi di emergenza. Il pack, che si presenta come una distesa di ghiaccio misto ad acqua, \u00e8 usato da animali come foche o pinguini come zona di riposo durante i loro lunghi viaggi in cerca di cibo."}
{"id": "850618", "revid": "599013", "url": "https://it.wikipedia.org/wiki?curid=850618", "title": "Leonard Fraser", "text": "Nel 1990 commise il suo primo omicidio violentando e uccidendo Keyra Steinhardt, una bambina di soli nove anni. Dopo un periodo di detenzione per stupro venne accusato di aver assassinato Sylvia Maria Benedetti di 19 anni, Beverly Leggo di 36 anni e Julie Dawn Turner di 39 anni fra l'agosto del 1998 e l'aprile del 1999.\nNel 2002 fu catturato ed affront\u00f2 un processo: il pubblico ministero lo aveva inizialmente accusato anche della morte di Natasha Ryan. Fu scagionato da questa accusa quando emerse che la ragazza, sparita da cinque anni, non era morta, ma, dopo essere scappata di casa, aveva vissuto in segreto con il fidanzato. Fraser venne tuttavia giudicato colpevole degli omicidi delle altre tre donne e fu condannato all'ergastolo nel 2003.\nVenne soprannominato \"il killer delle donne con la coda di cavallo\": tutte le sue vittime infatti erano donne che sfoggiavano questa celebre pettinatura.\nDopo la sentenza, Fraser rimase tre anni in carcere per poi trasferirsi in un ospedale psichiatrico di Brisbane dove mor\u00ec a causa di un attacco di cuore."}
{"id": "850624", "revid": "712828", "url": "https://it.wikipedia.org/wiki?curid=850624", "title": "Draghi Malvagi", "text": ""}
{"id": "850628", "revid": "1983214", "url": "https://it.wikipedia.org/wiki?curid=850628", "title": "Numbers", "text": ""}
{"id": "850630", "revid": "767487", "url": "https://it.wikipedia.org/wiki?curid=850630", "title": "Parole di rabbia, pensieri d'amore", "text": "Parole di rabbia, pensieri d'amore \u00e8 una raccolta del cantautore italiano Pierangelo Bertoli, pubblicata nel 2006.\nIl disco.\nLa raccolta \u00e8 composta da tre CD che raccoglie 48 canzoni del cantautore italiano.\nIl 23 marzo 2007 \u00e8 uscita anche una versione in tiratura limitata in disco singolo, contenente una selezione dei 3 dischi."}
{"id": "850633", "revid": "38120", "url": "https://it.wikipedia.org/wiki?curid=850633", "title": "Parole di rabbia pensieri d'amore", "text": ""}
{"id": "850634", "revid": "38120", "url": "https://it.wikipedia.org/wiki?curid=850634", "title": "Parole di rabbia e pensieri d'amore", "text": ""}
{"id": "850637", "revid": "30610", "url": "https://it.wikipedia.org/wiki?curid=850637", "title": "Vamba (re visigoto)", "text": "Origine.\nNacque da una famiglia originaria della parte occidentale del regno, l'attuale Portogallo.\nBiografia.\nIl 21 settembre 672, alla morte del re Reccesvindo, una parte dei nobili visigoti, riuniti nella regione di Valladolid (al \u00ab\"Gertico(s) Valladolid\"\u00bb), lo elessero re, malgrado l'et\u00e0 molto avanzata, insolita per un nuovo sovrano. Ma la sua elezione fu contestata dai nobili di N\u00eemes e di Narbona; sicch\u00e9 Vamba, per affermare la propria autorit\u00e0, circa un mese dopo (in ottobre) si fece consacrare con l'unzione sacra dall'arcivescovo di Toledo. Vamba fu il primo re d'origine \u00abbarbara\u00bb a farsi consacrare in Occidente, per legittimare il suo potere; sar\u00e0 imitato, circa ottant'anni dopo, dal re dei franchi Pipino il Breve.\nIl nuovo re dovette lottare contro i nobili ribelli, sia ariani sia cattolici, e reprimere le rivolte dei v\u00e0sconi, negli attuali Paesi Baschi; ma soprattutto dovette intervenire in Settimania per combattere il duca Paolo, che, col sostegno dei nobili locali, s'era proclamato re a Narbona, e aveva ottenuto anche l'appoggio di Childerico II, re merovingio dei franchi. Nel 673, dopo aver ripreso Tarragona, Barcellona e Narbona, riusc\u00ec a ottenere la vittoria sul duca ribelle, che s'era asserragliato nell'arena di N\u00eemes (trasformata in fortezza dai visigoti, nel V secolo). Dopo averlo fatto prigioniero lo fece giustiziare, probabilmente a Toledo.\nPer ridare spirito guerriero al popolo goto, riorganizz\u00f2 militarmente lo stato, e soprattutto rese pi\u00f9 effettivo l'obbligo del servizio militare, per nobili e clero, con una legge del 673, che fu aggiunta al codice di Reccesvindo: coloro che rifiutavano di prestar servizio nell'esercito venivano privati dei diritti civili.\nSotto il suo regno s'iniziarono le incursioni e le razzie dei cavalieri berberi, islamizzati da pochi anni, nel sud del regno visigoto (nell'Andalusia attuale). Particolarmente grave fu l'attacco alla citt\u00e0 di Algeciras; ma gli invasori furono respinti, e la loro flotta distrutta. In seguito egli stesso avrebbe cominciato ad arruolare questi berberi come mercenari, nonostante le molte proteste, tra cui quelle della Chiesa cattolica.\nVamba, assieme all'arcivescovo di Siviglia Giuliano, decise che la religione ebraica dovesse sparire completamente dal regno: organizz\u00f2 quindi il prelievo forzato dei bambini ebrei, per obbligarli a ricevere il battesimo cattolico e un nome cristiano.\nVerso il 680, a causa delle sue riforme in campo militare e religioso, la contestazione nei suoi confronti crebbe sempre pi\u00f9, finch\u00e9, in seguito a una congiura capeggiata da un nobile, il conte Ervige, appoggiato dal metropolita di Toledo, Vamba fu rovesciato. Nell'ottobre dello stesso anno, dopo essere stato tonsurato, egli fu costretto a abdicare e a consegnare il potere a Ervige. Nel 681 si ritir\u00f2 in un monastero della regione di Burgos, dove mor\u00ec nel 688.\nMalgrado le vicende agitate del suo regno, Vamba fu considerato l'ultimo grande re visigoto. La sua deposizione segn\u00f2 l'inizio della fine del regno dei visigoti. E anche il popolo dei goti, dopo la conquista arabo-berbera, divenne un popolo di mozarabi.\nDiscendenti.\nDi Vamba non si conosce nessun discendente."}
{"id": "850651", "revid": "287204", "url": "https://it.wikipedia.org/wiki?curid=850651", "title": "Arche", "text": ""}
{"id": "850658", "revid": "110157", "url": "https://it.wikipedia.org/wiki?curid=850658", "title": "Raba Wy\u017cna", "text": "Raba Wy\u017cna \u00e8 un comune rurale polacco del distretto di Nowy Targ, nel voivodato della Piccola Polonia. Ricopre una superficie di 88,28 km\u00b2 e nel 2007 contava 13.632 abitanti. Il comune \u00e8 conosciuto a livello internazionale in quanto luogo di nascita del cardinale Stanis\u0142aw Dziwisz."}
{"id": "850661", "revid": "400694", "url": "https://it.wikipedia.org/wiki?curid=850661", "title": "Spunta la Luna dal monte e i grandi successi", "text": "Spunta la Luna dal monte e i grandi successi \u00e8 una raccolta del cantautore italiano Pierangelo Bertoli, pubblicata nel 1991.\nDescrizione.\nSi tratta di una raccolta che comprende una canzone inedita (\"Spunta la Luna dal monte\"), alcuni brani estratti dall'album \"Oracoli\" uscito l'anno precedente (\"Acqua limpida\", \"Sabato\", \"Dal vero\"), un pezzo pubblicato esclusivamente su 45 giri (\"Canto di vittoria\") e le celebri \"Pescatore\", \"Certi momenti\", \"I miei pensieri sono tutti l\u00ec\", \"A muso duro\" e \"Eppure soffia\" (queste ultime due in versione live)."}
{"id": "850662", "revid": "123419391", "url": "https://it.wikipedia.org/wiki?curid=850662", "title": "Villafontana", "text": "Villafontana \u00e8 una localit\u00e0 di circa 1.300 abitanti in Provincia di Verona, divisa fra i comuni di Bovolone, Oppeano e Isola della Scala.\nGeografia fisica.\nVillafontana sorge su una zona completamente pianeggiante.\nL'abitato si sviluppa lungo la strada provinciale SP2 che da Verona porta a Legnago.\nStoria.\nNon si hanno fonti storiche certe su Villafontana e sulla sua comunit\u00e0, ma molto probabilmente essa segue una storia molto simile a quella di Bovolone, vista la sua vicinanza geografica.\nProbabilmente i primi insediamenti si hanno dopo l'anno mille. La zona era prevalentemente acquitrinosa e boschiva. Il suo nome lo deve probabilmente alle numerose risorgive presenti sul territorio o, come alcuni affermano, alla nobile famiglia veronese dei Fontana che possedevano una villa proprio nel centro del paese.\nIl primo documento che parla di Villafontana \u00e8 stato creato dal Vescovo di Verona Cardinale Agostino Valerio nel 1573 nel quale viene citata l'istituzione della Rettoria di Sant'Agostino, dipendente dalla Parrocchia di Mazzagatta (attuale Mazzantica di Oppeano) costituita dallo scorporo di parti dei comuni di Bovolone, Isola della Scala e Oppeano. Sul finire del XVI secolo Villafontana contava circa 300 abitanti ed era costituito da una ventina di case in muratura.\nLa struttura urbanistica di questa popolosa contrada, nella seconda met\u00e0 del XVI secolo, \u00e8 chiaramente illustrata nel disegno del Piazzola del 1570, pi\u00f9 volte citato (Tav. X). Il nucleo centrale della contrada, che era formato da sedici edifici in muratura e da otto case di paglia, si sviluppava ai lati della strada per Verona. Al suo estremo nord, sorgeva la Chiesa e precisamente all'inizio della strada per il Vallese, sulla sinistra, di fronte alle abitazioni di Angelo Bedoni e degli eredi Sandri. Dal lato sud, il borgo terminava con la grande corte del cavalier Redolfo, che si sviluppava ai due lati della strada per Verona. La parte principale della corte era di forma quadrata, di cui, tre lati erano occupati da fabbricati in muratura e dalla torre colombara, mentre sul quarto lato insisteva un muro merlato che la separava dalla strada. Oltre la strada, si trovavano una barchessa e un altro rusticale, ambedue in muratura. L'elemento pi\u00f9 interessante, di questa area, era rappresentato da una macchina idraulica in legno, che consentiva di sollevare l'acqua dalla seriola Brenzona, recentemente scavata, mediante una grande ruota e di portarla, attraverso un canale elevato in legno, ad una piccola seriola scavata lungo il bordo della strada. In questo modo il cavalier Redolfo poteva irrigare a scorrimento i suoi prati.\nNel centro della contrada vi erano altre due corti parzialmente racchiuse da mura merlate: quella di Hieronimo Rizzon e quella del Sig. Caprini. Infine, ricordiamo messer Alessandro Cuin che, oltre a possedere una corte con torre colombara fuori dall'abitato verso Bovolone, era in quell'epoca, proprietario e gestore del mulino con due ruote di Villafontana. Un altro disegno, eseguito da Francesco Clivetti nel 1740, ci offre un panorama sulla contrada di Villafontana nel XVIII secolo (Tav. XI). Notiamo che sono scomparse le case di paglia, che \u00e8 sorta la nuova Chiesa al centro del borgo; ma soprattutto, le perfette geometrie delle corti. In primo luogo, la corte del conte Noris, che gi\u00e0 dal secolo precedente aveva assorbito le propriet\u00e0 Redolfo, di forma rettangolare, tutta circondata da mura e suddivisa a met\u00e0 da un corpo di fabbricato perpendicolare ai lati maggiori. Sul lato meridionale sorgeva la torre colombara. Le dimensioni della corte erano giustificate dalla vastit\u00e0 dei possedimenti Noris, che stringevano come in una morsa, l'abitato di Villafontana. Non meno apprezzabili, da un punto di vista architettonico, sono le corte Pomodori, ingentilita dalla barchessa ad archi, e la corte Metravich completamente racchiusa da massicci fabbricati. A sud del villaggio \u00e8 sorta la corte Verza, mentre la corte Cuin \u00e8 ora divenuta propriet\u00e0 del sig. Pace. Il grande sviluppo agricole che Villafontana conobbe nel XVII e XVIII secolo fu dovuto, pi\u00f9 che alla qualit\u00e0 intrinseca del terreno, che pure consentiva la coltivazione di cereali e intense piantate di gelsi, alla ricchezza d'acqua. Essa, infatti, poteva usufruire dell'acqua dell'Adige, per irrigare i terreni nord-orientali, ma soprattutto delle numerose sorgenti situate nella parte occidentale del suo territorio, verso Mazzagatta. Probabilmente \u00e8 alla presenza di queste numerose fontane che la contrada deve il suo nome. La maggior quantit\u00e0 d'acqua proveniva dal fiume Menago, che all'altezza di Villafontana descrive una ampia ansa, prima di entrare nelle valli di Bovolone. Il Menago forniva la forza motrice per il mulino di Villafontana, gi\u00e0 presente nel 1570, come appare dal disegno del Piazzola, quando apparteneva ad Alessandro Cuin.\nNel 1573 viene eretta la Parrocchia smembrando il territorio dalla Parrocchia di Bovolone.\nNella prima met\u00e0 del 600, alle ruote da macina fu aggiunta una pila da riso. Questo evento \u00e8 confermato dal disegno di Giovanni Batista Dante del 1644, che ci informa anche che Annibale Serego ne era allora il proprietario. Nel 1704 il molino e la pila appartenevano a Camillo Fracastoro, e la famiglia dei conti Fracastoro ne erano ancora in possesso nel 1781.\nAnche Napoleone \u00e8 transitato a Villafontana, presso la Villa Noris, tuttora esistente.\nDurante la visita pastorale del Vescovo di Verona Pietro Aurelio Mutti viene rilevata la seguente situazione:\nAbitanti: 255. Ammessi alla Comunione: 185.\nIstruzione: Scuola Elementare.\nRettore: don Pietro Turati, nato a Cadidavid nel 1794 e parroco dal 1830. Nel 1830 gli abitanti erano 250.\nNel 1843 gli abitanti erano 240.\nAlla morte di don Pietro Turati nel 1852 gli abitanti erano 224.\nLa storia della frazione \u00e8 molto legata alle vicissitudini del comune di Bovolone anche nel periodo di governo del Vescovo di Verona. Nel periodo post-napoleonico, ha origine la spartizione di Villafontana come \u00e8 tuttora. I confini vengono disegnati secondo le antiche propriet\u00e0 terriere e cos\u00ec la comunit\u00e0 viene ripartita sotto la giurisdizione dei tre comuni di Bovolone, Oppeano e Isola della Scala.\nLa storia recente, infine, racconta del referendum propositivo per l'annessione al comune di Bovolone che i cittadini di Villafontana affermarono nel 1996, reso vano dalla sentenza della corte costituzionale nell'aprile dell'anno 2000.\nLa difficile situazione amministrativa.\nLa ripartizione territoriale di Villafontana.\nAmministrativamente, come gi\u00e0 detto, il territorio di Villafontana ricade sotto la giurisdizione di tre Comuni. La strada provinciale numero 2, Verona-Bovolone svolge il ruolo di divisore tra la porzione appartenente a Bovolone, ad est della stessa e di Oppeano, ad ovest. Entrambe le porzioni hanno all'incirca lo stesso numero di abitanti. Appartiene al comune di Isola della Scala quasi tutto il territorio, scarsamente popolato, posto oltre il Fiume Menago.\nA livello ecclesiastico la Parrocchia di Villafontana governa la maggior parte del territorio su cui insistono abitazioni, anche se vi sono alcune aree ricadenti sotto la Parrocchia di Tarmassia di Isola della Scala (localit\u00e0 Campolongo, Bosco, Boschetto) e alla Parrocchia di Mazzantica.\nMonumenti e luoghi d'interesse.\nChiesa parrocchiale di Sant'Agostino.\nLa chiesa di Sant'Agostino fu eretta nel Cinquecento nella frazione di Villafontana e divenne chiesa parrocchiale, staccandosi dalla chiesa madre di Bovolone, nel 1583. Sostitu\u00ec una pi\u00f9 antica cappella dedicata a San Giovanni Battista. La parte pi\u00f9 antica che si conserva \u00e8 l'abside\nIn alcuni documenti \u00e8 riportato: \"In Sant'Agostino di Villa Fontana nel coro vi \u00e8 un quadro con la Vergine, il Bambino, i Santi Sebastiano e Rocco ed altri.\" Il quadro a cui ci si riferisce dovrebbe essere di Nicol\u00f2 Giolfino. Attualmente per\u00f2 nel coro non c'\u00e8 nessun quadro di tale autore.\nMulino della comunit\u00e0.\nSituato sul fiume Menago, lungo la strada che conduce ad Isola della Scala, \u00e8 di antica origine. La sua esistenza \u00e8 attestata su alcuni documenti di compravendita di terreni, risalente al 1569. Nei secoli il mulini \u00e8 appartenuto dapprima alla nobile famiglia dei Serego, i quali dotarono il mulino di una pila da riso nel corso del Seicento e poi alla famiglia dei Fracastoro (attestazione nel 1739). Il mulino \u00e8 tutt'oggi funzionante, alimentato da energia elettrica.\nViabilit\u00e0.\nLa frazione di Villafontana risulta essere un punto di rilevata importanza per quel che riguarda la viabilit\u00e0 provinciale, in quanto qui vi si incrociano due importanti arterie stradali provinciali, ovvero la SP2 (Legnaghese Destra) e la SP21 (di Villafontana). Queste risultano attraversante quotidianamente da un numero elevato di veicoli, soprattutto mezzi pesanti principalmente diretti alla ZAI di Villafontana e, in particolare, a quella di Bovolone, poste entrambe lungo la SP2, ma anche che utilizzano la SP21 come collegamento tra la SS434 (Oppeano) con Isola della Scala e l'Autostrada A22.\nPer quel che concerne il trasporto pubblico, Villafontana \u00e8 attraversata dalla linea 144 Verona-Bovolone-Legnago e dalla linea 143 Verona-Raldon-Bovolone-Bonavicina-Legnago. La stazione ferroviaria pi\u00f9 vicina \u00e8 nel capoluogo comunale di Bovolone a 5\u00a0km, posta lungo la linea ferroviaria Verona- Rovigo, oltre alla stazione di Isola della Scala (distante 8\u00a0km) situata sulle direttrici Verona-Bologna e Verona-Rovigo. Inoltre, Villafontana \u00e8 collegata a Bovolone e a Mazzantica di Oppeano tramite due piste ciclabili su sede propria."}
{"id": "850665", "revid": "1573940", "url": "https://it.wikipedia.org/wiki?curid=850665", "title": "Cactoblastis cactorum", "text": "La farfalla del cactus (Cactoblastis cactorum ) \u00e8 un lepidottero della famiglia Pyralidae, originario dell'Argentina, parassita di differenti specie di Cactaceae del genere \"Opuntia\" .\nStoria.\nIl \"C. cactorum\" deve la sua notoriet\u00e0 al fatto di essere stato usato con successo come agente di lotta biologica in Australia negli anni venti per il controllo di alcune specie di \"Opuntia\" (\"O. stricta\") che si erano diffuse oltre ogni previsione, invadendo alcuni milioni di ettari di pascoli. Dopo il successo ottenuto in Australia fu utilizzato in altre parti del mondo tra cui il Madagascar nel 1925, il Sudafrica nel 1933, le isole Hawaii nel 1950, e i Caraibi nel 1957. Di recente l'insetto \u00e8 stato segnalato in Florida e in Messico, dove \u00e8 visto come una potenziale minaccia alla biodiversit\u00e0 delle cactacee locali.\nDescrizione.\n&lt;br&gt;Le forme adulte di \"Cactoblastis cactorum\" sono delle farfalle poco appariscenti, grigio brunastre, facilmente confondibili con altre specie della famiglia delle Pyralidae, a cui le accomunano i palpi labiali pronunciati della femmina. Le ali anteriori mostrano un caratteristico disegno a bande, simile comunque a quello di altre specie di Phycitinae.\nLe larve di \"C. cactorum\" sono invece facilmente distinguibili per la loro colorazione rosso-arancio con strie nere.\nCiclo vitale.\nLa femmina segnala la sua disponibilit\u00e0 all'accoppiamento secernendo ferormoni sessuali che richiamano il maschio. L'accoppiamento avviene in genere al tramonto ed \u00e8 molto breve. Dopo un periodo di incubazione, la femmina deposita una pila di uova (\"egg stick\") contenente 70-90 uova. Gli \"egg sticks\", che richiamano la forma delle spine dei cactus, si schiudono in 25-30 giorni e le larve al primo stadio penetrano nello spessore dei cladodi attraverso le areole. Le larve si nutrono e sviluppano internamente talora perforando la superficie dei cladodi. Il danno esteriore prodotto dalla infestazione \u00e8 rappresentato dall'ingiallimento dei tessuti della pianta, con stillicidio di fluidi e di feci delle larve. Le larve mature fuoriescono dal cladode per formare i bozzoli e quindi dare vita alle pupe, sotto i detriti del terreno alla base della pianta. Dopo l'emergenza le farfalle adulte si disperdono in nuove aree."}
{"id": "850667", "revid": "38120", "url": "https://it.wikipedia.org/wiki?curid=850667", "title": "Angelo Bertoli", "text": ""}
{"id": "850670", "revid": "125201277", "url": "https://it.wikipedia.org/wiki?curid=850670", "title": "Teddy Kollek", "text": "Biografia.\nNacque nell'ex Impero austro-ungarico da una famiglia sionista che gli diede il nome Theodor in onore di Theodor Herzl. Nel 1932 si trasfer\u00ec a Vienna e, dopo aver aderito anche lui al sionismo, lavor\u00f2 nella capitale austriaca fino a che nel 1938, a seguito nel celebre Anschluss, la nazione non venne annessa al Terzo Reich. Kollek fu costretto a trasferirsi in Palestina, all'epoca posta sotto il protettorato britannico, e fu impiegato presso l'Agenzia Ebraica.\nNel 1942 Kollek fu nominato vice capo dell'intelligence dell'Agenzia Ebraica.\nDurante la Seconda guerra mondiale Kollek fu una sorta di \"ambasciatore\" del popolo ebraico presso le nazioni europee: un ruolo che, nelle diverse funzioni svolte successivamente, sostanzialmente mantenne anche nei confronti del resto del mondo.\nAl termine del conflitto, fu il rappresentante diplomatico del gruppo paramilitare Haganah a Washington nel biennio 1946-1947 e fu una figura chiave nella creazione di un'alleanza tra il Mossad e la CIA negli anni '40 e '50.\nStrinse amicizia con il politico David Ben-Gurion, servendo nei governi di quest'ultimo dal 1952 come direttore generale dell'ufficio del primo ministro fino al 1965. \nNel 1965 il Rafi lo candid\u00f2 come sindaco di Gerusalemme (all'epoca solo Gerusalemme Ovest) e Kollek venne eletto, prendendo il posto di Mordechai Ish-Shalom e gestendo il seguito edilizio della guerra dei sei giorni. Nel 1968 ader\u00ec al neonato Partito Laburista Israeliano.\nVenne pi\u00f9 volte confermato primo cittadino dell'intera Gerusalemme (Gerusalemme Est era stata occupata nel 1967) nel 1969, nel 1973, nel 1978, nel 1983 e nel 1989, rimanendo cos\u00ec in carica per ventotto anni. La sua impronta sull'urbanistica moderna della citt\u00e0 santa non \u00e8 priva di controversie, anche di tipo politico, bench\u00e9 quanto ai rapporti con i palestinesi egli si dimostrasse alquanto aperturista.\nNel 1993 si candid\u00f2 per un settimo mandato, ma fu sconfitto dal candidato del Likud Ehud Olmert. Al termine delle elezioni si ritir\u00f2 dalla vita politica, dedicandosi ad attivit\u00e0 filantropiche e scrivendo un libro di memorie.\nDediche.\nA Teddy Kollek \u00e8 dedicato l'omonimo impianto calcistico di Gerusalemme, tra i principali e pi\u00f9 moderni stadi di Israele."}
{"id": "850672", "revid": "287204", "url": "https://it.wikipedia.org/wiki?curid=850672", "title": "Raba Wyzna", "text": ""}
{"id": "850674", "revid": "486946", "url": "https://it.wikipedia.org/wiki?curid=850674", "title": "Camera dei Rappresentanti degli Stati Uniti d'America", "text": ""}
{"id": "850675", "revid": "36426", "url": "https://it.wikipedia.org/wiki?curid=850675", "title": "Piazza del Campo (Siena)", "text": ""}
{"id": "850678", "revid": "339392", "url": "https://it.wikipedia.org/wiki?curid=850678", "title": "Senato degli Stati Uniti d'America", "text": ""}
{"id": "850679", "revid": "46159", "url": "https://it.wikipedia.org/wiki?curid=850679", "title": "Langi", "text": ""}
{"id": "850683", "revid": "36426", "url": "https://it.wikipedia.org/wiki?curid=850683", "title": "Jacopo Della Quercia", "text": ""}
{"id": "850685", "revid": "2174463", "url": "https://it.wikipedia.org/wiki?curid=850685", "title": "Contea di Butler (Missouri)", "text": "La contea di Butler (in inglese Butler County) \u00e8 una contea dello Stato USA del Missouri. Il nome le \u00e8 stato dato in onore del generale William Orlando Butler. Al censimento del 2000 la popolazione era di 40.867 abitanti. Il suo capoluogo \u00e8 Poplar Bluff.\nGeografia fisica.\nL'U.S. Census Bureau certifica che l'estensione della contea \u00e8 di 1.810\u00a0km\u00b2, di cui 1.807\u00a0km\u00b2 composti da terra e 3\u00a0km\u00b2 composti di acqua.\nStoria.\nLa Contea di Butler venne istituita il 27 febbraio 1849."}
{"id": "850706", "revid": "1494169", "url": "https://it.wikipedia.org/wiki?curid=850706", "title": "Aede", "text": ""}
{"id": "850707", "revid": "1186766", "url": "https://it.wikipedia.org/wiki?curid=850707", "title": "Lorenzetti", "text": ""}
{"id": "850712", "revid": "768068", "url": "https://it.wikipedia.org/wiki?curid=850712", "title": "Arpeggione", "text": "L'arpeggione \u00e8 uno strumento musicale inventato dal liutaio viennese\nJohann Georg Staufer nel 1823. \u00c8 anche conosciuto come chitarra-violoncello, chitarra d'amore o chitarra ad arco.\n\u00c8 un ibrido tra il violoncello, del quale conserva buona parte della tecnica esecutiva, e la chitarra, della quale ha l'accordatura, la forma della cassa e la tastatura del manico. Viene suonato con l'arco e tenuto tra le ginocchia.\nLo strumento negli anni trenta dell'Ottocento era gi\u00e0 dimenticato.\nL'arpeggione fu promosso da Vinzenz Schuster che verosimilmente commission\u00f2 a Franz Schubert la \"sonata in La minore per arpeggione e pianoforte D 821\" oggi nota come \"Arpeggione\". La sonata, che appartiene alla maturit\u00e0 artistica di Schubert, \u00e8 rimasta molto popolare nonostante il prematuro declino dello strumento e viene eseguita solitamente sulla viola o sul violoncello.\nFino alla fine del XX sec. il repertorio per arpeggione era limitato alla sonata di Schubert, a un concerto andato perduto di H. A. Birnbach (1823) e a un pezzo per arpeggione solo di Schmidt (1823). Dal 2002 molti compositori hanno invece scritto per questo strumento, principalmente per rispondere alle commissioni dell'arpeggionista belga Nicolas Deletaille. "}
{"id": "850716", "revid": "1573940", "url": "https://it.wikipedia.org/wiki?curid=850716", "title": "Chiesa dei Santi Margherita e Matteo", "text": "La chiesa dei Santi Margherita e Matteo si trova a Siena.\nStoria e descrizione.\nL'esterno, che presentava motivi aggettanti settecenteschi, fu rimaneggiato intorno al 1930, con l'aggiunta di un corpo sulla destra; il profilo a capanna della facciata, con il parato a mattoni, \u00e8 appena mosso dall'occhio circolare con una vetrata moderna e dal portale sormontato da una lunetta.\nL'assetto interno ha mantenuto gli altari settecenteschi con le rispettive pale, tra le quali la \"Decollazione del Battista\" di Cesare Amidei (1796).\nDietro l'altare maggiore, \u00e8 la statua in terracotta policromata di \"Santa Margherita\" di Giacomo Cozzarelli. Nella sagrestia si conserva lo stendardo della Compagnia del Rosario dipinto da Lorenzo Feliciati con la \"Madonna del Rosario\" e \"San Matteo e l'angelo\"."}
{"id": "850718", "revid": "1924342", "url": "https://it.wikipedia.org/wiki?curid=850718", "title": "Voyageur", "text": "Voyageur, quinto album del gruppo musicale degli Enigma \u00e8 stato pubblicato nel 2003.\nRispetto ai primi quattro album, Voyageur ha segnato davvero un cambiamento nello stile del gruppo musicale. La firma del gruppo (flauti shakuhachi), canti gregoriani e canti tribali, che tanto hanno caratterizzato le prime quattro composizioni, sono sparite in Voyageur. In compenso, la maggior parte delle canzoni sono indirizzate verso il mondo del \"pop\" (ad esempio \"Voyageur\", \"Incognito\", \"Boum-Boum\" e \"Look of Today\"). Infatti Michael Cretu, il producer di Enigma ha affermato che la collocazione di \"Voyageur\"' \u00e8 nel \"pop pi\u00f9 sofisticato\".\nVoyager \u00e8 anche l'ultimo album con la partecipazione di Sandra come voce nelle tracce 2,4,7.\nPrima del titolo \"Voyageur\" venne annunciato che il nuovo album si sarebbe chiamato \"Incognito\".\nIl coro della hit pi\u00f9 famosa di Enigma, \"Sadeness (Part I)\" dall'album \"MCMXC a.D.\", viene riproposto nella canzone \"Incognito\" (2\"05' e 2\"19)."}
{"id": "850721", "revid": "287204", "url": "https://it.wikipedia.org/wiki?curid=850721", "title": "Chiesa dei Santi Apostoli (Napoli)", "text": "La chiesa dei Santi Apostoli \u00e8 una chiesa monumentale di Napoli ubicata nell'omonimo largo, lungo l'antico decumano superiore del centro antico della citt\u00e0.\nSeppur con una facciata \"povera\", grazie alla ricca decorazione pittorica interna la chiesa risulta essere tra le maggiori espressioni barocche della citt\u00e0, conservando uno dei massimi cicli di affreschi di Giovanni Lanfranco, con le \"Storie dei santi Apostoli\" (1638-1646), la cupola affrescata da Giovanni Battista Beinaschi, e l'unica opera a Napoli di Francesco Borromini, l'altare Filomarino (1638-1647).\nStoria.\nLa chiesa, che oggi appare all'interno nel suo sontuoso stile barocco, fu fondata secondo la tradizione nel 468 dal vescovo Sotero (assieme ad altri quattro edifici di culto, cosiddette \"parrocchie maggiori\") forse sulle rovine di un tempio romano preesistente dedicato a Mercurio.\nLe prime notizie certe della chiesa si hanno tuttavia soltanto a partire dal 1530, anno in cui la gestione era in affidamento al marchese di Vico Colantonio Caracciolo, per poi passare negli anni successivi ai padri teatini che si incaricarono dell'opera di ristrutturazione nell'anno 1581. Gi\u00e0 nel 1590 fu quindi edificato il monastero dall'architetto e confratello Francesco Grimaldi.\nSubito dopo la conclusione dei lavori, seguirono ulteriori opere rifacimento della chiesa, iniziate intorno al 1611, ed il cui progetto fu affidato ancora al Grimaldi. Alla morte di quest'ultimo, avvenuta nell'agosto 1613, il cantiere fu seguito dall'architetto Giovan Giacomo Di Conforto che modific\u00f2 l'impianto planimetrico originario della chiesa aumentandone le cappelle e accorciandone il coro; i lavori terminarono nel 1626.\nNel 1638 i lavori passarono poi a Bartolomeo Picchiatti che edific\u00f2 il campanile e nel 1647 fu inaugurata la cappella Filomarino, con il maestoso altare di Francesco Borromini, gi\u00e0 iniziato dieci anni prima a Roma. Il terremoto del 1688 dirocc\u00f2 parte del monastero e nel 1758 fu edificato il nuovo braccio della struttura medesima.\nCon la soppressione dell'ordine dei teatini per opera di Gioacchino Murat, avvenuta nel 1809, il convento fu adibito a caserma sino al 1821, quando Ferdinando I delle Due Sicilie propose ai gesuiti l'affidamento del tempio, ma ci\u00f2 non avvenne per il rifiuto posto dall'ordine religioso; fu cos\u00ec che i teatini poterono riottenere la loro chiesa, che pochi anni dopo fu affidata all'amministrazione di Santa Maria Vertecoeli.\nNel 1870 il monastero fu adibito, per circa un secolo, a Manifattura Tabacchi. In occasione del terremoto dell'Irpinia del 1980, invece, ci furono danni al paramento in maiolica bicromo della cupola, che non fu ripristinato in seguito ad un barbaro restauro. Dopo il lungo restauro, il complesso conventuale \u00e8 diventato tuttora sede del Liceo Artistico Statale di Napoli.\nDescrizione.\nEsterno e interno.\nLa chiesa vede all'esterno una scalinata in piperno datata 1685 ed \u00e8 caratterizzata da una facciata rivestita di intonaco e priva di alcun motivo architettonico.\nL'interno si presenta a croce latina con navata unica coperta da volta a botte con pavimento a strisce marmoree risalente al 1698 e restaurato all'inizio del Novecento.\nLe decorazioni a fresco della controfacciata, della volta della navata, delle fasce superiori delle pareti frontali dei transetti, cos\u00ec come delle due rispettive volte e del catino absidale, sono state interamente eseguite da Giovanni Lanfranco in un arco temporale che va dal 1638 al 1646, con \"Storie dei santi Apostoli\".\nLe scene nella volta della navata con i martiri di \"san Tommaso\", \"san Bartolomeo\", \"san Matteo\", \"san Giovanni Evangelista\" e infine la \"Gloria degli Apostoli\", sono accompagnate da una cornice di stucchi dorati con la raffigurazione di \"virt\u00f9\" nelle lunette dei finestroni e di \"profeti\" e \"patriarchi\" nella parte superiore degli stessi, opere sempre del Lanfranco. Nella controfacciata fa invece da sfondo alla grande composizione della \"Piscina probatica\" del pittore emiliano una sorta di finta architettura di Viviano Codazzi, mentre pi\u00f9 in altro tra i finestroni sono i \"Martiri degli apostoli Simone\" e \"Giuda\", ancora del Lanfranco.\nNel 1693 una serie di affreschi di Francesco Solimena sopra gli archi delle cappelle sostituirono dei precedenti lavori di Giacomo del P\u00f2, mentre la cupola, del 1680, \u00e8 decorata con stucchi di Dionisio Lazzari, con l'affresco centrale del \"Paradiso\" di Giovanni Battista Beinaschi e, nei pennacchi, con i quattro \"Evangelisti\" del Lanfranco.\nL'altare maggiore originario della chiesa fu disegnato nel 1751 da Ferdinando Fuga; tuttavia fu spostato intorno al 1836 nella basilica di San Francesco di Paola e sostituito con l'altare della chiesa di Santo Spirito di Palazzo, abbattuta proprio per far posto alla nascente basilica neoclassica di piazza del Plebiscito. Ai due lati dell'altare maggiore sono collocati due candelabri di bronzo di Andrea Bolgi del 1653 e dello stesso scultore sono i due \"angeli che reggono la lampada\" posti a chiudere il lato della tribuna; sopra l'altare \u00e8 invece il ciborio in pietre dure e metallo della seconda met\u00e0 del Seicento, mentre dietro \u00e8 il coro ligneo di Antonino da Sorrento dello stesso secolo. Chiudono la decorazione dell'abside, di forma semicircolare, tutte opere ancora del Lanfranco. Nel registro superiore l'affresco eseguito nella volta \u00e8 la \"Gloria della Vergine\", circondata da \"dieci apostoli\" negli spicchi sottostanti. Ancor pi\u00f9 in basso sono poi cinque le lunette (quasi del tutto scomparse) con scene non definite, mentre in quella rettangolare al centro della parete frontale \u00e8 ritratto il \"Martirio dei santi Filippo e Giacomo\". Il registro inferiore dell'abside vede invece cinque tele addossate alle pareti: \"Cristo che indica la Croce per norma dei Teatini\", \"Sant'Andrea Avellino\", \"San Sotero prostrato a Maria e a San Gennaro\", \"Beato Giovanni Marinoni contempla Ges\u00f9 nell'orto\", \"Immacolata\" e \"San Gaetano\".\nLa cripta, infine, di grandezza pari a quella della chiesa e orientata in senso opposto, cio\u00e8 con l'abside in corrispondenza dell'ingresso, \u00e8 del 1636 e fu adibita un tempo a cimitero; presenta tre navate e due file di pilastri con un altare maggiore e quattro cappelle laterali. \u00c8 affrescata da Belisario Corenzio con \"Storie del Vecchio Testamento\" e in essa \u00e8 sepolto il poeta Giambattista Marino.\nCappelle laterali.\nLe cappelle laterali sono quattro per ogni lato, ciascuna delle quali sormontate da piccole cupole ellittiche e un'abside di forma semicircolare. La terza del lato destro costituisce anche l'accesso laterale alla chiesa; in esse sono allocate opere di scuola napoletana che vanno dal Cinquecento al Settecento.\nLa prima cappella di sinistra, intitolata a Paolo Burali di Arezzo, si compone della pala d'altare con il \"Beato Paolo Burali d'Arezzo e Giovanni Marinoni con la marchesa Maria Patrizi che mostra un figlio\" di Francesco De Mura del 1775 e di una tela del \"San Carlo Borromeo\" di Carlo Rosa addossata alla parete sinistra. La seconda cappella, di San Gregorio, vede una pala d'altare della \"Madonna con i Santi Gregorio e Giovanni\" di Domenico Fiasella; alle pareti e sulla volta invece sono gli affreschi del 1717 con \"Storie di San Gregorio e Troadio\" di Giacomo del P\u00f2. La terza cappella \u00e8 dedicata a san Gaetano; questa si caratterizza per la presenza di un \"San Gaetano\" di Agostino Beltrano sull'altare maggiore e per gli affreschi sulla \"Peste del 1656\" che decorano cupola e pareti, eseguiti da Giacomo Farelli nel 1671 circa. La quarta cappella di sinistra, intitolata a san Michele, ha sull'altare la \"Madonna con i Santi Pietro, Paolo e San Michele tra le anime purganti\" di Marco da Siena; gli affreschi alle pareti laterali sulle \"Storie di san Michele\" sono invece di Giovanni Battista Beinaschi.\nLe cappelle di destra vedono nella prima, di San Nicola di Bari, affreschi alle pareti e sulla volta con \"Storie di San Nicola\" e \"Virt\u00f9\" di Nicola Malinconico; nella parete frontale \u00e8 la pala di \"San Nicola che abbatte gli idoli\" ancora del Malinconico. La cappella di Sant'Ivo \u00e8 la seconda e si compone di una pala d'altare di \"Sant'Ivo che riceve suppliche dai poveri\" eseguita da Domenico Faisella, della \"tomba del giurista Vincenzo Ippolito\" datata 1776 di Giuseppe Sammartino e di due dipinti nelle pareti laterali con \"Sant'Ivo che distribuisce il pane ai poveri\" a sinistra e \"Sant'Ivo che celebra la messa\" a destra, entrambi di Paolo De Matteis. Nella terza cappella, del Crocifisso, \u00e8 presente la \"tomba dell'arcivescovo Sisto Riario Sforza\" del 1877; la cappella costituisce inoltre l'accesso laterale alla chiesa. La quarta e ultima cappella di destra \u00e8 dedicata a sant'Andrea d'Avellino e conserva i sepolcri di \"Flaminio\" e \"Fabrizio Antinori\" compiuti nella fase iniziale da Giuliano Finelli e completati nei busti da Bartolomeo Mori; l'altare maggiore \u00e8 di Simone Tacca e vede ai lati due \"angeli\" del Finelli; alle pareti sono invece le tele di Nicola Maninconico su \"Sant'Andrea d'Avellino colpito da apoplessia davanti ad un altare\" a destra e \"Sant'Andrea ricevuto da un cardinale\" a sinistra.\nTransetto.\nIl transetto \u00e8 privo di cappelle, sia lungo la parete presbiteriale sia lungo quelle frontali; esso si compone di due sontuosi altari marmorei sui lati principali, e di tele alle pareti di Luca Giordano datate intorno al 1692: la \"Nativit\u00e0 di Maria\" e la \"Nativit\u00e0 di Ges\u00f9\", a destra, e la \"Presentazione al Tempio\" e il \"Sogno di San Giuseppe\", a sinistra.\nNel transetto sinistro \u00e8 collocata l'unica opera napoletana di Francesco Borromini: l'altare Filomarino. L'opera \u00e8 in marmo bianco, eseguita per lo pi\u00f9 a Roma a partire dal 1638 e ultimata a Napoli nel 1647, ed \u00e8 dedicata all'Annunziata. Fu commissionata dal cardinale Ascanio Filomarino che volle cos\u00ec portare a Napoli il gusto della corte di Urbano VIII, con cui aveva uno stretto legame. Le varie parti dell'altare furono eseguite da diversi scultori per lo pi\u00f9 di matrice romana: all'opera lavorarono infatti Giuliano Finelli (completamento della balaustra ed esecuzione dei due leoni), Giulio Mencaglia (medaglione dell'altare e \"Sacrificio di Isacco\" del 1646), Fran\u00e7ois Duquesnoy (fregio con puttini del 1639), Andrea Bolgi (decorazioni delle teste di cherubini e cesto di frutta), Giovan Battista Calandra (mosaici dell\"Annunciazione\" e \"Virt\u00f9\", ripresi dai dipinti di Guido Reni nella cappella del Quirinale in Roma ed ancora del Calandra sono i ritratti nei medaglioni laterali dei cardinali \"Ascanio\" e \"Scipione Filomarino\", che riprendono i dipinti di Pietro da Cortona e Valentin de Boulogne). La fascia superiore del transetto \u00e8 infine caratterizzata dai cicli del Lanfranco sui \"Martiri dei Santi Pietro e Paolo\", il primo collocato nella parete frontale, ai lati del finestrone, il secondo nella volta.\nIl transetto destro \u00e8 caratterizzato dal grande altare Pignatelli del 1713-1723 circa, progettato seguendo il modello di quello di sinistra da Ferdinando Sanfelice e dedicato all'Immacolata. Il monumento \u00e8 caratterizzato dai lavori di Matteo Bottiglieri, che esegu\u00ec il \"coro degli angeli\", da Francesco Solimena, che comp\u00ec le tavole su rame delle \"Virt\u00f9 cardinali\" poste ai lati della centrale tavola tardo-cinquecentesca dell\"Immacolata\", ed infine dai lavori in bronzo dorato di Bartolomeo Granucci che comp\u00ec i due medaglioni laterali su \"San Gaetano\" e \"Sant'Andrea d'Avellino\". Sono invece ancora del Lanfranco i cicli con le scene dei \"Martiri dei santi Andrea\" e \"Giacomo maggiore\", rispettivamente nella volta e ai lati del finestrone.\nSacrestia.\nLa sacrestia, in stile barocco, \u00e8 collocata all'angolo del transetto sinistro della chiesa; pu\u00f2 essere ritenuta come una delle pi\u00f9 importanti delle chiese napoletane.\nCostruita nel 1626 e successivamente restaurata su disegno di Ferdinando Sanfelice, presenta alcuni affreschi di Nicola Malinconico: \"Assunzione\", \"Sacrificio di Aronne\", \"Trionfo di Giuditta\" e \"Giudizio di Giacobbe\". Essa consta inoltre di una piccola cappella ottagonale contenente paramenti e arredi sacri, di un coro del 1640 di Francesco Montella e dell'organo settecentesco di Felice Cimmino.\nNella sacrestia trova posto inoltre il \"busto di Gennaro Filomarino\", opera scultorea di Gaetano Finelli del 1649.\nChiostro.\nAnnesso alla chiesa \u00e8 il convento dei Santi Apostoli, edificato assieme alla chiesa sul finire del Cinquecento dallo stesso architetto Francesco Grimaldi, all'interno ospita oggi il Liceo Artistico Statale \"Di Napoli \""}
{"id": "850733", "revid": "1718925", "url": "https://it.wikipedia.org/wiki?curid=850733", "title": "Passo del Cason di Lanza", "text": "Il passo del Cason di Lanza (detto anche Passo Lanza, \"Pas di Lance\" in friulano - 1.552 m s.l.m.) \u00e8 un valico alpino automobilistico del Friuli-Venezia Giulia, situato in provincia di Udine, nelle Alpi Carniche Orientali, collegando Paularo in Carnia orientale (Val Chiars\u00f2) a ovest con Pontebba a est, poco pi\u00f9 a sud del confine di stato con l'Austria, lungo una strada carreggiabile montana, lunga circa 14,5 km su 950 m circa di dislivello, stretta, dalle medie-forti pendenze, contornata da boschi di abeti, che attraversa ad ovest l'omonima \"Val di Lanza\" e ad est solcata dal torrente Pontebbana lungo la \"Val Pontebbana\".\nDescrizione.\nAntica strada di malghe, in cima al passo \u00e8 presente \u00e8 presente una piccola piana esito del modellamento glaciale, circondata a sud dal monte Zermula e dal monte Z\u00fbc della Guardia, ad ovest della Creta di Aip ed a nord dai rilievi della catena Carnica centrale; sul passo \u00e8 presente una casera (malga) che funge anche da rifugio con agriturismo, una caserma abbandonata della Guardia di Finanza ed \u00e8 punto di partenza per numerose escursioni; altre malghe sono presenti lungo l'ascesa su entrambi i versanti. \nPresso il passo si svolse inoltre nel 1478 una battaglia tra le popolazioni locali ed i Turchi che, in funzione antiveneziana, saccheggiavano periodicamente la Carnia ed il Friuli. \u00c8 stato affrontato per la prima volta dal Giro d'Italia, in direzione ovest-est (da Paularo a Pontebba), nell'edizione 2013 nel corso della decima tappa Cordenons-Altopiano del Montasio, in programma il 14 maggio 2013, con il venezuelano Jackson Rodr\u00edguez a transitare per primo in vetta."}
{"id": "850735", "revid": "97701", "url": "https://it.wikipedia.org/wiki?curid=850735", "title": "Quilombo di Palmares", "text": ""}
{"id": "850743", "revid": "1573940", "url": "https://it.wikipedia.org/wiki?curid=850743", "title": "Chiesa dei Santi Niccol\u00f2 e Lucia", "text": "La chiesa dei Santi Niccol\u00f2 e Lucia \u00e8 un luogo di culto cattolico che si trova lungo il Pian dei Mantellini, nel centro storico di Siena.\nStoria e descrizione.\nSi tratta di un edificio d'origine medioevale completamente ristrutturato fra la fine del Cinquecento e gli inizi del secolo successivo.\nLa chiesa \u00e8 fin dalla sua fondazione sede della Venerabile Confraternita dei SS. Niccol\u00f2 e Lucia, santi che sono anche i titolari della chiesa stessa. Ogni anno il 13 dicembre, memoria di Santa Lucia, si tengono i solenni festeggiamenti in onore della Santa, con la popolare fiera dei prodotti artigianali che si snoda lungo tutta la via antistante di Pian dei Mantellini.\nL'interno, prettamente seicentesco, si articola in un ambiente unico con tre altari, ornato con affreschi e stucchi prevalentemente seicenteschi, eseguiti da maestranze senesi. Nel soffitto decorazioni di Ventura Salimbeni, Francesco Vanni, Sebastiano Folli e altri.\nAll'altare destro un frammento di affresco raffigurante il volto della \"Vergine\", probabile copia da Simone Martini, che la tradizione attribuisce come l'immagine venerata da San Bernardino da Siena sull'Antiporto di Camollia. Degna di menzione la scenografica pala dell'altare maggiore con il \"Martirio di santa Lucia\", realizzata da Francesco Vanni nel 1606. A botteghe senesi seicentesche spettano i sobri e raffinati pancali lignei collocati ai lati dell'ingresso e gli otto angeli intagliati e dorati collocati su mensole lungo la navata e nell'abside. Nell'archivio della Confraternita si conserva anche un manoscritto considerato da molti studiosi una lettera originale di Santa Caterina da Siena.\nTra i manufatti pervenutici dell'antico oratorio spiccano le due statue in terracotta policromata di \"San Niccol\u00f2\" e \"Santa Lucia\", attribuite a Giacomo Cozzarelli o a un seguace di Francesco di Giorgio Martini.\nSulla cantoria in controfacciata si trova l'organo a canne Tronci \"opus 96\", costruito nel 1834; a trasmissione integralmente meccanica, dispone di 13 registri ed \u00e8 racchiuso all'interno di una cassa lignea di sobria fattura."}
{"id": "850749", "revid": "110157", "url": "https://it.wikipedia.org/wiki?curid=850749", "title": "Dorotea (comune)", "text": "Dorotea \u00e8 un comune svedese di 2.875 abitanti, situato nella contea di V\u00e4sterbotten. Il suo capoluogo \u00e8 la cittadina omonima."}
{"id": "850766", "revid": "1718925", "url": "https://it.wikipedia.org/wiki?curid=850766", "title": "Lycksele (comune)", "text": "Lycksele \u00e8 un comune svedese di 12.409 abitanti, situato nella contea di V\u00e4sterbotten. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "850772", "revid": "30610", "url": "https://it.wikipedia.org/wiki?curid=850772", "title": "Science Friction (singolo)", "text": "Science Friction \u00e8 il primo singolo del gruppo pop inglese XTC, pubblicato nel 1977.\nIl disco.\nIl singolo, registrato e mixato negli Abbey Road Studios di Londra tra il 28 e il 30 aprile 1977, \u00e8 prodotto da John Leckie, che fa anche da ingegnere del suono; operatore ai nastri \u00e8 Haydn Bendall.\nLa versione inglese a 7\" \u00e8 estremamente rara, dato che \u00e8 stata ritirata dal mercato. Questa versione ha la copertina molto simile a quella della versione 12\" dal titolo \"3D EP\", e si intitola effettivamente \"3D Single\", come stampato sul retro copertina. Le versioni francese e tedesca hanno copertine differenti. Quella tedesca usa una delle prime fotografie pubblicitarie del gruppo. Quella francese usa una foto in bianco e nero del gruppo durante un concerto. Le versioni australiane e neozelandesi non hanno copertina.\nIl 12\" esce con le etichette del vinile blu per la prima edizione, nel marzo 1978 con una copertina generica, e nell'aprile del 1983 con la stessa copertina della prima edizione, ma con le etichette del vinile Virgin di quegli anni, verde da un lato e rossa dall'altro.\nIl titolo del brano \"Good Night, Sucker\" non appare n\u00e9 sulla copertina n\u00e9 sulle etichette interne, possiamo quindi parlare di \"ghost track\".\nTracce 7\".\nLato A\nLato B\nTracce 12\".\nLato A\nLato B"}
{"id": "850775", "revid": "682087", "url": "https://it.wikipedia.org/wiki?curid=850775", "title": "Eritrocitosi", "text": ""}
{"id": "850779", "revid": "44024", "url": "https://it.wikipedia.org/wiki?curid=850779", "title": "Julius &quot;Doctor J&quot; Erving", "text": ""}
{"id": "850781", "revid": "93217365", "url": "https://it.wikipedia.org/wiki?curid=850781", "title": "Palmares", "text": ""}
{"id": "850782", "revid": "110157", "url": "https://it.wikipedia.org/wiki?curid=850782", "title": "Mal\u00e5 (comune)", "text": "Mal\u00e5 \u00e8 un comune svedese di 3.288 abitanti, situato nella contea di V\u00e4sterbotten. Il suo capoluogo \u00e8 la cittadina omonima."}
{"id": "850783", "revid": "4506", "url": "https://it.wikipedia.org/wiki?curid=850783", "title": "Urtijei", "text": ""}
{"id": "850785", "revid": "1305772", "url": "https://it.wikipedia.org/wiki?curid=850785", "title": "Provincia di Attapeu", "text": "La provincia di Attapeu (in lingua lao: \u0ec1\u0e82\u0ea7\u0e87\u0ead\u0eb1\u0e94\u0e95\u0eb0\u0e9b\u0eb7, traslitterato: \"Khwaeng Attapeu\") \u00e8 una provincia del Laos sud-orientale con capoluogo Attapeu. Nel 2004, contava su una popolazione di 114.320 abitanti distribuiti su una superficie di 10.320\u00a0km\u00b2, per una densit\u00e0 di 11,08 ab./km\u00b2.\nConfina a nord con la provincia di Xekong, a ovest con quella di Champasak, a sud con la Cambogia e ad est con il Vietnam, da cui \u00e8 separata dalla catena Annamita.\nLa parte orientale del territorio \u00e8 in prevalenza montuosa ed \u00e8 ricoperta da foreste. Durante la guerra del Vietnam, il sentiero di Ho Chi Minh attraversava la provincia e le truppe nord-vietnamite lo percorrevano per raggiungere il Vietnam del sud, nascoste nella giungla. Per contrastare questo transito l'aviazione americana ha pesantemente bombardato la zona, e ancora oggi vi sono bombe inesplose nelle aree pi\u00f9 remote.\nSuddivisione amministrativa.\nLa provincia di Attapeu \u00e8 suddivisa nei seguenti cinque distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):\nEconomia.\nL'economia provinciale si basa soprattutto sull'agricoltura e sulle risorse forestali. La vicinanza ha favorito l'esportazione di legname pregiato verso il Vietnam fin dai tempi remoti, quando l'antico Regno di Champa si approvvigionava nella zona montuosa di Attapeu.\nAnche di recente, alcune compagnie vietnamite hanno fatto grandi investimenti nella provincia. Il gruppo Hoang Anh Gia Lai ha acquisito una vasta porzione di territorio che \u00e8 stata destinata alle piantagioni degli alberi da gomma. L'azienda vietnamita ha pianificato di investire nella zona anche nei settori dell'energia elettrica, della raffinazione dello zucchero e della produzione di fertilizzanti organici. Il progetto la costruzione delle raffinerie industriali dello zucchero, per cui la Hoang Anh Gia Lai ha stanziato 100 milioni di dollari, ha preso il via nel 2011."}
{"id": "850787", "revid": "714843", "url": "https://it.wikipedia.org/wiki?curid=850787", "title": "Torta Titano", "text": ""}
{"id": "850789", "revid": "16066", "url": "https://it.wikipedia.org/wiki?curid=850789", "title": "Jerry &quot;The King&quot; Lawler", "text": ""}
{"id": "850790", "revid": "110157", "url": "https://it.wikipedia.org/wiki?curid=850790", "title": "Sorsele (comune)", "text": "Sorsele \u00e8 un comune svedese di 2.749 abitanti, situato nella contea di V\u00e4sterbotten. Il suo capoluogo \u00e8 la cittadina omonima."}
{"id": "850791", "revid": "287204", "url": "https://it.wikipedia.org/wiki?curid=850791", "title": "Hugo", "text": ""}
{"id": "850806", "revid": "74801", "url": "https://it.wikipedia.org/wiki?curid=850806", "title": "Storuman (comune)", "text": "Storuman \u00e8 un comune svedese di abitanti, situato nella contea di V\u00e4sterbotten. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "850807", "revid": "287204", "url": "https://it.wikipedia.org/wiki?curid=850807", "title": "Chiesa dei Santi Pietro e Paolo (Siena)", "text": "La chiesa dei Santi Pietro e Paolo si trova a Siena, in via San Marco. \u00c8 in uso alla Contrada della Chiocciola dal 1814, dopo la soppressione del monastero delle Monache di San Paolo.\nStoria.\nFu costruita a partire dal 1614 da Flaminio del Turco, su commissione del convento delle monache di San Paolo che prima di allora abitavano presso un pi\u00f9 piccolo convento posto nelle vicinanze. Nel 1622 gi\u00e0 vi si officiava, ma la chiesa fu completata solo nel 1645 con l'edificazione della cupola, impostata su un tamburo ottagonale. La facciata, edificata nel 1634, era allora pi\u00f9 arretrata rispetto alla precedente in quanto non esisteva il portico attuale posto sopra il cavalcavia di via delle Sperandie e alla chiesa si accedeva dalla stessa via delle Sperandie. Solo nel 1711 si provvide a costruire il portico e l'attuale facciata in mattoni cui si accede da via San Marco. La lanterna fu ricostruita nel 1818 su progetto di Agostino Fantastici dopo che croll\u00f2 a seguito del terremoto del 1798.\nA partire dal 1814, in seguito alle soppressioni di molti ordini religiosi effettuata da Napoleone, la chiesa pass\u00f2 alla Contrada della Chiocciola, che fino ad allora aveva tenuto le sue adunanze e cerimonie religiose nel vicino oratorio della Madonna del Rosario, diventato per\u00f2 troppo angusto.\nDescrizione.\nL'interno, a pianta a croce greca e animato da colonne ioniche addossate alle pareti, presenta una rigogliosa decorazione plastica realizzata nella seconda met\u00e0 del 1600 e nella prima met\u00e0 del 1700, cui parteciparono diversi artisti.\nNel dovizioso corredo pittorico dell'edificio spicca la monumentale tavola dell'altare maggiore con l\"Incoronazione della Madonna e santi\", opera di Andrea e Raffaele Piccinelli, detti i \"Brescianini\", completata intorno al 1520. Sull'altare di sinistra \u00e8 presente una tela con la \"Conversione di san Paolo\" di Astolfo Petrazzi del XVII secolo. Sull'altare di destra, detto del Rosario, \u00e8 collocata invece la quattrocentesca tavola della \"Madonna col Bambino\", detta appunto \"Madonna del Rosario\", molto ridipinta in epoca successiva. Cospicuo \u00e8 il gruppo di tele sei-settecentesche presenti in chiesa.\nLa chiesa ha ospitato a lungo la celebre \"Nativit\u00e0 della Vergine\" di Domenico Beccafumi, dipinta proprio per questa chiesa e oggi conservata alla Pinacoteca Nazionale di Siena."}
{"id": "850809", "revid": "793215", "url": "https://it.wikipedia.org/wiki?curid=850809", "title": "Torta Tre Monti", "text": ""}
{"id": "850810", "revid": "110157", "url": "https://it.wikipedia.org/wiki?curid=850810", "title": "Chiesa dei Santi Quirico e Giulitta (Siena)", "text": "La chiesa dei Santi Quirico e Giulitta o di San Quirico in Castelvecchio si trova a Siena, in via San Quirico, ed \u00e8 una delle pi\u00f9 antiche della citt\u00e0.\nStoria e descrizione.\nL'attuale fisionomia dell'edificio \u00e8 dovuta al radicale intervento di rinnovamento architettonico del 1598. Sono per\u00f2 ancora visibili testimonianze d'epoca medioevale (del XII-XIII secolo) quali il portale d'ingresso, le pietre tufacee presenti sulla facciata ed alcuni capitelli all'interno.\nLa facciata risalta il contrasto tra la pietra tufacea del periodo medievale e le parti in mattoni rossi (laterizio) che invece risalgono al rifacimento operato tra la fine del Cinquecento e l'inizio del Seicento.\nL'interno offre un interessante florilegio della pittura senese d'inizio Seicento. Alla decorazione affrescata dell'abside presero parte alcuni fra i pi\u00f9 rinomati pittori senesi dell'epoca, come Ventura Salimbeni (\"Martirio dei santi Quirico e Giulitta\"), Alessandro Casolani (\"Cristo al Calvario\"), Pietro Sorri (\"Incoronazione di spine\"). Questi stessi artisti sono gli artefici di buona parte delle tele che adornano la chiesa. Notevoli anche le due pale dipinte da Francesco Vanni con il \"Cristo alla colonna\" e il \"Ritorno dalla fuga in Egitto\".\nLa chiesa \u00e8 stata a lungo l'oratorio della Contrada della Pantera, funzione oggi assolta dalla vicina Chiesa di San Niccol\u00f2 del Carmine."}
{"id": "850811", "revid": "339392", "url": "https://it.wikipedia.org/wiki?curid=850811", "title": "Danz\u014d", "text": ""}
{"id": "850814", "revid": "767487", "url": "https://it.wikipedia.org/wiki?curid=850814", "title": "The Jet Set", "text": "The Jet Set \u00e8 stato un gruppo pop polacco creato nel 2005. Il nome del gruppo era formato dalle prime lettere dei nomi dei fondatori del gruppo, cio\u00e8 da Sasha e Tray. Fino allo scioglimento il gruppo era composto da Sasha and David J.\nI The Jet Set debuttarono al concorso Piosenka dla Europy 2006 con la canzone \"How Many People\", con la quale si classificarono al terzo posto. \nIl gruppo ha vinto le qualificazioni polacche per l'Eurovision Song Contest 2007."}
{"id": "850816", "revid": "110157", "url": "https://it.wikipedia.org/wiki?curid=850816", "title": "Chiesa del Santuccio", "text": "La chiesa del Santuccio si trova a Siena, in via Roma 69 bis, un tempo facente parte dell'ex-monastero di Santa Maria degli Angeli.\nStoria.\nLa chiesetta fu eretta nel 1352 e rifatta nel 1557 grazie all'iniziativa del nobile Annibale Bichi che ne realizz\u00f2 la facciata e la sovvenzion\u00f2 economicamente. Il nome deriva dalla famiglia Santucci che furono i suoi principali benefattori. Era parte dell'ex monastero agostiniano femminile di Santa Maria degli Angeli. Con le soppressioni degli ordini monastici di fine Ottocento, la chiesa accolse le suore dai vicini conventi. All'inizio del Novecento queste vennero per\u00f2 spostate altrove e il monastero perse la sua funzione diventando scuola professionale.\nDescrizione.\nLa facciata in cotto, di ricordo peruzziano, fu realizzata dal nobile dilettante Annibale Bichi. All'interno, sull'altar maggiore, una grande tela con la \"Madonna col Bambino e santi\" iniziata da Francesco Vanni nel 1610, anno della sua morte, continuata da Ventura Salimbeni, morto nel 1613, e finalmente finita da Sebastiano Folli nel 1614.\nAi lati dell'altare maggiore due tele con \"Santa Cecilia che suona l'organo\" (a destra) attribuito ad Antonio Buonfigli e un \"Concerto d'angeli\" (a sinistra) firmato da Ventura Salimbeni (1612). I temi di entrambi ricordano la devozione musicale delle suore del convento.\nLa decorazione ad affresco lungo le pareti laterali, eseguita da Ventura Salimbeni, illustra sei episodi della \"Vita di san Galgano\". Tra queste si segnalano il \"Sogno di San Galgano\" e \"San Galgano in preghiera di fronte alla spada nella roccia\" e tutte spiccano per la scioltezza con cui sono eseguite."}
{"id": "850822", "revid": "339392", "url": "https://it.wikipedia.org/wiki?curid=850822", "title": "Jake &quot;The Snake&quot; Roberts", "text": ""}
{"id": "850827", "revid": "110157", "url": "https://it.wikipedia.org/wiki?curid=850827", "title": "Chiesa della Maria Santissima del Rosario", "text": "La chiesa della Maria Santissima del Rosario si trova a Siena in via del Pignattello.\nStoria e descrizione.\nLa chiesa fu costruita dopo la peste del 1348 per custodirvi la venerata \"Madonna di Monteguaitano\", piccolo trittico trecentesco in legno ed avorio che era oggetto di devozione popolare per tutto il secolo e particolarmente durante l'epidemia del 1348. A tale scopo l'edificio fu inizialmente intitolato a \"Santa Maria delle Grazie\". Il piccolo trittico, precedentemente ubicato in una nicchia delle vicine mura, \u00e8 oggi ancora esistente e custodito presso la chiesa della Sapienza.\nNel 1441 la chiesa pass\u00f2 alle Convertite, che lo intitolarono a \"Santa Maria Maddalena Penitente\" e che lo occuparono fino alla soppressione degli ordini religiosi operata da napoleone (1809). Fu sotto la gestione delle Convertite che la chiesa fu pesantemente rimaneggiata nei secoli successivi. In seguito al passaggio della chiesa alla Diocesi senese, la chiesa fu intitolata a \"Maria Santissima del Rosario di Pompei\".\nIl rimaneggiato interno presenta resti di affreschi trecenteschi di gusto lorenzettiano sulla volta (\"Evangelisti\") e nella parete destra (\"Martirio di san Lorenzo\"); la \"Madonna che presenta Cristo alla Maddalena\" nella cupola \u00e8 invece opera di Annibale Mazzuoli."}
{"id": "850828", "revid": "18397", "url": "https://it.wikipedia.org/wiki?curid=850828", "title": "Candelieri", "text": ""}
{"id": "850830", "revid": "1825453", "url": "https://it.wikipedia.org/wiki?curid=850830", "title": "Albese Calcio", "text": "L'Associazione Sportiva Dilettantistica Albese Calcio 1917 \u00e8 la principale societ\u00e0 calcistica di Alba, in provincia di Cuneo, ed attualmente milita nel campionato di Eccellenza nel girone A, quinto livello del calcio italiano. Il campo di gioco \u00e8 lo Stadio San Cassiano con capienza spettatori di 2 000, ma la squadra si allena sul campo sintetico Michele Coppino, dotato di 750 posti inaugurato il 30 aprile 1922.\nStoria della societ\u00e0.\nLa nascita.\nL'Albese nasce nel 1917 con il nome di \"Unione Sportiva Albese\" e per oltre 50 anni ha una costante crescita che la porta ad essere fra le pi\u00f9 conosciute in ambito regionale.\nAnni Venti e l'inizio della rivalit\u00e0 con il Cuneo.\nNegli anni 20,l'Albese partecip\u00f2 a diversi campionati di Terza Divisione dell'epoca e in uno di questi conquist\u00f2 il record di miglior posizionamento della squadra, ancora imbattuto, nella stagione 1924-1925 classificandosi al 2\u00ba posto a soli 2 punti dalla promozione in Seconda Divisione (all'epoca il secondo livello del campionato nazionale). Restano nella storia, per motivi non propriamente sportivi, le sfide Cuneo-Albese delle stagioni 1927-1928 e 1928-1929 nel campionato di Seconda Divisione (ovvero il terzo livello calcistico italiano). Nella prima delle due stagioni sopra citate il derby fra La Fedelissima Sportiva Cuneese ed Albese vide l'andata in programma ad Alba con gli albesi vincitori per 2-0: da segnalare soprattutto le intemperanze dei tifosi locali contro i cuneesi e, a fine gara, la richiesta di avere Alba capoluogo di provincia.\nI cuneesi si \"vendicheranno\" (sportivamente parlando) nel girone di ritorno vincendo la sfida-rivincita per 1-0, giocando, dicono le cronache dell'epoca, con una grinta ed una determinazione che permisero loro di avere la meglio su un'Albese pi\u00f9 tecnica: il successo fu anche il modo per cancellare l'onta della sconfitta patita all'andata e gli sberleffi subiti dal pubblico di parte avversa. Molto pi\u00f9 caldi furono invece i derby dell'anno successivo, il 1928-1929. In entrambi i casi vinsero i cuneesi sempre per 2-0 ma la gara di ritorno disputata ad Alba il 21 aprile del 1929 fece registrare momenti di paura: gara sospesa per la gazzarra dei giocatori e del pubblico, botte in campo e scazzottature in tribuna. La Fedelissima Polisportiva Cuneese era andata all'intervallo in vantaggio per 1-0 ma gi\u00e0 alla fine del primo tempo i bianconeri (questi erano i colori sociali di allora) erano stati accompagnati negli spogliatoti dai carabinieri e dall'arbitro. Nella seconda frazione la seconda rete ospite scaten\u00f2 mischie furiose in campo e in tribuna ed una nuova invasione di campo. Intervenne il capitano dei carabinieri in persona il quale impose al direttore di gara la sospensione della gara con la squadra ospite che abbandon\u00f2 l'impianto sportivo albese scortata dai Regi Carabinieri e militari della Milizia.\nGli anni Trenta.\nI bianco-azzurri vinsero il campionato provinciale della Sezione Propaganda di Cuneo nel 1939.\nGli anni Settanta e ritorno nella Serie C.\nAl termine della stagione 1970-1971 fu promossa in Serie D dove, dopo un anno di assestamento, disput\u00f2 tre stagioni di vertice e nell'ultima (1974-1975) centr\u00f2 la tanto attesa promozione in Serie C.\nIn questi anni la squadra gioc\u00f2 le proprie partite interne presso lo stadio \"Cinzano\" di Santa Vittoria d'Alba.\nIn questo campionato si salv\u00f2 nel 1975-1976, ma retrocede l'anno dopo. Nel 1976-1977 pass\u00f2 alla storia per la cronaca in differita di un'ora, della gara Albese- 0-1 giocata al Michele Coppino sulle reti RAI, primo caso in assoluto per una partita di Serie C, commentata da Bruno Pizzul. Tuttavia nel 1977-1978 arriv\u00f2 terza in Serie D e, grazie alla nuova formula dei campionati con frazionamento della C in C1 e C2, i langaroli furono promossi in C2.\nGli anni Ottanta ed il declino.\nIl primo anno in Serie C2 fu positivo, ma nel 1979-80 arriv\u00f2 la retrocessione in Serie D, dove l'Albese milit\u00f2 nelle due successive stagioni. Quindi un'altra retrocessione, questa volta in Promozione dove, dopo il secondo posto del 1982-83 arriv\u00f2 il successo del 1983-84 che la riporta in Interregionale, dove per\u00f2 rimase solo due anni poich\u00e9, al termine del 1985-86, torn\u00f2 in Promozione.\nDal 1986/87 al 1989/90 milit\u00f2 in Promozione.\nGli anni bui del Novanta.\nNell'estate del 1990 \u00e8 stata ripescata in Serie D, ma al termine della stagione 1990-1991 \u00e8 retrocessa nuovamente. Una nuova riforma dei campionati innesta il campionato di Eccellenza (fra l'Interregionale e la Promozione) che l'Albese ha disputato dal 1991-1992 al 1993-1994, anno in cui \u00e8 retrocessa in Promozione. Nel 1996 \u00e8 stata ancora riammessa in Eccellenza, dove ha militato dal 1996-1997 al 1999-2000 (retrocessione ai play-out).\nGli anni 2000 e il ritorno in D.\nNel 2000-01 gioca in Promozione, cos\u00ec come nel 2001-2002, anno in cui vince il campionato e torna in Eccellenza, da dove per\u00f2 retrocede nuovamente nella serie inferiore ai play-out al termine della stagione 2002-2003. Nel 2003, il presidente Franco Rava ed il direttore sportivo Saverio Roman si prefiggono di raggiungere in cinque anni la serie dilettantistica e nella stagione 2007-2008 l'Albese domina il girone B dell'Eccellenza Piemontese, rimanendo in testa per 29 giornate su 30, e centra la promozione battendo per 1-0 il Don Bosco Nichelino nell'ultima giornata e concludendo il campionato al primo posto con 60 punti, uno in pi\u00f9 degli inseguitori del Castellazzo Bormida, ritornando cos\u00ec in serie D dopo 18 anni. Perde la finale per diventare campione d'Eccellenza Piemontese contro il Valle d'Aosta perdendo 0-1 fuori casa e 1-5 in casa.\nColori.\nL'Albese gioca in maglia a strisce verticali azzurre e bianche e pantaloncini bianchi. In trasferta la squadra gioca in maglia a strisce rosse e bianche e pantaloncini bianchi. \nStadio.\nL'Albese gioca le partite casalinghe allo stadio \"San Cassiano\" di Alba. L'impianto, con una sola tribuna coperta, \u00e8 dotato di 2000 posti. Il fondo in erba misura 65 metri di larghezza e 105 di lunghezza. Lo stadio \u00e8 in realt\u00e0 intitolato ufficialmente \"Augusto Manzo\", in onore di Augusto Manzo (noto giocatore di pallapugno di Alba che disput\u00f2 il campionato di Seconda Divisione - l'attuale Serie C - nella squadra dell'Unione Sportiva Albese negli anni 1929-1930 e 1930-1931, poi scelse definitivamente il pallone elastico).\nTifoseria.\nL'Albese non ha un gruppo organizzato di Ultras ma le partite casalinghe sono sempre molto seguite mediamente da 400-500 persone.\nNegli anni settanta per\u00f2 \u00e8 esistito un gruppo di ultras del bar \"Carlin\" di Alba che seguiva la squadra bianco-azzurra nella Serie C unica.\nLe rivali storiche dell'Albese sono il Cuneo e l'.\nIl \"Derby della Granda\".\nIl derby della Granda \u00e8 il derby della provincia di Cuneo \u00e8 un incontro calcistico tra l'Albese e il Cuneo ed \u00e8 per tradizione uno tra i pi\u00f9 importanti eventi sportivi della provincia.\n\"Aggiornato al 29/09/09\"\nLe prime sfide fra Cuneo e Albese risalgono alla stagione 1922-1923 nel 1\u00ba campionato provinciale della Sezione Propaganda FIGC fra l'antenata dell'attuale , ovvero la Alta Italia, e appunto l'Albese. La gara unica, inserita nel contesto di un torneo a 6 squadre con gare di sola andata, vide il successo dell'Alta Italia per 2-1. La seconda tappa ci porta al Campionato di III Divisione girone D stagione 1926-1927 con l'Alta Italia che vince 5-2 ad Alba la gara di andata ma si fa imporre il pareggio (2-2) nel match di ritorno. Nota curiosa il fatto che l'Alta Italia si aggiudica il girone (composto da 10 formazioni) con 30 punti davanti all'Albese (27). Nel frattempo l'Alta Italia si \"fonde\" con Cuneese e Vigor e d\u00e0 luogo alla Fedelissima Polisportiva Cuneese e, nella stagione 1927-1928, nel girone A della II Divisione i due derby contro l'Albese vedono il successo dei langaroli all'andata (gara giocata ad Alba e terminata 2-0) e vittoria cuneese nel match disputato nel capoluogo (1-0).\nNella stagione successiva (1928-1929) il girone \u00e8 il B ma il campionato \u00e8 lo stesso (Seconda Divisione): la Fedelissima Polisportiva Cuneese si aggiudica entrambe le sfide con il punteggio di 2-0. Nel 1930-31 invece ecco l'esordio della Cuneo Sportiva (II Divisione girone A), Cuneo-Albese 8-1 e Albese-Cuneo 2-1 i risultati di quella stagione alla quale parteciparono anche la Juventus Riserve ed il Torino Riserve. La storia delle sfide Cuneo-Alba prosegue nel 1931-1932 (Seconda Divisione girone B) con la Cuneo Sportiva che vince 3-0 in casa ma si fa imporre l'1-1 in terra di Langa. L'anno successivo invece (sempre II Divisione girone B, \u00e8 il 1932-1933) doppio successo per i colori del capoluogo con 1-0 ad Alba e 9-0 a Cuneo. Per quasi trent'anni le storie di Albese e Cuneo si dividono (il Cuneo in questi 6 lustri disputa la Serie C dell'epoca, una Promozione allora interregionale, la IV Serie, sempre interregionale e la Serie D) e per ritrovare un confronto ufficiale di campionato dobbiamo arrivare al Campionato di I Categoria girone B 1961-1962 con i seguenti risultati: Albese-Cuneo 1-2 e Cuneo-Albese 1-1 (con rete, per il Cuneo, di Giancarlo Fenocchio).\nNella stagione successiva 1962-1963 (medesimo campionato e girone) il Cuneo vince 1-0 il derby casalingo ma perde 3-1 quello di Alba, va meglio per i colori del capoluogo nella stagione 1963-1964 (sempre Prima Categoria girone B) perch\u00e9 la Cuneo Sportiva si impone 2-0 ad Alba e 3-1 a Cuneo e a fine stagione sale in serie D, salutando l'Albese che ritrover\u00e0 poi solo nel 1977-1978 dopo che i langaroli avranno assaporato per due anni la vecchia Serie C unica mentre il Cuneo era tornato da poco in D dopo quattro stagioni nel \"limbo\" di una Promozione che allora, obiettivamente, era di un livello sicuramente superiore a quella attuale. Eccoci dunque al 1977-1978, serie D girone A, quando la Juventus di Trapattoni vince il suo secondo scudetto: entrambi i derbies si concludono 0-0 ma l'Albese sale in C2 dove rester\u00e0 per due stagioni. Albese-Cuneo ritorna nel Campionato Interregionale 1981-1982 girone A con la squadra biancorossa che nel frattempo ha mutato la denominazione da Cuneo Sportiva a Associazione Calcio Cuneo e poi a Cuneo Calcio '80. Anche l'Albese, negli anni Settanta e Ottanta, muter\u00e0 sovente la denominazione sociale, da Us Albese a Ap Albese, ancora A.P. Albese 1917 e cos\u00ec via fino all'attuale Albese Calcio. Tornando a quella stagione, ovvero il 1981-1982 (anno che condurr\u00e0 al trionfo dell'Italia ai Mondiali di calcio in Spagna) il Cuneo (reti di Nasta e Sinopoli) vince il derby di andata al Paschiero (per l'Albese a segno Colarelli) mentre ad Alba, in un clima di polemiche per i prezzi \"alle stelle\" applicati dal club langarolo al costo del biglietto di ingresso (contestati anche dall'allora dirigente del Cuneo Barroero durante una trasmissione sportiva di una nota emittente locale) i biancoazzurri vincono 2-0 con doppietta di Mari.\nAlbese e Cuneo si ritrovano di fronte nell'Interregionale girone A 1984-1985: all'andata Albese-Cuneo 1-0 (Saporito su rigore), al ritorno Cuneo-Albese 1-0 (rete dell'ex di \"Momo\" Dogliani, attuale trainer del Saluzzo). Sempre in Interregionale girone A, ma nel 1985-86 ecco due pareggi a reti inviolate, infine gli ultimi confronti ufficiali che precedono la sfida di domenica 7 dicembre al Paschiero. Siamo nell'Eccellenza girone B 1996-1997 (nel frattempo il Cuneo ha conosciuto per alcuni anni la C2, a cavallo degli anni Ottanta e Novanta) e il derby \u00e8 previsto alla prima giornata: all'andata al San Cassiano \u00e8 1-1 (rete ospite di Becchio e pareggio albese di Luca Morone), al ritorno al Paschiero decide un rigore del compianto Labrozzo a favore della squadra biancorossa. Nella stagione di Serie D 2008-2009 vi sono stati 4 incontri: 2 in Coppa Italia e 2 in Campionato. Nella coppa di categoria l'Albese elimin\u00f2 il Cuneo dopo i calci di rigore, nel match di ritorno disputato a Corneliano d'Alba, terminato 2-1 per gli ospiti nei 90', identico risultato rispetto a quello ottenuto dall'Albese nel capoluogo la settimana precedente.\nIn Campionato l'andata si \u00e8 disputata il 7 dicembre al Fratelli Paschiero di Cuneo ed il successo \u00e8 andato ai biancoazzurri di Alba (0-1) grazie ad una rete di Sergio Odino nel finale del primo tempo (43'). Nel ritorno di Alba, il 26 aprile sotto una pioggia battente per tutti i 90' e con il terreno del San Cassiano ai limiti della praticabilit\u00e0 i biancoazzurri hanno sconfitto ancora una volta i rivali biancorossi, ancora per 1-0 con gol al 37' del primo tempo di Niccol\u00f2 Garrone su calcio di rigore (concesso per un fallo di Camolese sul capitano albese Perrella) per la gioia dei propri sostenitori.\nStagione 2009-2010: Andata 27 settembre Cuneo-Albese 0-1 (Ferrari); Ritorno Albese-Cuneo 0-0. Stagione 2010-2011: Andata 19 dicembre Albese-Cuneo 2-4 (Di Paola r (C), De Rosa (A), 2 Fantini (C), Santoro r (A), Garavelli (C)), Ritorno 8 maggio 2011 Cuneo-Albese 3-2 (Santoro (A), Fantini (C), Cornero (A), Fantini (C), Longhi(C))."}
{"id": "850831", "revid": "793215", "url": "https://it.wikipedia.org/wiki?curid=850831", "title": "Verretta", "text": ""}
{"id": "850837", "revid": "287204", "url": "https://it.wikipedia.org/wiki?curid=850837", "title": "Chiesa delle Carceri di Sant'Ansano", "text": "La chiesa delle Carceri di Sant'Ansano si trova a Siena, in via San Quirico.\nStoria e descrizione.\nIl nome della chiesa deriva dalla tradizione secondo cui Sant'Ansano, evangelizzatore di Siena e martire sotto le persecuzioni di Diocleziano agli inizi del sec. IV, venne in questo luogo tenuto in prigione dalle autorit\u00e0 romane prima di essere condotto al martirio fuori dalla citt\u00e0, presso Dofana. La tradizione narra che, nonostante la cattivit\u00e0, il santo continuasse ad evangelizzare e battezzare dalle grate della prigione. Il sito, come presenza di culto a S. Ansano, ha attestazione fin dall'epoca longobarda (sec. VIII), ma la chiesa attuale \u00e8 documentata dal 1441.\nNella facciata in cotto a capanna, sottoposta a vari rimaneggiamenti, sopra il portale, sovrastato da un affresco frammentario con la \"Madonna col Bambino tra i santi Ansano e Caterina da Siena\" di Francesco Rustici, detto il \"Rustichino\", si apre un oculo quattrocentesco con una vetrata coeva, raffigurante il santo titolare fra due stemmi gentilizi: uno della famiglia Pecci e l'altro, col galero da ecclesiastico, di Enea Silvio Piccolomini, cardinale vescovo di Siena dal 1449 al 1458, anno in cui fu elevato al soglio pontificio col nome di Pio II.\nRilevanti documenti della decorazione quattrocentesca, attribuibili in parte all'ambito del cosiddetto \"Maestro di Sant'Ansano\", sono i tre riquadri affrescati nella parete sinistra dell'interno, raffiguranti un\"adorazione dei Magi\", una \"Crocifissione\" e il \"Santo martire Ansano\" con il vessillo della Citt\u00e0 di Siena (la cosiddetta \"balzana\"). Altre testimonianze artistiche di un certo interesse risalgono agli inizi del Seicento: la pala dell'altare maggiore, raffigurante \"Il processo di S. Ansano dinanzi al procuratore Lisia\", realizzata sempre dal Rustichino intorno al 1617, e i tre dipinti murali disposti intorno alla pala d'altare, opera invece di Vincenzo Rustici (padre del Rustichino), che rappresentano \"Dio Padre\" (in alto), l\"arcangelo Gabriele\" (a sinistra) e la \"Vergine annunziata\" (a destra).\nLa chiesa delle Carceri \u00e8, fin dalla fondazione, propriet\u00e0 dell'Opera della Metropolitana di Siena; fu anche utilizzata dalla Contrada della Tartuca come oratorio dai primi del sec. XVII fino al 1685. Normalmente oggi \u00e8 chiusa al pubblico, ma viene officiata ogni anno la mattina del 1\u00ba dicembre, festa del Santo martire Ansano, patrono di Siena e dell'arcidiocesi."}
{"id": "850853", "revid": "1573940", "url": "https://it.wikipedia.org/wiki?curid=850853", "title": "Chiesa delle Clarisse (Siena)", "text": "La chiesa delle Clarisse \u00e8 una piccola struttura religiosa moderna, intitolata a Santa Chiara e annessa al convento delle Clarisse a Siena, in via Paolo Mascagni, 38.\nDescrizione.\nLa chiesa \u00e8 moderna, divisa in due ambienti da una cancellata per permettere la separazione tra la prima parte permessa ai fedeli esterni (subito dopo l'entrata della chiesa) e quella frequentata dalle suore (nella parte posteriore). La chiesa, seppure moderna, custodisce una preziosa tavola degli anni settanta del Duecento. La tavola, attribuita a Rinaldo da Siena, raffigura \"Cristo e la Vergine in trono\" e rivela, l'arte senese di quegli anni, con palesi influenze stilistiche da Coppo di Marcovaldo."}
{"id": "850861", "revid": "461628", "url": "https://it.wikipedia.org/wiki?curid=850861", "title": "Chiesa di San Cristoforo (Siena)", "text": "La chiesa di San Cristoforo si trova in piazza Tolomei a Siena.\nStoria e descrizione.\nL'edificio, con pianta a croce latina, risale all'XI-XII secolo. La sua antichit\u00e0 e importanza \u00e8 attestata dai documenti medievali che testimoniano come fosse utilizzata dalle Magistrature comunali come sede delle loro pi\u00f9 importanti istituzioni. Prima della costruzione del Palazzo Pubblico in Piazza del Campo, nella chiesa di San Cristoforo vi si riuniva anche il Consiglio Generale della Repubblica, detto anche \"di Campana\", per il fatto che veniva convocato col suono di una particolare campana oggi conservata nel Museo Civico. Fu proprio in San Cristoforo infatti che nel 1260 i Senesi decisero di muovere battaglia ai Fiorentini che minacciavano la Citt\u00e0 quasi fin sotto le sue porte, combattendo e vincendo la celebre battaglia di Montaperti (4 settembre 1260).\nDal 1796 al 1945 la chiesa di San Cristoforo \u00e8 stata anche la sede della Contrada Priora della Civetta, la quale a tutt'oggi conserva il patronato sul primo altare di destra, intitolato appunto a Sant'Antonio di Padova, compatrono della Contrada.\nAntico titolo urbano, dal 1988 su provvedimento dell'arcivescovo Mario Ismaele Castellano, la parrocchia di San Cristoforo fu soppressa e il suo territorio inglobato, insieme a quelli di San Donato all'Abbadia e a San Pietro a Ovile, nella neo-eretta parrocchia dell'Insigne Collegiata di Santa Maria in Provenzano. \nOggi la chiesa di San Cristoforo \u00e8 giuridicamente configurata come Rettoria autonoma, custodita dalle suore Figlie della Chiesa e utilizzata per le attivit\u00e0 liturgiche e pastorali degli studenti universitari.\nSia nella struttura esterna che nella decorazione interna la chiesa \u00e8 stata pi\u00f9 volte rimaneggiata nel corso dei secoli. La parte pi\u00f9 antica, di epoca romanica, \u00e8 riscontrabile in alcune tracce esterne dei muri perimetrali e nella parte absidale. La trasformazione pi\u00f9 consistente risale tuttavia al 1798, allorch\u00e9 la chiesa fu gravemente danneggiata dal terremoto che colp\u00ec Siena in quell'anno. L'antica facciata croll\u00f2 completamente e l'edificio fu ridotto di lunghezza. Nel 1800, per munificenza dei Conti Tolomei, il cui palazzo sorge di fronte, fu costruita la nuova facciata in forme neoclassiche, scandita da quattro colonne sovrastate da un timpano con trabeazione, opera di Tommaso e Francesco Paccagnini. La facciata si presenta oggi in laterizio, ma era inizialmente ricoperta d'intonaco verniciato, secondo il gusto dell'epoca. Le due statue nelle nicchie raffigurano \"San Bernardo Tolomei\" e la \"Beata Nera Tolomei\", opere di Giuseppe Silini (1802). Un ultimo restauro, che ha interessato soprattutto all'interno l'area del presbiterio, \u00e8 stato eseguito negli anni '90 del secolo scorso, con l'adeguamento alle attuali normative liturgiche.\nNell'interno, a navata unica e dotato di cupola, spiccano la \"Madonna col Bambino e i santi Luca e Romualdo\" di Girolamo del Pacchia (1508 circa), l'affresco con la \"Piet\u00e0 e i simboli della Passione\" di Martino di Bartolomeo, e il gruppo marmoreo sull'altare maggiore, raffigurante il \"Transito di san Benedetto\" di Giovanni Antonio Mazzuoli (1693), proveniente dal monastero olivetano di San Benedetto ai Tufi, soppresso dal governo napoleonico nel 1808 e poi distrutto; \u00e8 l'unica testimonianza artistica rimasta dell'antico cenobio fondato da San Bernardo Tolomei, dove egli mor\u00ec contagiato dalla peste nel 1348. \nGran parte del patrimonio artistico della chiesa di San Cristoforo \u00e8 oggi conservato presso il Museo Diocesano d'arte sacra (Oratorio di San Bernardino): una \"Madonna col Bambino\" di scuola robbiana del XV secolo, il \"San Giorgio e il drago\" e il \"San Cristoforo\", opere ambedue attribuite a Sano di Pietro, e il tondo con la \"Madonna e il Bambino\" del Maestro di Ovile.\nIl piccolo chiostro, accessibile da via del Moro, \u00e8 un suggestivo ambiente romanico risalente al XII secolo e ripristinato nel 1921. Secondo la tradizione, testimoniata da una lapide murata all'esterno dell'abside, vi \u00e8 sepolto il poeta senese Cecco Angiolieri."}
{"id": "850863", "revid": "1372005", "url": "https://it.wikipedia.org/wiki?curid=850863", "title": "Libertinismo", "text": "Con il termine libertinismo si indicano comunemente tre fenomeni distinti:\nQuesta critica ebbe un buon successo, come dimostra il fatto che nel linguaggio corrente \"libertino\" oggi \u00e8 usato prevalentemente con quest'ultimo significato. Questa \"controffensiva\" fu peraltro capace di dar vita a personaggi artistici di grande rilievo, come per esempio il Don Giovanni. Tipici esponenti furono Giacomo Casanova e il Marchese de Sade. Anche nell'uso comune la parola libertino \u00e8 rimasta ad indicare un \"donnaiolo\" o una persona dai comportamenti trasgressivi.\nEvoluzione storica.\nIl libertinismo filosofico ebbe tre fasi distinte:\nIl termine \"libertinismo\" fu usato principalmente dagli avversari: infatti i diretti interessati o non si riconobbero come \"scuola di pensiero\" a s\u00e9, o usarono termini pi\u00f9 generici come \"esprits forts\" (\"spiriti forti\", contrapposti agli \"spiriti deboli\" di coloro a cui la superstizione era necessaria per vivere) o, nel XVIII secolo, \"libero pensiero\" e \"libero pensatore\". Tuttavia alla fine della parabola del libertinismo, in alcuni casi, specialmente in quello di Sade, il termine viene assunto orgogliosamente come blasone:\nEtimologia.\nL'origine della parola \u00e8 antica: risale alle sette del \"libero spirito\" nate nel XIII secolo in Italia, Francia e Germania.\nIl termine \"libertino\" deriva dall'aggettivo latino \"libertinus\", che a sua volta deriva dal sostantivo \"libertus\", cio\u00e8 \"liberto\", che presso i Romani significava \"liberato dalla schiavit\u00f9\"\nIl \"libertinus\" in et\u00e0 repubblicana indicava il figlio dello schiavo affrancato ma durante l'Impero i due termini coincidono. In particolare il diritto romano chiama \"ingenuus\" il figlio degli uomini liberi e \"libertinus\" il figlio dello schiavo liberato che pur essendo di condizione libera come l'ingenuus, veniva distinto per classe poich\u00e9 la sua libert\u00e0 era un'acquisizione recente e quindi sospetta e poco affidabile.\nIl libertinismo religioso.\nMedioevo.\nIn origine, dalla presunta profezia, tratta da Gioacchino da Fiore, dell'avvento di un'et\u00e0 aurea dello Spirito, queste sette traevano la credenza in una sorta di panteismo e consideravano lecito praticare una libert\u00e0 di costumi, specie di quelli sessuali. La vita dell'uomo infatti \u00e8 strettamente naturale e nella natura \u00e8 la perfezione divina. Gli istinti non vanno frenati e non esiste peccato se ci si comporta seguendo le spinte naturali del piacere fisico.\nRinascimento.\nL'idea del libertinismo sviluppatasi in Italia grazie a figure del Rinascimento come Girolamo Cardano, Paracelso e Niccol\u00f2 Machiavelli (e pi\u00f9 avanti grazie a Pierre Gassendi), si basava:\nGli storici J\u00e9r\u00e9mie Barthas e Luca Addante hanno dimostrato come l'origine del termine in questo senso appaia in Italia nel primo Cinquecento, indicando inizialmente il partito \"ultra-democratico\" di Siena, sensibile alla predicazione di Juan de Vald\u00e9s, che in alcuni individui (come Giulio Basal\u00f9) port\u00f2 infine ad esiti pienamente \"libertini\", appunto.\nIl termine \u00e8 poi attestato con certezza nel 1525 circa per denominare quella che \u00e8 definita come una \"setta\", a Lilla e a Parigi, diffusasi con la protezione dalla stessa sorella del re Francesco I: Margherita d'Angoul\u00eame.\nAnche nella cupa e severa Ginevra comparvero i libertini, fortemente combattuti da Calvino con gli scritti e con il rogo.\nNei libertini di questo periodo sono evidenti i riflessi culturali del Rinascimento esaltante la naturalit\u00e0 dell'uomo con in pi\u00f9 un'interpretazione teologica della redenzione di Cristo che ha portato secondo loro ad un rinnovamento non solo dello Spirito ma anche del corpo dell'uomo. Con la redenzione del corpo di Cristo \u00e8 stata restituita all'uomo anche la purezza della carne come ai tempi biblici dell'Eden di Adamo. Per questo ogni desiderio naturale non va represso moralisticamente ma soddisfatto per volont\u00e0 di Cristo redentore.\nSempre in et\u00e0 rinascimentale il termine libertino era usato per denigrare sette religiose come quella dell'olandese David Joris accusato di praticare una presunta \"anarchia morale\" rifacendosi ad un'interpretazione di San Paolo della \"nuova alleanza\" che si contrapponeva alla legge mosaica sostituendovi l'amore e la grazia.\nXVII secolo.\nNel Seicento i nemici di questa corrente di pensiero non usano pi\u00f9 il termine \"libertino\" per indicare genericamente i sostenitori di costumi riprovevoli giustificati da motivazioni religiose, ma genericamente coloro che si sono allontanati dalla \"vera fede\" e che sono caduti nella \"dissolutezza\" morale.\nNon sempre il termine veniva interpretato negativamente ma poteva anche significare \"\"esprit fort\", uno \"spirito forte\": una mente che tendeva all'estremizzazione ma convinta delle sue posizioni.\nIl termine \"libertino\" stava quindi ad indicare tre significati sia nel linguaggio comune che tra i filosofi:\nUna di queste definizioni non escludeva l'altra, anzi autori cristiani sostenevano come un comportamento licenzioso spesso portasse all'abbandono della fede e viceversa come un atteggiamento di critica o incredulit\u00e0 nei confronti della Chiesa fosse causa di depravazione morale.\nQuesta caratterizzazione \u00e8 stata creata per nascondere l'esistenza del ben pi\u00f9 consistente fenomeno filosofico del \"libertinage erudit\"\" (libertinaggio erudito) proprio di personaggi intellettualmente di rilievo, che avrebbe avuto grande importanza per lo sviluppo del Pensiero occidentale.\nCattolici e protestanti sostenevano che la decadenza della morale e in particolare la sessualit\u00e0 senza regole era l'effetto della mancanza di fede.\nLa licenziosit\u00e0 morale veniva in genere riportata al naturalismo metafisico rinascimentale come gi\u00e0 si \u00e8 detto, ma in particolare i cattolici accusavano la teoria della predestinazione calvinista come causa del comportamento libertino. Infatti, essi dicevano, se la salvezza o la dannazione dell'uomo dipendono dalla predestinazione divina che gi\u00e0 ha deciso del destino ultraterreno allora nulla servir\u00e0 e varr\u00e0 il comportamento dell'uomo per modificare quanto gi\u00e0 fissato; tanto vale peccare fortemente (\"pecca fortiter\") come diceva Lutero, perch\u00e9 solo chi cade nel fondo dell'abisso del peccato pu\u00f2 far rinascere la sua fede per risalire alla salvezza.\nMa in vero anche la teoria della \"facile devozione\" dei gesuiti, antitetica a quella calvinista, poteva portare alla stessa conclusione. Ne troviamo un chiaro esempio nel quietismo italiano a proposito del processo di Miguel de Molinos condannato dal Sant'Uffizio nel 1682: sosteneva l'eretico de Molino che se \u00e8 vero che il nostro corpo da Adamo in poi \u00e8 definitivamente preda del demonio, se misticamente e asceticamente liberiamo la nostra anima dalla carne allora nulla importer\u00e0 se questa finir\u00e0 di corrompersi con i piaceri terreni. L'anima rifugiatasi nella contemplazione sar\u00e0 ormai salva.\nSi \u00e8 sempre voluto sostenere un nesso tra libertinismo filosofico e quello morale per cui si attribuiva al primo la causa del secondo e talora gli avversari della dottrina in questione usavano questa pretesa conseguenza morale per discreditarla. In realt\u00e0 questo nesso causale non era nelle intenzioni di chi in origine aveva formulato quella dottrina ma piuttosto la si prendeva a pretesto per giustificare certi disinvolti comportamenti indirizzati al godimento edonistico dei piaceri carnali come quelli sessuali.\nIl libertinismo religioso nella Francia del '600.\nIn effetti questa concezione collegata alla religione era largamente diffusa nel libertinismo del Seicento che associava all'indifferenza religiosa il nichilismo morale: era questo un libertinismo popolare diffuso in Francia sia tra i nobili che tra i borghesi che lo praticavano non motivati da anticlericalismo ma piuttosto per generica indifferenza ai precetti della Chiesa.\nI progressi della scienza ma soprattutto il disgusto per gli orrori di cui si erano macchiati sia i cattolici che i protestanti nelle fanatiche guerre di religione, allontanavano sempre di pi\u00f9 dalla fede gli spiriti moderati e pacifici.\nNaturalmente i libertini si opponevano ai tentativi d'ingerenza della Chiesa romana nel regno di Francia e questo pu\u00f2 spiegare il fatto che essi vennero in genere tollerati e non subirono persecuzioni in uno Stato, sostanzialmente laico, che applicava molto blandamente le leggi che punivano le offese alla religione come la bestemmia e l'ateismo.\nSi diffondono in questo periodo in Francia testi d'intellettuali e letterati libertini che affermano di non credere tanto alla filosofia o alla scienza quanto al buon senso, che ci fa apprezzare le gioie della vita: essi si proclamano credenti ma lasciano ai teologi le questioni di fede che per loro rimangono misteri e che non ritengono debbano essere chiariti alla luce di una ragione debole e insufficiente. Del resto questi stessi motivi si erano presentati sia nei mistici medioevali che nella Riforma che condannava duramente i tentativi della miserabile logica umana di penetrare le verit\u00e0 di fede.\nAl contrario vi sono quelli che con stringenti argomentazioni razionali tratte dallo scetticismo concludono che l'unica verit\u00e0 \u00e8 nella Rivelazione ma essi non hanno nessun interesse per le verit\u00e0 religiose per cui le affermazioni di fede dei libertini sembrano essere pi\u00f9 che altro strumenti per evitare persecuzioni e tribolazioni.\nIl mondo dei libertini \u00e8 molto variegato: tra di loro vi sono atei convinti come Cyrano de Bergerac che s'ispira alla filosofia di Tommaso Campanella da lui frequentato a Parigi, o quelli come Pierre Gassendi che credevano in Dio e nella vita eterna ma non si interessavano delle dispute teologiche.\nLibertini furono nel 600 filosofi, letterati, magistrati, uomini politici che agendo in segreto o in ristretti circoli aristocratici, con pubblicazioni anonime e clandestine cercarono d'influenzare il potere politico rimanendo nascosti alla pubblica opinione.\nIl libertinismo filosofico.\nIl libertinismo filosofico erudito, che viene considerato come un periodo di congiunzione tra l'et\u00e0 rinascimentale e l'illuminismo, pu\u00f2 essere inteso come il complesso delle dottrine degli \"spiriti forti\" o \"liberi pensatori\" del Seicento che, in Italia Francia, Paesi Bassi e Germania, avanzavano un pensiero spregiudicato, spesso condannato dalle Chiese.\nIl pensiero libertino tuttavia non \u00e8 una dottrina organica, ma si distingue per alcuni temi centrali ricorrenti:\nPierre Bayle.\nPierre Bayle (1647-1706) sostiene un deciso scetticismo tanto che, sia coloro che lo contestavano, che i suoi discepoli, considerarono ipocrite le sue professioni di credente. In realt\u00e0 egli di fronte al dilagante razionalismo illuministico credette bene di rifugiarsi in quella che definiva la \"religione del cuore\".\nLa sua era una tipica posizione libertina che scetticamente contestava ogni tipo di giustificazione razionale delle verit\u00e0 cristiane e nello stesso tempo dichiarava in buona fede, sia pure superficialmente, la sua fede cristiana. Questo non bast\u00f2 a persuadere i suoi contemporanei che lo giudicarono sempre uno scettico anticristiano, sebbene egli sostenesse che anche un ateo pu\u00f2 avere una profonda vita morale e citava in primo luogo Spinoza.\nCos\u00ec, nonostante la sua sincera buona fede, non gli si credette, e dopo di lui, specie nel Settecento, il termine \"libertino\" venne definitivamente assimilato a quello di \"depravato\".\nPierre Gassendi.\nL'abate Pierre Gassend detto Gassendi (1592\u20131655) fu sempre considerato durante tutta la sua vita un buon sacerdote, rispettoso della ortodossia cattolica e scrupoloso nei suoi doveri spirituali, tanto che venne apprezzato persino dalla Compagnia di Ges\u00f9; era nello stesso tempo buon amico dei filosofi libertini del suo tempo.\nNelle \"Exercitationes paradoxicae adversus Aristoteleos\" (1624) egli inizia a configurare il suo pensiero filosofico con una critica distruttiva alla filosofia aristotelica ma in effetti, dichiarava lui stesso, la sua era una contestazione diretta alla metafisica in quanto tale che pretende di attingere verit\u00e0 assolute quando la conoscenza dell'uomo \u00e8 inevitabilmente relativa. Lo stesso scetticismo egli esprimeva anche per le verit\u00e0 scientifiche e, sebbene egli sia stato il pi\u00f9 grande divulgatore delle scoperte astronomiche di Galilei, egli in effetti non aveva colto il sottofondo matematico delle scoperte galileiane e pensava invece che la fisica non fosse altro che una semplice constatazione di fatti naturali.\nLa fama di Gassendi nel Seicento si dovette soprattutto alla sua opera di autenticazione e di difesa del pensiero di Epicuro, falsificato da incrostazioni cristiane. Da questa base materialista egli quindi elabor\u00f2 la sua dottrina fondata sulla pura e semplice conoscenza sensoriale, che non potr\u00e0 mai andare oltre i fenomeni per attingere la metafisica cosa in s\u00e9. Nessuna verit\u00e0 religiosa potr\u00e0 essere sostenuta con argomentazioni razionali. I convincimenti metafisici e morali degli uomini variano a seconda delle situazioni storiche, delle societ\u00e0, delle zone geografiche.\nEra la stessa constatazione finale di Cartesio che insoddisfatto della cultura astratta ricevuta al rinomato collegio gesuita de La Fleche, era andato alla ricerca nel \"gran libro del mondo\" di principi universali tali da risolvere i problemi pratici dell'esistenza. Ma mentre Cartesio crede di trovare queste norme universali di comportamento nella scoperta nella sua stessa ragione delle regole del metodo che portano a verit\u00e0 assolute, Gassendi nega che possano esistere verit\u00e0 razionali definitive: solo la Rivelazione, per chi crede, pu\u00f2 soddisfare l'ansia di certezze dell'uomo.\nIl libertinismo radicale.\nLe tesi pi\u00f9 estreme dei libertini le troviamo nella teoria medievale dei \"tre impostori\": l'imperatore Federico II al concilio di Lione era stato accusato di aver scritto con la collaborazione del suo ministro Pier delle Vigne che: \u00abIl mondo intero \u00e8 stato ingannato da tre impostori, Ges\u00f9 Cristo, Mos\u00e8 e Maometto, due dei quali sono morti nell'onore, mentre Ges\u00f9 \u00e8 morto in croce\u00bb\nQuesta visione delle tre religioni verr\u00e0 riproposta espressamente in opere come \"Theophrastus Redivivus\" (1659) e il \"De tribus impostoribus\" (Trattato dei tre impostori) che fu pubblicato all'Aia dall'editore Levier nel 1719..\nNell'opera si afferma che Dio non esiste, gli uomini hanno creduto in Lui per il loro timore superstizioso e perch\u00e9 cos\u00ec fanno credere loro i potenti che si servono della religione come \"instrumentum regni\"; l'uomo si differenzia dagli animali solo per l'uso della parola e la stessa anima si riduce a parola. Ogni comportamento dell'uomo mira al piacere e perci\u00f2 l'unica regola dei rapporti sociali \u00e8 quella che impone di non fare agli altri quello che non vorresti fosse fatto a te.\nIl \"De tribus impostoribus\" finalmente pubblicava quello che nessuno aveva avuto modo di leggere perch\u00e9 probabilmente mai scritto:\nL'eredit\u00e0 del libertinismo.\nLa filosofia libertina con il suo carattere volutamente antisistematico rimane difficile da definire nei suoi contorni precisi. Essa \u00e8 piuttosto una dottrina che mira negativamente a distruggere le false convinzioni umane sulla metafisica, sulla pretesa assolutezza delle scienze mettendo in evidenza la precariet\u00e0 delle opinioni umane relative e transitorie.\nI libertini si rifacevano ai grandi pensatori del passato e del Rinascimento, pur ritenendosi svincolati dall'eredit\u00e0 della tradizione filosofica; il loro stesso antiaristotelismo era diretto non tanto alla filosofia aristotelica quanto a metterne in discussione la concezione della scienza che ancora dominava nel '600.\nAl libertinismo va riportata la definitiva crisi della filosofia scolastica e il diffondersi dell'indifferenza religiosa nei confronti della autorit\u00e0 della gerarchia ecclesiastica bersagliata spesso dalla satira di letterati e commediografi come quella dell'intimo amico di Gassendi il libertino Moli\u00e8re l'autore de \"Il Tartufo\", un'opera che riunisce in s\u00e9 una satira corrosiva contro i gesuiti, i giansenisti e i preti che si atteggiano a mistici\nDalla loro critica agli aspetti pi\u00f9 contrari al senso comune della filosofia cartesiana, ne consegue una sintesi fra il pensiero di Cartesio e quello di Gassendi, che dava cos\u00ec una certa dignit\u00e0 filosofica al libertinismo erudito.\nIl libertinismo fu sempre un atteggiamento di pensiero e mai una dottrina filosofica strutturata, al punto che si ebbero anche libertini deisti o cristiani: addirittura, durante le guerre di religione le varie confessioni fecero uso di argomenti tipicamente libertini, accusandosi a vicenda di essere frutto dell'opera di impostori. Ciononostante fu abbastanza forte da salvare lo spirito scettico e laico del '500 fino agli esiti del libero pensiero illuminista, proteggendolo dall'ondata repressiva della Controriforma e tramandandolo alla futura libert\u00e0 di pensiero.\nL'eredit\u00e0 del libertinismo oggi pi\u00f9 che coglierla in polemici liberi pensatori la si pu\u00f2 ritrovare ogniqualvolta la Chiesa interviene negli aspetti secolari dell'uomo e nelle istituzioni sociali facendo cos\u00ec riaffiorare ondate di anticlericalismo.\nPer quanto riguarda l'aspetto pi\u00f9 noto del libertinismo, quello della morale sessuale oggi, almeno in Occidente, nessuno che voglia usufruire della propria libert\u00e0 sessuale ritiene di dover giustificare filosoficamente le sue tendenze.\nL'importanza dell'eredit\u00e0 libertina \u00e8 da vedere piuttosto nella separazione della fede dal dibattito scientifico e dalle argomentazioni razionali. In questo senso i libertini rinnovarono di fronte all'attacco della Controriforma le esigenze di separazione tra fede e ragione che si possono far risalire all'alto medio evo quando con Occam si afferm\u00f2 la soluzione del problema dell'\"intellectus fidei\" (comprensione razionale della fede) con la separazione di filosofia e teologia, di scienza e fede.\nBibliografia.\nUna bibliografia sistematica a cura di Jean-Pierre Cavaill\u00e9 (\"Libertinage, ath\u00e9isme, irr\u00e9ligion. Essais et bibliographie\"), \u00e8 disponibile in due sezioni: prima e seconda. Quella che segue \u00e8 solo una scelta essenziale."}
{"id": "850864", "revid": "287204", "url": "https://it.wikipedia.org/wiki?curid=850864", "title": "Chiesa delle Clarisse", "text": ""}
{"id": "850868", "revid": "228587", "url": "https://it.wikipedia.org/wiki?curid=850868", "title": "Chiesa di San Donato (Siena)", "text": "La chiesa di San Donato si trova a Siena, in piazza dell'Abbadia.\nStoria e descrizione.\nLa chiesa di \"San Donato in San Michele arcangelo all'Abbadia\" nasce come monastero benedettino di regola vallombrosana, fondazione e dipendenza dell'abbazia di San Michele in Passignano, nel Chianti fiorentino. Dalle fonti documentarie di Passignano risulta che nel 1109 un certo Pietro, presbitero e poi monaco vallombrosano, chiese e ottenne da papa Pasquale II l'autorizzazione a costruire in Siena un monastero benedettino sotto la regola di Passignano. Sorse cos\u00ec il monastero di San Michele arcangelo \"in podio Sancti Donati\", detto l'Abbadia, come ancora oggi \u00e8 denominato il luogo in cui sorge. \nNel sec. XVI la presenza monastica inizi\u00f2 ad affievolirsi fino a scomparire del tutto. Dal 1597 al 1666 l'Abbadia fu sede del Seminario della Congregazione dei Sacri Chiodi, fondata pochi anni prima dal Ven. Matteo Guerra, ispiratosi nel fervore della Controriforma al modello dell'Oratorio romano di San Filippo Neri. Nel 1683, a seguito dell'accorpamento del Seminario dei S. Chiodi col Seminario Arcivescovile di San Giorgio, il complesso monastico fu affidato dall'arcivescovo Leonardo Marsili ai Padri Carmelitani, i quali operarono una trasformazione radicale in stile barocco. Nel 1816 venne soppressa la prospiciente chiesa parrocchiale di San Donato, oggi inglobata negli edifici di Rocca Salimbeni dopo gli interventi urbanistici di fine '800, e il titolo pass\u00f2 all'Abbadia, divenendo parrocchia col nome di \"San Donato in San Michele arcangelo\". Nel 1988, per decreto dell'arcivescovo Mario Ismaele Castellano, la parrocchia venne soppressa e unita, con San Cristoforo e San Pietro a Ovile, alla neo-eretta parrocchia dell'Insigne Collegiata di Santa Maria in Provenzano. La chiesa di San Michele e poi di San Donato fu la sede senese dell'Ordine Equestre di S. Stefano papa e martire, ordine dinastico della Casa granducale di Toscana, i cui stemmi (croce ottagona rossa in campo bianco) sono visibili sui lati della facciata.\nIl prospetto neo-romanico della facciata a capanna \u00e8 frutto di un restauro (1940-1942) che ha cancellato la precedente facciata settecentesca. La parte bassa \u00e8 in pietra, quella superiore in cotto, con un pregevole rosone marmoreo.\nL'edificio, con impianto a croce latina, ha perduto le originarie forme romaniche, fatta eccezione per il tiburio ottagonale, e mostra nell'interno ad unica navata un aspetto barocco risalente al 1691.\nTra le tele sei-settecentesche presenti in chiesa ricordiamo il \"Cristo coronato di spine\" di Sebastiano Folli, il \"Cristo che appare a san Giovanni della Croce\" di Giovan Battista Sorbi e i cinque dipinti con \"Storie di santa Teresa d'Avila\" di Antonio Nasini. Gli affreschi nell'abside sono di Luigi Ademollo e risalgono al 1794. Gran parte degli arredi pittorici e scultorei della chiesa, fra i quali la celebre \"Piet\u00e0\" quattrocentesca in legno policromo del Vecchietta, sono conservati nel Museo Diocesano d'arte sacra, presso l'Oratorio di San Bernardino in Piazza San Francesco."}
{"id": "850869", "revid": "767487", "url": "https://it.wikipedia.org/wiki?curid=850869", "title": "Eretria (personaggio)", "text": "Eretria \u00e8 un personaggio della trilogia di Shannara scritta da Terry Brooks. \u00c8 uno dei personaggi principali di \"Le Pietre Magiche di Shannara\" e appare brevemente in La Canzone di Shannara.\nStoria.\nEretria \u00e8 una giovane Nomade, figlia adottiva di Cephelo, capo della carovana di zingari di cui lei fa parte. Suo padre l'ha venduta a cinque anni, non potendole offrire nulla. Cephelo l'ha comprata ed Eretria \u00e8 entrata a far parte della sua carovana, ufficialmente come figlia del Nomade. \u00c8 subito attratta da Wil Ohmsford, nonostante questi pensi solo prima alla missione e poi ad Amberle Elessedil, l'Eletta che deve scortare fino al Fuoco del Sangue. Quando la carovana di Eretria viene scovata e distrutta dal Mietitore, il demone che segue Amberle per ucciderla, la ragazza convince Wil, dopo tante richieste inutili, a prenderla con s\u00e9. La piccola compagnia, composta da Amberle, Wil, il vecchio Hebel, Vagabondo, il cane di Hebel, ed Eretria, giunge alla sorgente del Fuoco del Sangue. Tornano quindi nelle Terre dell'Ovest e l\u00ec Wil perde il suo amore: Amberle si trasforma nella nuova Eterea e ristabilisce il Divieto. Dopo la scomparsa dell'Eletta, Wil cade in una depressione che pare infinita. Ripresosi, dopo molto tempo, dallo choc, il ragazzo accompagna Eretria nella Terra del Sud, la sua Terra natale. L\u00ec si sposeranno e avranno due bambini, Brin e Jair Ohmsford, protagonisti della \"La Canzone di Shannara\"."}
{"id": "850872", "revid": "1632387", "url": "https://it.wikipedia.org/wiki?curid=850872", "title": "Niccol\u00f2 Machiavelli", "text": "Considerato, come Leonardo da Vinci, un uomo universale, nonch\u00e9 figura controversa nella Firenze dei Medici, \u00e8 noto come il fondatore della scienza politica moderna, i cui principi base emergono dalla sua opera pi\u00f9 famosa, \"Il Principe\", nella quale, tra l'altro, \u00e8 esposto il concetto di ragion di stato nonch\u00e9 \u00e8 presente la concezione ciclica della storia. Questa definizione, secondo molti, descrive in maniera compiuta sia l'uomo sia il letterato pi\u00f9 del termine machiavellico, entrato peraltro nel linguaggio corrente ad indicare un'intelligenza acuta e sottile, ma anche spregiudicata e, proprio per questa connotazione negativa del termine, negli ambiti letterari viene preferito il termine \"machiavelliano\".\nL'ortografia del cognome \u00e8 ambigua; lo stesso filosofo, nel firmarsi, utilizzava la \"ch\" sia per il nome, sia per il cognome.\nBiografia.\nL'infanzia e la giovinezza.\nNiccol\u00f2 Machiavelli (scritto anche Macchiavelli sulla statua a lui dedicata all'ingresso degli Uffizi) nacque a Firenze, terzo figlio, dopo le sorelle Primavera (1465) e Margherita (1468) e prima del fratello Totto (1475-1522); figlio di Bernardo, dottore in legge (1432-1500) e di Bartolomea Nelli (1441-1496). Anticamente originari della Val di Pesa, i Machiavelli sono attestati popolani guelfi residenti almeno dal XIII secolo a Firenze, dove occuparono uffici pubblici ed esercitarono il commercio. Il padre Bernardo era tuttavia di cos\u00ec poca fortuna da esser considerato, non si sa quanto veritieramente, figlio illegittimo: dottore in legge, risparmiatore per carattere o per necessit\u00e0, ebbe interesse agli studi di umanit\u00e0, come risulta da un suo \"Libro di Ricordi\" che \u00e8 anche la principale fonte di notizie sull'infanzia di Niccol\u00f2. La madre, secondo un suo lontano pronipote, avrebbe composto laude sacre, rimaste peraltro sconosciute, dedicate proprio al figlio Niccol\u00f2.\nNel 1476 Niccol\u00f2 cominci\u00f2 a studiare latino con un certo Matteo, l'anno dopo si dedic\u00f2 allo studio della grammatica con Battista da Poppi, all'aritmetica nel 1480 e l'anno seguente affrontava le prove scritte di componimento in latino. Opere in questa lingua esistevano nella biblioteca paterna: la I Deca di Tito Livio e quelle di Flavio Biondo, opere di Cicerone, Macrobio, Prisciano e Marco Giuniano Giustino. Adulto, manegger\u00e0 anche Lucrezio e la \"Historia persecutionis vandalicae\" di Vittore Uticense. Non conobbe invece il greco antico, ma pot\u00e9 leggere le traduzioni latine di alcuni degli storici pi\u00f9 importanti, soprattutto Tucidide, Polibio e Plutarco, da cui trasse importantissimi spunti per la sua riflessione sulla Storia. S'interess\u00f2 alla politica anche prima di avere degli incarichi istituzionali, come dimostra una sua lettera del 9 marzo 1498, la seconda che di lui ci \u00e8 pervenuta - la prima \u00e8 una richiesta al cardinale Giovanni Lopez, del 2 dicembre 1497, affinch\u00e9 si adoperi a riconoscere alla sua famiglia un terreno contestato dalla famiglia dei Pazzi - indirizzata probabilmente all'amico Ricciardo Becchi, ambasciatore fiorentino a Roma, nella quale egli si esprime in modo critico contro Girolamo Savonarola.\nLa formazione.\nDue sono le fasi che scandiscono la vita di Niccol\u00f2 Machiavelli: nella prima parte della sua esistenza egli \u00e8 impegnato soprattutto negli affari pubblici; nella successiva nella scrittura di testi di portata teorica e speculativa. A partire dal 1512 si apre la seconda fase segnata dal forzato allontanamento dello storico e filosofo toscano dalla politica attiva.\nSegretario della Seconda Cancelleria della Repubblica fiorentina.\nNiccol\u00f2 aveva gi\u00e0 presentato al \"Consiglio dei Richiesti\", il 18 febbraio 1498, la propria candidatura a segretario della Seconda Cancelleria della Repubblica fiorentina, ma gli fu preferito un candidato savonaroliano. Pochi giorni per\u00f2 dopo la fine dell'avventura politica e religiosa del frate ferrarese, il 28 maggio Machiavelli fu nuovamente designato ed eletto il 15 giugno dal \"Consiglio degli Ottanta\", elezione ratificata dal \"Consiglio maggiore\" il 19 giugno 1498, probabilmente grazie all'autorevole raccomandazione del Primo segretario della Repubblica, Marcello Virgilio Adriani, che il Giovio asserisce essere stato suo maestro.\nPer quanto i compiti delle due Cancellerie siano stati spesso confusi, generalmente alla prima si attribuivano gli affari esterni, e alla seconda quelli interni e la guerra: ma i compiti della seconda Cancelleria, presto unificati con quelli della Cancelleria dei \"Dieci di libert\u00e0 e pace\", consistevano nel tenere i rapporti con gli ambasciatori della Repubblica, cosicch\u00e9, essendogli stata affidata, il 14 luglio, anche questa ulteriore responsabilit\u00e0, Machiavelli fin\u00ec per doversi occupare di una tale somma di compiti da essere storicamente considerato, senza ulteriori distinzioni, il \u00abSegretario fiorentino\u00bb.\nEra il tempo nel quale, conclusa l'avventura italiana di Carlo VIII, la maggiore preoccupazione di Firenze era volta alla riconquista di Pisa - resasi indipendente dopo che Piero de' Medici l'aveva data in pegno al re di Francia- e alleata di Venezia che, intendendo impedire l'espansione fiorentina, aveva invaso il Casentino, occupandolo a nome dei Medici. Il pericolo venne fronteggiato dal capitano di ventura Paolo Vitelli, e la mediazione del duca di Ferrara Ercole I, il 6 aprile 1499, riconsegn\u00f2 il Casentino a Firenze, autorizzandola altres\u00ec a riprendersi Pisa. In marzo venne inviato a Pontedera, dove erano acquartierate le milizie del signore di Piombino, Jacopo d'Appiano, alleato di Firenze.\nIn maggio scrisse il \"Discorso della guerra di Pisa\" per il magistrato dei Dieci: poich\u00e9 \u00abPisa bisogna averla o per assedio o per fame o per espugnazione, con andare con artiglieria alle mura\u00bb, esaminate diverse soluzioni, si esprime favorevole a un assedio di \u00abun quaranta o cinquanta d\u00ec ed in questo mezzo trarne tutti gli uomini da guerra potete, e non solamente cavarne chi vuole uscire, ma premiare chi non ne volesse uscire, perch\u00e9 se ne esca. Dipoi, passato detto tempo, fare in un subito quanti fanti si pu\u00f2; fare due batterie, e quanto altro \u00e8 necessario per accostarsi alle mura; dare libera licenza che se ne esca chiunque vuole, donne, fanciulli, vecchi ed ognuno, perch\u00e9 ognuno a difenderla \u00e8 buono; e cos\u00ec trovandosi i Pisani voti di difensori dentro, battuti dai tre lati, a tre o quattro assalti sar\u00eca impossibile che reggessero\u00bb.\nIl 16 luglio 1499 si present\u00f2 a Forl\u00ec alla contessa Caterina Sforza Riario, nipote di Ludovico il Moro e madre di Ottaviano Riario, che era stato al soldo dei fiorentini, per rinnovare l'alleanza e ottenere uomini e munizioni per la guerra pisana. Ottenne solo vaghe promesse dalla contessa che era gi\u00e0 impegnata a sostenere lo zio nella difficile difesa del Ducato milanese dalle mire di Luigi XII e dovette ripartire senza aver nulla ottenuto. Era nuovamente a Firenze in agosto, quando le artiglierie fiorentine, provocata una breccia nelle mura pisane, aprivano la via alla conquista della citt\u00e0, ma il Vitelli non seppe sfruttare l'occasione e temporeggi\u00f2 finch\u00e9 la malaria non ebbe ragione delle sue truppe, costringendolo a togliere l'assedio il 14 settembre. Invano ritent\u00f2 l'impresa: sospettato di tradimento, quello che \u00abera il pi\u00f9 reputato capitano d'Italia\u00bb fu decapitato.\nNessuna prova vi era che il Vitelli fosse stato corrotto dai Pisani ma la giustificazione di Machiavelli, a nome della Repubblica, in risposta alle critiche di un cancelliere di Lucca, fu che \u00abo per non havere voluto, sendo corropto, o per non havere potuto, non avendo la compagnia, ne sono nati per sua colpa infiniti mali ad la nostra impresa, et merita l'uno o l'altro errore, o tuct'a due insieme che possono stare, infinito castigo\u00bb. Conquistato il Ducato di Milano, in risposta alla richieste fiorentine Luigi XII mand\u00f2 suoi soldati a risolvere l'impresa di Pisa le cui mura furono bens\u00ec abbattute nel luglio del 1500 ma n\u00e9 gli svizzeri n\u00e9 i francesi entrarono in citt\u00e0 anzi, lamentando che Firenze non li pagasse, levarono l'assedio e sequestrarono il commissario fiorentino Luca degli Albizzi, che fu rilasciato solo dietro riscatto. A Machiavelli, presente ai fatti, non restava che informare la Repubblica, che decise di mandarlo in Francia, insieme con Francesco della Casa, per cercare nuovi accordi che risolvessero finalmente la guerra di Pisa.\nIl 6 agosto 1500 raggiunsero la corte francese a Nevers, presentando al re e al ministro, cardinale di Rouen, le rimostranze per il cattivo comportamento dei loro soldati; sapendo che Firenze non aveva al momento denari sufficienti a finanziare l'impresa, invitarono Luigi a intervenire direttamente nella guerra, al termine della quale la Repubblica avrebbe ripagato la Francia di tutte le spese. Il rifiuto dei francesi - che richiedevano a Firenze il mantenimento degli svizzeri rimasti accampati in Lunigiana e minacciavano la rottura dell'alleanza - mise i legati fiorentini, privi di istruzioni dalla Repubblica, in difficolt\u00e0, acuite dalla ribellione di Pistoia e dalle iniziative che frattanto aveva preso in Romagna Cesare Borgia, i cui ambiziosi e oscuri piani potevano anche indirizzarsi contro gli interessi fiorentini.\nOccorreva, pagando, mantenere buoni rapporti con la Francia - scriveva da Tours il 21 novembre - e guardarsi dalle macchinazioni del papa: cos\u00ec, ottenuto dalla Signoria il denaro richiesto dalla Francia, Machiavelli poteva finalmente ritornare a Firenze il 14 gennaio 1501. Quella lunga permanenza nella corte francese verr\u00e0 dislocata negli opuscoli (entrambi del 1510) \"De natura Gallorum\", dove i francesi verranno descritti come \u00abhumilissimi nella captiva fortuna; nella buona insolenti [ ... ] pi\u00f9 cupidi de' danari che del sangue [ ... ] vani et leggieri [ ... ] pi\u00f9 tosto tachagni che prudenti\u00bb, con una bassa opinione degli Italiani, e nel successivo \"Ritratto delle cose di Francia\", dove, spostandosi su un piano d'analisi prettamente politica, finisce col fare della Francia l'esemplare dello stato moderno. Soprattutto egli insiste sul nesso fra la prosperit\u00e0 della monarchia e il raggiunto processo di unificazione nazionale, sentito come la lezione peculiare delle \"cose di Francia\".\nCesare Borgia.\nLa minaccia del Borgia si fece presto concreta: fermato dalle minacce della Francia quando tentava d'impadronirsi di Bologna, si volse contro Piombino, entrando nel territorio della Repubblica e cercando di imporle tributi, dai quali Firenze fu nuovamente fatta salva dall'intervento di Luigi. Fra una missione a Pistoia e un'altra a Siena, Niccol\u00f2 ebbe tempo di sposare, nell'autunno del 1501, Marietta Corsini, donna di modesta origine, dalla quale avr\u00e0 sei figli: Primerana, Bernardo, Lodovico, Guido, Piero e Baccina. Padrone di Piombino il 3 settembre 1501, il Borgia, per mezzo del suo sodale Vitellozzo Vitelli s'impadron\u00ec di Arezzo, dove si stabil\u00ec Piero de' Medici, poi delle terre di Valdichiana, di Cortona, di Anghiari e di Borgo San Sepolcro e di l\u00ec pass\u00f2 a investire Camerino e Urbino, chiedendo nel contempo di intavolare trattative con Firenze che, nel frattempo, vistasi stretta dai due Borgia, padre e figlio, aveva rinnovato gli accordi con la Francia.\nIl 22 giugno 1502, lo stesso giorno della caduta della citt\u00e0 nelle mani di Cesare, partirono per Urbino Machiavelli e il vescovo di Volterra, Francesco Soderini, fratello di Piero: ricevuti il 24 giugno, si sentirono ordinare di cambiare il governo della Repubblica, pena la sua inimicizia. La crisi fu superata grazie all'intervento delle armi francesi: avvicinandosi queste ad Arezzo, la citt\u00e0 fu sgomberata e restituita, insieme con le altre terre, ai Fiorentini. Riferimento a questi casi \u00e8 il breve scritto dell'anno successivo, \"Del modo di trattare i popoli della Valdichiana ribellati\", nel quale, preso esempio dal comportamento tenuto dagli antichi Romani in caso di ribellioni, rimprovera il governo fiorentino di non aver trattato severamente la ribelle citt\u00e0 di Arezzo. Pensa che come i Romani\nDi fronte a quelli che apparivano tempi nuovi e tempestosi, nei quali occorreva che uomini capaci prendessero pronte risoluzioni, come prima riforma nell'organizzazione dello Stato fiorentino fu resa vitalizia la carica di gonfaloniere, affidata, il 15 settembre 1502, a Pier Soderini, che appariva uomo accetto tanto agli ottimati che ai popolani. La prima missione che egli affid\u00f2 a Machiavelli fu quella di prendere nuovamente contatto col Borgia il quale, formalmente capitano delle truppe pontificie e finanziato da quello Stato, intendeva tuttavia agire nel proprio interesse e in quello della sua famiglia, stringendo un nuovo patto col Luigi XII e ottenendone libert\u00e0 d'azione nei suoi piani di espansione, non solo nei confronti di signorotti quali gli Orsini, i Baglioni e il Vitelli, gi\u00e0 suoi alleati, ma anche contro lo stesso Bentivoglio di Bologna. Seguendo la tradizionale politica di alleanza con la Francia, Firenze - pur diffidando del Valentino - intendeva confermargli la sua amicizia, per non essere investita dai suoi aggressivi disegni.\nMachiavelli giunse a Imola dal Borgia il 7 ottobre, confidandogli che Firenze non aveva aderito all'offerta di amicizia propostale dagli Orsini e dai Vitelli, congiurati a Magione contro il duca Valentino, e ne ricevette in cambio un'offerta di alleanza, alla quale Niccol\u00f2, affascinato dalla figura di Cesare Borgia, guardava con favore pi\u00f9 di quanto non facesse il governo fiorentino. Fu al seguito del Valentino per tutta la durata di quei tre mesi di campagna militare e, il 1\u00ba gennaio 1503, due ore dopo l'uccisione a tradimento di Vitellozzo e di Oliverotto da Fermo, ne raccolse le parole \u00absavie e affezionatissime\u00bb per i Fiorentini, invitati nuovamente a unirsi a lui per avventarsi contro Perugia e Citt\u00e0 di Castello. Firenze, a questo punto, decise di mandare presso il Borgia un ambasciatore accreditato, Jacopo Salviati, cos\u00ec che il nostro Segretario il 20 gennaio lasci\u00f2 il campo di Citt\u00e0 della Pieve per fare ritorno a Firenze.\nA Roma.\nLa morte di Alessandro VI priv\u00f2 Cesare Borgia delle risorse finanziarie e politiche che gli occorrevano per mantenere il ducato di Romagna, che si dissolse tornando a frammentarsi nelle vecchie signorie, mentre Venezia s'impadron\u00ec di Imola e di Rimini. Dopo il brevissimo pontificato di Pio III, Machiavelli fu inviato a Roma il 24 ottobre 1503 per il conclave che il 1\u00ba novembre elesse Giulio II. Raccolse le ultime confidenze del Valentino, del quale pronostic\u00f2 la rovina imminente, e cerc\u00f2 di comprendere le intenzioni politiche del nuovo papa, che egli sperava s'impegnasse contro i Veneziani, le cui mire espansionistiche erano temute da Firenze: \u00abO la sar\u00e0 una porta che aprir\u00e0 loro tutta Italia, o fia la rovina loro\u00bb, scrive il 24 novembre.\nA Roma gli giunse la notizia della nascita del secondogenito Bernardo: \u00abSomiglia voi, \u00e8 bianco come la neve, ma gli ha il capo che pare velluto nero, et \u00e8 peloso come voi, e da che somiglia voi parmi bello\u00bb, gli scrive la moglie Marietta il 24 novembre. E Machiavelli, che lungamente in questo scorcio di tempo aveva frequentato la casa del cardinal Soderini, al quale forse prospett\u00f2 gi\u00e0 il suo progetto di costituire una milizia nazionale che sostituisse l'infida soldatesca mercenaria, il 18 dicembre s'avvi\u00f2 per Firenze.\nIn Francia.\nLe fortune della Francia in Italia sembrarono declinare dopo la cacciata dal Napoletano ad opera dell'armata spagnola di Gonzalo Fern\u00e1ndez de C\u00f3rdoba. Firenze, alleata di Luigi XII, e timorosa delle prossime iniziative della Spagna, del papa e della nemica tradizionale, la Siena di Pandolfo Petrucci, era interessata a conoscere i progetti del re e a questo scopo alla sua corte mand\u00f2 Machiavelli \u00aba vedere in viso le provvisioni che si fanno e scrivercene immediate, e aggiungervi la coniettura e iudizio tuo\u00bb. Il 22 gennaio 1504 Machiavelli era a Milano per conferire con il luogotenente Charles II d'Amboise, che non credeva in un attacco spagnolo in Lombardia e rassicur\u00f2 Niccol\u00f2 sull'amicizia francese per Firenze.\nRaggiunse la corte e l'ambasciatore Niccol\u00f2 Valori a Lione il 27 gennaio, ricevendo uguali rassicurazioni dal cardinale di Rouen e da Luigi stesso. In marzo ripartiva per Firenze e di qui si recava per pochi giorni a Piombino da Jacopo d'Appiano, per sondare la posizione di quel signorotto. \u00c8 di questo tempo la stesura del suo primo \"Decennale\", una storia dei fatti notevoli occorsi degli ultimi dieci anni volta in terzine: Machiavelli non \u00e8 poeta, anche se invoca Apollo nell'esordio del poemetto, ma a noi interessa il suo giudizio sull'attualit\u00e0 della vicenda politica italiana e su quel che attende Firenze:\nI tentativi d'impadronirsi di Pisa fallirono ancora: battuta a Ponte a Cappellese il 27 marzo 1505, Firenze doveva anche guardarsi dalle manovre dei signori ai loro confini. Machiavelli and\u00f2 a Perugia l'11 aprile per conferire col Baglioni, ora alleato con gli Orsini, con Lucca e con Siena, poi a Mantova, per cercare invano accordi con il marchese Giovan Francesco Gonzaga e il 17 luglio a Siena. In settembre, fall\u00ec un nuovo assalto a Pisa e Machiavelli ne trasse spunto per presentare la proposta della creazione di un esercito cittadino. Rimasti diffidenti i maggiorenti della citt\u00e0 - che temevano che un esercito popolare potesse costituire una minaccia per i loro interessi - ma appoggiato dal Soderini, Machiavelli si mosse per mesi nei borghi toscani a far leva di soldati, istruiti \u00aballa tedesca\u00bb, e finalmente, il 15 febbraio 1506, Firenze pot\u00e9 vedere la prima parata di una milizia \u00abnazionale\u00bb che peraltro non avr\u00e0 nessun ruolo nella successiva conquista di Pisa e si riveler\u00e0 di scarso affidamento nella difesa di Prato del 1512.\nLa seconda legazione a Roma.\nCon la pace concordata con la Francia nell'ottobre 1505, la Spagna, con Ferdinando II d'Aragona, aveva preso definitivamente possesso del Regno di Napoli. I piccoli stati della penisola attendevano ora le mosse di Giulio II, deciso a imporre la sua egemonia nell'Italia centrale: nel luglio, il papa chiese a Firenze di partecipare alla guerra che egli intendeva muovere al signore di Bologna, Giovanni Bentivoglio, che era alleato, come Firenze, dei francesi, e perci\u00f2 teoricamente amico, oltre che confinante, dei Fiorentini. Si trattava di temporeggiare, osservando gli sviluppi dell'impresa del papa al quale fu mandato Machiavelli, che lo incontr\u00f2 a Nepi il 27 agosto 1506.\nGiulio II gli dimostr\u00f2 di godere dell'appoggio della Francia, che aveva promesso di inviare truppe in suo aiuto, cosicch\u00e9 fu agevole a Machiavelli promettere aiuti a sua volta - dopo per\u00f2 che fossero arrivati quelli di re Luigi - e segu\u00ec papa Giulio che, con la sua corte curiale e pochi armati se n'andava a Perugia, ottenendo, il 13 settembre, la resa senza combattimento di Giampaolo Baglioni che, con stupore e rimprovero del Machiavelli e, un giorno, anche del Guicciardini, non ebbe il coraggio di opporsi alle poche forze allora a disposizione del Papa. La corte papale, dopo aver atteso a Cesena fino a ottobre l'arrivo dei francesi e, dopo questi, dei Fiorentini di Marcantonio Colonna, entr\u00f2 trionfante a Bologna l'11 novembre. Machiavelli, tornato a Firenze gi\u00e0 alla fine d'ottobre, s'occup\u00f2 ancora dell'istituzione delle milizie fiorentine: il 6 dicembre furono creati i Nove ufficiali dell'Ordinanza e Milizia fiorentina, eletti dal popolo, responsabili militari della Repubblica.\nIn Germania.\nIl nuovo anno 1507 si apr\u00ec con le minacce del passaggio in Italia del \u00abRe dei Romani\u00bb Massimiliano, intenzionato a ribadire le proprie pretese di dominio sulla penisola, a espellere i francesi e a farsi incoronare a Roma \u00abimperatore del Sacro Romano Impero\u00bb. Si valut\u00f2 a Firenze la possibilit\u00e0 di finanziargli l'impresa in cambio della sua amicizia e del riconoscimento dell'indipendenza della Repubblica: il 27 giugno fu inviato a questo scopo l'ambasciatore Francesco Vettori e, il 17 dicembre, lo stesso Machiavelli. Giunse a Bolzano, dove Massimiliano teneva corte, l'11 gennaio 1508 e le lunghe trattative sull'esborso preteso da Massimiliano s'interruppero quando i Veneziani, sconfiggendolo pi\u00f9 volte, gli fecero comprendere la velleit\u00e0 dei suoi sogni di gloria.\nDa questa esperienza Machiavelli trasse tre scritti, il \"Rapporto delle cose della Magna\", composto il 17 giugno 1508, il giorno dopo il suo rientro a Firenze, il \"Discorso sopra le cose della Magna e sopra l'Imperatore\", del settembre 1509, e il pi\u00f9 tardo \"Ritratto delle cose della Magna\", del 1512, una rielaborazione del primo \"Rapporto\". Rileva la grande potenza della Germania, che \u00ababunda di uomini, di ricchezze e d'arme\u00bb; le popolazioni hanno \u00abda mangiare e bere e ardere per uno anno: e cos\u00ec da lavorare le industrie loro, per potere in una obsidione [assedio] pascere la plebe e quelli che vivono delle braccia, per uno anno intero sanza perdita. In soldati non spendono perch\u00e9 tengono li uomini loro armati ed esercitati; e li giorni delle feste tali uomini, in cambio delli giuochi, chi si esercita collo scoppietto, chi colla picca e chi con una arme e chi con un'altra, giocando tra loro onori et similia, e quali tra loro poi si godono. In salari e in altre cose spendono poco: talmente che ogni comunit\u00e0 si truova ricca in publico\u00bb.\nImportano e consumano poco perch\u00e9 \u00able loro necessit\u00e0 sono assai minori delle nostre\u00bb, ma esportano molte merci \u00abdi che quasi condiscono tutta la Italia [...] e cos\u00ec si godono questa loro rozza vita e libert\u00e0 e per questa causa non vogliono ire alla guerra se non sono soprappagati e questo anche non basterebbe loro, se non fussino comandati dalle loro comunit\u00e0. E per\u00f2 bisogna a uno imperadore molti pi\u00f9 denari che a uno altro principe\u00bb. Tanta forza potenziale, che potrebbe fare la grandezza politica e militare dell'Imperatore, \u00e8 limitata dalle divisioni delle comunit\u00e0 governate dai singoli principi, una realt\u00e0 simile a quella italiana: nessun principe tedesco vuole favorire l'imperatore, \u00abperch\u00e9, qualunque volta in propriet\u00e0 lui avessi stati o fussi potente, \u00e8 domerebbe e abbasserebbe e principi e ridurrebbeli a una obedienzia di sorte da potersene valere a posta sua e non quando pare a loro: come fa oggi il re di Francia, e come fece gi\u00e0 il re Luigi, quale con l'arme e ammazzarne qualcuno li ridusse a quella obedienzia che ancora oggi si vede\u00bb.\nLa conquista di Pisa.\nDecisa a concludere le operazioni militari contro Pisa, Firenze mand\u00f2 Machiavelli a far leve di soldati: in agosto condusse soldati prelevati da San Miniato e da Pescia all'assedio della citt\u00e0 irriducibile. Riunite altre milizie, si incaric\u00f2 di tagliare i rifornimenti bloccando l'Arno; poi, il 4 marzo del 1509, and\u00f2 prima a Lucca a intimare a quella Repubblica di cessare ogni aiuto ai Pisani e, il 14, si rec\u00f2 a Piombino, incontrando gli ambasciatori di Pisa per cercare invano un accordo di resa. Raccolte nuove truppe, in maggio era presente all'assedio: Pisa, ormai stremata, trattava finalmente la pace. Machiavelli accompagn\u00f2 i legati pisani a Firenze dove, il 4 giugno 1509 fu firmata la resa e l'8 giugno pot\u00e9 entrare in Pisa con i commissari Niccol\u00f2 Capponi, Antonio Filicaia e Alamanno Salviati.\nA Verona e in Francia.\nUn ben pi\u00f9 vasto incendio era intanto divampato nell'Italia settentrionale: stipulata un'alleanza a Cambrai, Francia, Spagna, Impero e papato si avventavano contro la Repubblica veneziana che a maggio cedeva i suoi possedimenti lombardi e romagnoli e, in giugno, anche Verona, Vicenza e Padova, consegnate a Massimiliano. Firenze, da parte sua, doveva finanziare la nuova impresa imperiale: consegnato un primo acconto in ottobre, il 21 novembre Machiavelli era a Verona per consegnare il saldo a Massimiliano, che era stato per\u00f2 costretto alla ritirata dalla controffensiva veneziana, resa possibile dalla rivolta popolare contro i nuovi padroni. E Machiavelli commentava dei \u00abdue re, che l'uno pu\u00f2 fare la guerra e non vuol farla, l'altro ben vorrebbe farla e non pu\u00f2\u00bb, riferendosi a Luigi e a Massimiliano che se n'era tornato in Germania a chiedere soldati e denari ai principi tedeschi.\nAtteso inutilmente il ritorno dell'Imperatore, il 2 gennaio 1510 Machiavelli se ne torn\u00f2 a Firenze. Venezia si salv\u00f2 soprattutto grazie alle divisioni degli alleati: mentre Luigi XII aveva tutto l'interesse di ridurre all'impotenza Venezia per avere le mani libere nella pianura padana, Giulio II la voleva abbastanza forte da opporsi alla Francia senza averne contrasto alle proprie ambizioni di espansione. Per Firenze, amica della Francia ma non nemica del papa, era necessario spiegarsi con il re francese, e Machiavelli fu mandato a Blois, dove Luigi teneva la corte, incontrandolo il 17 giugno 1510.\nMachiavelli conferm\u00f2 l'amicizia con la Francia ma disse di dubitare che la Repubblica potesse impegnarsi in una guerra contro Giulio II, in grado di volgere contro Firenze forze troppo superiori: meglio sarebbe stata una mediazione che evitasse il conflitto e sottraesse, oltre tutto, Firenze dalla responsabilit\u00e0 di un impegno nel quale era difficile trarre un guadagno. Dovette tornare a Firenze il 19 ottobre, convinto che la guerra fosse ineluttabile. Le vittorie militari non furono sfruttate da Luigi XII e la sua indizione di un concilio a Pisa, che condannasse il papa, provoc\u00f2 l'interdetto di Giulio II contro Firenze. Il 22 settembre 1511 Machiavelli era ancora in Francia, ottenendo dal re soltanto un breve rinvio del concilio: dalla Francia and\u00f2 a Pisa e riusc\u00ec a ottenere il trasferimento del concilio a Milano.\nIl ritorno dei Medici a Firenze.\nLe fortune di Luigi XII volgevano al tramonto: sconfitto dalla nuova coalizione guidata dal papa, era costretto ad abbandonare la Lombardia, lasciando Firenze politicamente isolata e incapace di resistere alle armi spagnole. Il 31 agosto 1512 Pier Soderini fugg\u00ec a Siena, i Medici rientrarono a Firenze: disfatto il vecchio governo, il 7 novembre anche Machiavelli venne rimosso dal suo incarico, il successivo 10 novembre fu confinato e multato della grande somma di mille fiorini e il 17 gli fu interdetto l'ingresso a Palazzo Vecchio.\nIl nuovo regime process\u00f2 Pietro Paolo Boscoli e Agostino Capponi, accusati di aver complottato contro Giuliano de' Medici, condannandoli a morte. Anche Machiavelli \u00e8 sospettato: arrestato il 12 febbraio 1513, fu anche torturato (gli fu somministrata la corda o, com'era chiamata allora a Firenze, la \"colla\"). Scrisse allora a Giuliano di Lorenzo de' Medici duca di Nemours due sonetti, per ricordargli, ma senza averne l'aria e in forma scherzosa, la sua condizione di carcerato:\nGiulio II moriva intanto proprio in quei giorni e dal conclave usc\u00ec eletto l'11 marzo il cardinale de' Medici con il nome di Leone X: era la fine dei pericoli di guerra per Firenze e anche il tempo dell'amnistia. Uscito dal carcere, Machiavelli cerc\u00f2 di ottenere favori dai Medici attraverso l'ambasciatore Francesco Vettori e lo stesso Giuliano, ma invano. Si ritir\u00f2 allora nel suo podere dell\"'Albergaccio connesso a villa Mangiacane\" (\"tenuta della famiglia Machiavelli)\", a Sant'Andrea in Percussina, tra Firenze e San Casciano in Val di Pesa.\nL'esilio dalla politica. \u00abIl Principe\u00bb.\nQui, tra le giornate rese lunghe dall'ozio forzato, comincia a scrivere i \"Discorsi sopra la prima Deca di Tito Livio\" che, forse nel luglio 1513, interrompe per metter mano al suo libro pi\u00f9 famoso, il \"De Principatibus\", dal solenne titolo latino ma scritto in volgare e perci\u00f2 divenuto ben pi\u00f9 noto come \"Il Principe\". Lo dedica dapprima a Giuliano di Lorenzo de' Medici e, dopo la morte di questi nel 1516, a Lorenzo de' Medici, figlio di Piero \"fatuo\"; ma il libro usc\u00ec solo postumo, nel 1532. Certo, non doveva farsi illusioni che un Medici potesse mai essere quel \u00abredentore\u00bb atteso dall'Italia contro \u00abquesto barbaro dominio\u00bb, ma da un Medici si attendeva almeno la sua propria \u00abredenzione\u00bb dall'inattivit\u00e0 cui era stato relegato dal ritorno a Firenze di quella famiglia.\nSperava che l'amico Vettori, ambasciatore a Roma, si facesse interprete del suo \u00abdesiderio [...] che questi signori Medici mi cominciasseino adoperare\u00bb, dal momento \u00abche io sono stato a studio all'arte dello stato [...] e doverrebbe ciascheduno aver caro servirsi d'uno che alle spese d'altri fussi pieno d'esperienza. E della fede mia non si doverrebbe dubitare, perch\u00e9, avendo sempre osservato la fede, io non debbo imparare ora a romperla; e chi \u00e8 stato fedele e buono quarantatr\u00e9 anni che io ho, non debbe potere mutare natura; e della fede e bont\u00e0 mia ne \u00e8 testimonio la povert\u00e0 mia\u00bb. Delle ombre della sua povert\u00e0, ma anche delle sue luci, Machiavelli scrive al Vettori in quella che \u00e8 la pi\u00f9 famosa lettera della nostra letteratura:\nRitornato il 3 febbraio 1514 a Firenze, continu\u00f2 a sperare a lungo che il Vettori, al quale sped\u00ec il manoscritto del \"Principe\", lo facesse introdurre in qualche incarico nell'amministrazione cittadina, ma invano. Tutto dipendeva dalla volont\u00e0 del papa, e Leone non era affatto intenzionato a favorire chi non si era mostrato, a suo tempo, favorevole agli interessi di Casa Medici. Machiavelli, da parte sua, scriveva al Vettori di aver \u00ablasciato i pensieri delle cose grandi e gravi\u00bb e di non dilettarsi pi\u00f9 di \u00ableggere le cose antiche, n\u00e9 ragionare delle moderne: tutte si sono converse in ragionamenti dolci\u00bb. Si era infatti innamorato di una \u00abcreatura tanto gentile, tanto delicata, tanto nobile e per natura e per accidente, che io non potrei n\u00e9 tanto laudarla n\u00e9 tanto amarla che la non meritasse pi\u00f9\u00bb.\nLa guerra, ripresa in Italia dalla discesa del nuovo re di Francia Francesco I, si concluse nel settembre 1515 con la sua grande vittoria a Marignano (oggi Melegnano) contro la vecchia \u00abLega santa\u00bb: Leone X dovette accettare il dominio francese in Lombardia e la stipula a Bologna di un concordato che riconosceva il controllo reale sul clero francese. Si rifece impossessandosi, per conto del nipote Lorenzo, capitano generale dei Fiorentini, del Ducato di Urbino. A quest'ultimo invano dedicava Machiavelli il suo \"Principe\": la sua esclusione dalla gestione degli affari di Firenze continuava.\nGli \u00abozi letterari\u00bb.\nNel 1516 o 1517 si diede a frequentare gli \u00abOrti Oricellari\u00bb, latineggiamento che indica i giardini del Palazzo di Cosimo Rucellai, dove si riunivano letterati, giuristi ed eruditi come Luigi Alamanni, Jacopo da Diacceto, Jacopo Nardi, Zanobi Buondelmonti, Antonfrancesco degli Albizi, Filippo de' Nerli e Battista della Palla. Qui vi lesse probabilmente qualche capitolo di quell'\"Asino\", poemetto in terzine che voleva essere una contaminazione fra l'\"Asino d'oro\" di Apuleio e la \"Divina Commedia\" dantesca, ma che lasci\u00f2 presto interrotto: e al Rucellai e al Buondelmonti dedic\u00f2 i \"Discorsi sopra la prima Deca di Tito Livio\", scritti dal 1513 al 1519. Machiavelli si era gi\u00e0 cimentato, quando ricopriva l'incarico di segretario della Repubblica, in composizioni teatrali: una imitazione dell'\"Aulularia\" di Plauto e una commedia, \"Le maschere\", ispirata a \"Nebulae\" di Aristofane, sono tuttavia perdute. Al 1518 risale il suo capolavoro letterario, la commedia \"Mandragola\", nel cui prologo egli inserisce un accenno autobiografico\nIntorno a quest'anno vanno collocate la traduzione dell\"'Andria\" di Terenzio e stesura della novella di \"Belfagor arcidiavolo\" o \"Novella del demonio che pigli\u00f2 moglie\" - il suo titolo preciso \u00e8 attualmente stabilito in \"Favola\" - il cui tema di fondo \u00e8 la visione pessimistica dei rapporti che legano gli esseri umani, tutti intesi al proprio interesse a danno, se necessario, di quello di ciascun altro.\nIl ritorno alla vita politica.\nLorenzo de' Medici mor\u00ec nel 1519, lasciando il governo di Firenze al cardinale Giulio. Costui, favorevole a Machiavelli, lo incaric\u00f2 della stesura di una storia della citt\u00e0 sotto lauta retribuzione. Machiavelli, galvanizzato dall'incarico, diede alle stampe nel 1521 l\u2019\"Arte della guerra\", dedicandola allo stesso cardinale Giulio. Nello stesso anno fu inviato in missione diplomatica a Carpi presso il governatore Francesco Guicciardini di cui, pur avendo opposte visioni della Storia, divenne buon amico. Nel 1525 cerc\u00f2 di guadagnare il favore di papa Clemente VII offrendogli le \"Istorie fiorentine\". Nel frattempo giunsero la revoca ufficiale dell'interdizione dalla vita pubblica e l'affidamento di missioni militari in Romagna in collaborazione col Guicciardini.\nL'ultima interdizione dalla vita pubblica e la morte.\nNel 1527 i Medici furono cacciati da Firenze e venne instaurata nuovamente la repubblica. Machiavelli si propose come candidato alla carica di segretario della repubblica, ma venne respinto in quanto ritenuto colluso coi Medici e soprattutto con papa Clemente VII. La delusione per Machiavelli fu insopportabile. Ammalatosi repentinamente, cominci\u00f2 a peggiorare vistosamente fino alla morte, sopraggiunta il 21 giugno 1527. Abbandonato da tutti, fu sepolto nel corso di una modesta cerimonia funebre nella tomba di famiglia nella basilica di Santa Croce. Nel 1787 la citt\u00e0 di Firenze fece costruire un monumento nella basilica stessa; esso raffigura la \"Diplomazia\" assisa su un sarcofago marmoreo. Sulla lastra frontale sono incise le parole \"Tanto nomini nullum par elogium\" (Nessun elogio sar\u00e0 mai degno di tanto nome).\nPensiero.\nMachiavelli e il Rinascimento.\nCon il termine \"machiavellico\" si \u00e8 spesso indicato un atteggiamento spregiudicato e disinvolto nell'uso del potere: un buon principe deve essere astuto per evitare le trappole tese dagli avversari, capace di usare la forza se ci\u00f2 si rivela necessario, abile manovratore negli interessi propri e del suo popolo. Ci\u00f2 si accompagna a un travaglio personale che Machiavelli sentiva nella sua attivit\u00e0 quotidiana e di teorico, secondo una tradizione politica che gi\u00e0 in Cicerone affermava: \"un buon politico deve avere le giuste conoscenze, stringere mani, vestire in modo elegante, tessere amicizie clientelari per avere un'adeguata scorta di voti\".\nCon Machiavelli l'Italia ha conosciuto il pi\u00f9 grande teorico della politica. Secondo Machiavelli la politica \u00e8 il campo nel quale l'uomo pu\u00f2 mostrare nel modo pi\u00f9 evidente la propria capacit\u00e0 di iniziativa, il proprio ardimento, la capacit\u00e0 di costruire il proprio destino secondo il classico modello del \"faber fortunae suae\". Nel suo pensiero si risolve il conflitto fra regole morali e ragion di Stato che impone talvolta di sacrificare i propri princ\u00ecpi in nome del superiore interesse di un popolo. La politica deve essere autonoma da teologia e morale e non ammette ideali, \u00e8 un gioco di forze finalizzate al bene della collettivit\u00e0 e dello stato. La politica, svincolata da dogmatismi e princ\u00ecpi teorici, guarda alla realt\u00e0 effettuale, ai \"fatti\": \"Mi \u00e8 parso pi\u00f9 conveniente andare dietro alla verit\u00e0 effettuale della cosa piuttosto che alla immaginazione di essa\". Si tratta di una visione antropocentrica che si richiama all'Umanesimo quattrocentesco ed esprime gli ideali del Rinascimento.\nIl giudizio su Dante.\nNel \"Discorso o dialogo intorno alla nostra lingua\", opera di non certa attribuzione e che non fu pubblicata, Machiavelli d\u00e0 un giudizio severo su Dante Alighieri, col quale inscena un dialogo nell'opera. Dante \u00e8 rimproverato di negare la matrice fiorentina della lingua della Commedia. Il passo assume i caratteri dell'invettiva contro il poeta concittadino, accusato di aver infangato la reputazione di Firenze:\nPoi, durante un altro scambio immaginario con Dante, Machiavelli rimprovera il carattere \"goffo\", \"osceno\", addirittura \"porco\" del registro utilizzato nell'Inferno:\nLa concezione della storia.\nPer Machiavelli la storia \u00e8 il punto di riferimento verso il quale il politico deve sempre orientare la propria azione. La storia fornisce i dati oggettivi su cui basarsi, i modelli da imitare, ma indica anche le strade da non ripercorrere. Machiavelli si basa su una concezione ciclica della storia: \"Tutti li tempi tornano, li uomini sono sempre li medesimi\". Ma ci\u00f2 che allontana Machiavelli da una visione deterministica della storia \u00e8 l'importanza che egli attribuisce alla \"virt\u00f9\", ovvero alla capacit\u00e0 dell'uomo di dominare il corso degli eventi utilizzando opportunamente le esperienze degli errori compiuti nel passato, nonch\u00e9 servendosi di tutti i mezzi e di tutte le occasioni per la pi\u00f9 alta finalit\u00e0 dello stato, facendo anche violenza, se necessario, alla legge morale.\nNon a caso il \"Principe\", nella conclusione, abbandona il suo taglio cinico e pragmatico per esortare i sovrani italiani, con una scrittura pi\u00f9 solenne e venata di un certo idealismo, a riconquistare la sovranit\u00e0 perduta e a cacciare l'invasore straniero. Non c'\u00e8 rassegnazione nel \"Principe\", n\u00e9 tanto meno sfiducia nei confronti dell'uomo. La storia \u00e8 il prodotto dell'attivit\u00e0 politica dell'uomo per finalit\u00e0 terrene esclusivamente pratiche. Lo stato, oggetto di tale attivit\u00e0, nella situazione politica e nel pensiero del tempo si identifica con la persona del principe.\nDi conseguenza l'attivit\u00e0 politica \u00e8 riservata solo ai grandi protagonisti, ai pochi capaci di agire, non al \"vulgo\" incapace di decisione e di coraggio. L'obiettivo \u00e8 creare o conservare lo stato, una creazione individuale legata alle qualit\u00e0 e alla sorte del suo fondatore: la fine del principe pu\u00f2 determinare la fine del suo stato, come capit\u00f2 ad esempio a Cesare Borgia. Il Machiavelli ha dunque un'importanza fondamentale per la scoperta che la politica \u00e8 una forma particolare autonoma di attivit\u00e0 umana, il cui studio rende possibile la comprensione delle leggi da cui \u00e8 perennemente retta la storia; da quella scoperta discende, come suo naturale fondamento, una vigorosa concezione della vita, incentrata unicamente sulla volont\u00e0 e sulla responsabilit\u00e0 dell'uomo.\nIl senso della nazione.\nUna errata interpretazione del Novecento fece del Machiavelli un precursore del movimento unitario italiano, ma la parola \"nazione\" ha assunto l'attuale significato solo a partire dalla seconda met\u00e0 del Settecento, mentre il Machiavelli la us\u00f2 in senso particolaristico e cittadino (es. \"nazione fiorentina\" o, nel senso pi\u00f9 generico di \"popolo\", \"moltitudine\"). Tuttavia, Machiavelli propugnava un principato in grado di reggersi sull'unit\u00e0 etnica dell'Italia; cos\u00ec facendo, e denunciando in tal modo una chiara coscienza dell'esistenza di una \"civilt\u00e0 italiana\", Machiavelli predicava la liberazione dell'Italia sotto il patrocinio di un principe, criticando il dominio temporale dei Papi che spezzava in due la penisola.\nMa l'unit\u00e0 d'Italia resta in Machiavelli un problema solo intuito. Non si pu\u00f2 dubitare che avesse concepito l'idea dell'unit\u00e0 italiana, ma tale idea rest\u00f2 indeterminata, poich\u00e9 non trov\u00f2 appigli concreti nella realt\u00e0, restando perci\u00f2 a livello di utopia, cui solo dava forma la figura ideale del \"principe nuovo\". Machiavelli dunque intraprese un viaggio che identific\u00f2 come spirituale in giro per il mondo. In seguito, tornato in patria, ebbe una nuova visione sia del \"popolo\" che della \"nazione\" (di qui quello che oggi definiamo rinnovamento culturale).\n\"Il principe\" o \"De Principatibus\".\nEmblematico \u00e8 il modo di trattare argomenti delicati, quali le mosse necessarie al Principe per organizzare uno stato ed ottenerne uno stabile e duraturo consenso. Per esempio vi troviamo indicazioni programmatiche, quali l'utilit\u00e0 nello \"spegnere\" gli stati abituati a vivere liberi di modo da averli sotto il proprio diretto controllo (metodo preferito al creare un'amministrazione locale \"filo-principesca\" o al recarvisi e stabilirvisi personalmente, metodo per\u00f2 sempre tenuto da conto in modo da avere un occhio sempre presente sulle proprie terre, e stabilire una figura rispettata e conosciuta in loco).\nAltro elemento caratteristico del trattato sta nella scelta dell'atteggiamento da tenere nei confronti dei sudditi, culminante nell'annosa questione del \"s'elli \u00e8 meglio essere amato che temuto o e converso\" (Cap. XVII). La risposta corretta si concretizzerebbe in un ipotetico principe amato e temuto, ma essendo difficile o quasi impossibile per una persona umana l'essere ambedue le cose, si conclude decretando che la posizione pi\u00f9 utile viene ad essere quella del Principe temuto (pur ricordando che mai e poi mai il Principe dovr\u00e0 rendersi odioso nei confronti del popolo, fatto che porrebbe i prodromi della propria caduta). Qua appare indubbiamente la concezione realistica e la concretezza del Machiavelli, il quale non viene a proporre un ipotetico Principe perfetto, ma irrealizzabile nel concreto, bens\u00ec una figura effettivamente possibile e soprattutto \"umana\".\nUlteriore atteggiamento principesco dovr\u00e0 l'essere metaforicamente sia \"volpe\" che \"leone\", in modo da potersi difendere dalle avversit\u00e0 sia tramite l'astuzia (volpe) che tramite la violenza (leone). Mantenendo un solo atteggiamento dei due non ci si potr\u00e0 difendere da una minaccia violenta o di astuzia. Spesso alla figura evocata dal Principe di Machiavelli viene associata la figura di un uomo privo di scrupoli, di un cinismo estremo, nemico della libert\u00e0. Inoltre gli viene erroneamente associata la frase \"il fine giustifica i mezzi\", che invece mai enunci\u00f2. Questo perch\u00e9 la parola \"giustifica\" evoca sempre un criterio morale, mentre Machiavelli non vuole \"giustificare\" nulla, vuole solo valutare, in base ad un altro metro di misura, se i mezzi utilizzati sono adatti a conseguire il fine politico, l'unico fine da perseguire \u00e8 il mantenimento dello Stato.\nMachiavelli nella stesura del \"Principe\" si rif\u00e0 alla reale situazione che gli si presentava attorno, una situazione che necessitava essere risolta con un atto deciso, forte, violento. Machiavelli non vuole proporre dei mezzi giustificati da un fine, egli pone un programma politico che qualunque Principe che voglia portare alla liberazione dell'Italia, da troppo tempo schiava, dovr\u00e0 seguire. Fuori dai suoi intenti una giustificazione morale dei punti suggeriti: egli stende un vademecum necessariamente utile a quel Principe che finalmente vorr\u00e0 impugnare le armi. Alle accuse di sola illiberalit\u00e0 od autoritarismo, si pu\u00f2 dare una risposta leggendo il capitolo IX, \"De Principatu Civili\", ritratto di un principe nascente dal e col consenso del popolo, figura ben pi\u00f9 solida del Principe nato dal consesso dei \"grandi\", cio\u00e8 dei grandi proprietari feudali. Non esiste un unico tipo di principato, ma per ognuno troviamo un'ampia trattazione di pregi e dei difetti.\nControversie sul \"Principe\".\nLa gelida obiettivit\u00e0 e un certo cinismo con cui Machiavelli descriveva il comportamento freddo, razionale ed eventualmente spietato che un capo di Stato deve mettere in atto, colp\u00ec i critici. Cos\u00ec, da una parte vi \u00e8 la linea di pensiero tradizionale, secondo la quale \"Il Principe\" \u00e8 un trattato di scienza politica destinato al governante, che tramite esso sapr\u00e0 come affrontare i problemi, spesso drammatici, posti dal suo ruolo di garante della stabilit\u00e0 dello stato. Dall'altra, troviamo un'interpretazione secondo cui il trattato di Machiavelli, che era originariamente un repubblicano, ha come vero scopo quello di mettere a nudo, e quindi chiarire, le atrocit\u00e0 compiute dai principi dell'epoca, a vantaggio del popolo, che di conseguenza avrebbe le dovute conoscenze per attuare le precauzioni al fine di stare in guardia e difendersi quando si dimostra necessario. Il principe \u00e8 visto anche come figura assai drammatica, la quale, per il bene dello stato stesso, non si pu\u00f2 permettere di lasciare spazio al proprio carattere, diventando cos\u00ec quasi un uomo-macchina.\nSecondo alcuni, Machiavelli venne in realt\u00e0 accusato da subito di nicodemismo, e:\nGli esponenti di questa seconda interpretazione (la cosiddetta \"interpretazione obliqua\", diffusa dal XVII secolo, e avanzata per la prima volta da Alberico Gentili nel 1585 ispirandosi a Reginald Pole, poi ripresa da Traiano Boccalini e in seguito Baruch Spinoza), furono numerosi soprattutto in ambito illuminista (anche se venne rifiutata da Voltaire), che vedeva in Machiavelli un precursore della politica laica e del repubblicanesimo: la sostennero, dal Settecento, Jean-Jacques Rousseau, Vittorio Alfieri, Giuseppe Baretti, Giuseppe Maria Galanti, gli enciclopedisti (\"in primis\" Denis Diderot e Jean Baptiste d'Alembert), Ugo Foscolo e Giuseppe Parini, e ha avuto diffusione soprattutto nell'Ottocento, prima e durante il Risorgimento; ne \u00e8 un esempio quello che Foscolo scrive nei \"Sepolcri\": \u00ab\"Io quando il monumento / vidi ove posa il corpo di quel grande / che temprando lo scettro a' regnatori / gli allor ne sfronda, ed alle genti svela / di che lagrime grondi e di che sangue\"\u00bb. Forse alcuni di essi - ad esempio, per quanto riguarda Foscolo, \u00e8 un'ipotesi alternativa di Spongano e riportata anche da Mario Pazzaglia - ritenevano anche che, pur essendo \"Il principe\" un'opera fatta per i tiranni e i governanti, fosse utile lo stesso per svelare al popolo gli intrighi del potere, ritenendo valida l'interpretazione obliqua, qualunque fossero le intenzioni di Machiavelli.\nIn generale, per i sostenitori di questa lettura, \"Il principe\" avrebbe, come le satire (ad esempio \"Una modesta proposta\" di Jonathan Swift), uno scopo opposto a quello apparente, come avverr\u00e0 anche per alcuni scritti di epoca romantica (\"Lettera semiseria di Grisostomo\" di Giovanni Berchet o alcune \"Operette Morali\" di Giacomo Leopardi).\nIn epoca pi\u00f9 recente, tuttavia, nella maggioranza dei critici \u00e8 prevalsa la prima interpretazione, quella tradizionale, dal quale risalta la libert\u00e0 e concretezza, anche spregiudicata, del pensiero di Machiavelli, che non descrive mondi utopici, ma il mondo reale della politica dei suoi tempi, e la sua concezione anticipatrice del realismo politico e della cosiddetta \"realpolitik\". L'interpretazione obliqua \u00e8 stata riproposta in modo minoritario, ad esempio in alcuni monologhi del drammaturgo e attore Dario Fo.\nLo stile.\nIl modello linguistico prescelto da Machiavelli \u00e8 fondato sull'uso vivo pi\u00f9 che sui modelli letterari; lo scopo, esplicito soprattutto nel \"Principe\", di scrivere qualcosa di utile e chiaramente espressivo lo induce a scegliere spesso modi di dire proverbiali di immediata evidenza. Il lessico impiegato dall'autore si rif\u00e0 a quello boccacciano, \u00e8 ricco di parole comuni e i latinismi, seppure abbondanti, provengono per lo pi\u00f9 dal gergo cancelleresco. Nelle sue opere ricoprono un ruolo assai rilevante anche le metafore, i paragoni e le immagini. La concretezza \u00e8 una delle caratteristiche salienti, l'esempio concreto ed essenziale, tratto dalla storia sia antica che recente, \u00e8 sempre preferito al concetto astratto.\nIn generale si parla di uno stile \"fresco\", come lo ebbe a definire il filosofo Nietzsche in \"Al di l\u00e0 del bene e del male\", con un riferimento particolare all'uso della paratassi, a una certa sentenziosit\u00e0 delle frasi, costruite secondo un criterio di chiarezza a scapito di un maggior rigore logico-sintattico. Machiavelli rende evidenti concetti che, se espressi con un linguaggio pi\u00f9 elaborato, sarebbero molto difficili da decifrare, e riesce a esprimere le sue tesi con originale capacit\u00e0 espositiva.\nOpere.\nEdizioni critiche in pubblico dominio:\nEdizione nazionale delle opere.\nEdizione Nazionale delle Opere di Niccol\u00f2 Machiavelli, Salerno Editrice di Roma:\nBibliografia.\nLa bibliografia su Machiavelli \u00e8 sterminata. Tentativi di redigerla sono stati realizzati da Achille Norsa, \"Il principio della forza nel pensiero politico di Niccol\u00f2 Machiavelli, seguito da un contributo bibliografico [1740\u20111935]\", Milano 1936; Silvia Ruffo Fiore, \"Niccol\u00f2 Machiavelli: an annotated bibliography of modern criticism and scholarship [1935\u201188]\", New York\u2011Westport\u2011London 1990; Daria Perocco, \"Rassegna di studi sulle opere letterarie del Machiavelli (1969\u20111986)\", in \"Lettere italiane\", XXXIX (1987), pp. 544\u2011579; Emanuele Cutinelli\u2011Rendina, \"Rassegna di studi sulle opere politiche e storiche di Niccol\u00f2 Machiavelli (1969\u20111992)\", in \"Lettere italiane\", XLVI (1994), pp. 123\u2011172. Nel 2014 l'Istituto della Enciclopedia Italiana Treccani ha pubblicato in 3 volumi l'opera \"Machiavelli: enciclopedia machiavelliana\".\nDi seguito una selezione di studi dal 1970."}
{"id": "850875", "revid": "56818", "url": "https://it.wikipedia.org/wiki?curid=850875", "title": "Traduzione genica", "text": ""}
{"id": "850876", "revid": "2034231", "url": "https://it.wikipedia.org/wiki?curid=850876", "title": "William Verity Jr.", "text": "Biografia.\nDi religione anglicana, si laure\u00f2 in economia a Yale nel 1939 e dal 1942 al 1946 fu arruolato nella marina statunitense, prendendo parte alla Seconda guerra mondiale. Successivamente lavor\u00f2 per la AK Steel Holding, nota azienda specializzata nel settore dell'acciaio di cui divenne amministratore delegato all'inizio degli anni settanta.\nMembro del Partito Repubblicano, William Verity Jr. lavor\u00f2 all'interno del Dipartimento del Commercio degli Stati Uniti d'America dal 1980 al 1981 ed in seguito fu portavoce della task force \"Private Sector Initiatives\", fortemente voluta dal presidente Ronald Reagan. Dal 19 ottobre del 1987 al 30 gennaio 1989 ricopr\u00ec la carica di Segretario al Commercio degli Stati Uniti d'America, proprio all'interno del gabinetto Reagan.\nSposato con Peggy Verity (deceduta nel 1999), con lei ha avuto due figli ed una figlia."}
{"id": "850877", "revid": "767487", "url": "https://it.wikipedia.org/wiki?curid=850877", "title": "Norrland", "text": "Il Norrland \u00e8 una delle tre tradizionali suddivisioni regionali della Svezia; si estende nel centro e nord del territorio svedese, occupando in totale il 59% del territorio. Date le avverse condizioni climatiche, tuttavia, solo il 12% della popolazione totale risiede nel Norrland.\nLa regione del Norrland comprende nove province storiche:\nQuesta regione \u00e8 caratterizzata dalla mancanza di grossi centri urbani: i pi\u00f9 grossi si allineano lungo la costa del golfo di Botnia (Lule\u00e5, Ume\u00e5, Pite\u00e5), con l'eccezione di \u00d6stersund, nell'interno.\nIl Norrland \u00e8 la regione pi\u00f9 turistica della Svezia, dal momento che offre paesaggi incontaminati (in certe municipalit\u00e0 la densit\u00e0 di popolazione scende quasi a zero); un po' pi\u00f9 carente \u00e8 invece la struttura industriale. In certe zone del Norrland questo ha determinato intense emigrazioni, verso le citt\u00e0 della costa o addirittura verso i centri urbani del meridione."}
{"id": "850878", "revid": "115172943", "url": "https://it.wikipedia.org/wiki?curid=850878", "title": "Carlotta Iossetti", "text": "Biografia.\nSi \u00e8 avvicinata al mondo dello spettacolo studiando danza, per poi passare alla recitazione frequentando la scuola di \"teatro\" di \"Giorgio Molino\", a fianco del quale ha lavorato in veste di soubrette.\nPer il cinema ha preso parte al film \"La Medaglia\" con Franco Nero.\nHa partecipato poi a numerosi lavori per il \"Teatro Regio\" di \"Torino\" sotto la regia di \"Luca Ronconi\", uno per tutti \"La Dannazione di Faust\".\nSuccessivamente ha rivestito il ruolo di protagonista e soubrette in numerose riviste musicali. Ha partecipato a \"Piovuto dal cielo\" nel 2000 e nel 2010 a \"Ogni maledetto giorno\", di cui \u00e8 protagonista. Il film \u00e8 stato trasmesso su Tv 2000.\nHa avuto un ruolo di doppiatrice nel 2005 nel videogioco \"Fuga da Monkey Island\" per il personaggio di Brittany, la cassiera della banca.\nL'ultimo suo lavoro teatrale al \"Teatro Gioiello\" (2004) di Torino l'ha vista tra i protagonisti di \"Forbici Follia\", un originale giallo comico interattivo.\nGrazie al programma \"Melevisione\", ha partecipato a laboratori di teatro nelle scuole con il collega Guido Ruffa.\nHa lavorato a partire dal 1997 per Telestudio, una rete privata di Torino, dove ha condotto molteplici programmi, tra cui a partire dal 2000 ogni domenica alle 23:15 \"Na seira con noi\". In seguito, dal 2010 \u00e8 passata ad un'altra emittente piemontese, Primantenna, dove conduce quotidianamente all'ora di pranzo il programma musicale \"L'appetito vien cantando\"."}
{"id": "850880", "revid": "93556", "url": "https://it.wikipedia.org/wiki?curid=850880", "title": "Automotrici FS ALn 442-448", "text": "Le Automotrici ALn 442-448 erano delle particolari automotrici doppie a gasolio delle Ferrovie dello Stato italiane costruite nella seconda met\u00e0 degli anni cinquanta del secolo scorso allo scopo di approntare in tempi brevi un treno in grado di effettuare servizi internazionali Trans Europ Express: la trazione termica non imponeva il cambio del locomotore alla frontiera, necessario nel caso di trazione elettrica in conseguenza dei diversi sistemi di alimentazione e di esercizio.\nStoria.\nLe automotrici doppie del gruppo ALn 442-448 sono il risultato di un progetto Breda del 1955 per un mezzo rapido con elevato standard qualitativo. Vennero costruite come complesso di due casse permanentemente accoppiate (e per questo costituenti un treno usualmente chiamato \"binato Breda\"), con differente allestimento interno e diverso numero di posti, ognuna poggiante su due propri carrelli. I due carrelli estremi erano motori, sviluppanti complessivamente una potenza di 680\u00a0kW. Avevano una massa in servizio di 104 tonnellate ed erano fornite di servizio di ristorante con cucina a bordo. La velocit\u00e0 era di 140\u00a0km/ora, non eccessivamente elevata ma sufficiente allo svolgimento del tipo di servizio previsto.\nLe Ferrovie dello Stato ordinarono alla Breda una serie di nove unit\u00e0, che vennero numerate da 201 a 209.\nI primi tre treni vennero consegnati nel mese di luglio del 1957 ed assunsero la numerazione di ALn 442.201-448.201, 202, 203. Delle 3 cifre seriali, in luogo delle allora usuali 4 delle FS per la trazione Diesel, la prima continuava ad identificare il costruttore (2 per Breda).\nEntro il mese di ottobre dello stesso anno erano stati consegnati anche il 204, 205, 206 e 207. Tra il mese di maggio e il mese di giugno del 1958, con il 208 ed il 209, vennero completate le consegne.\nI convogli erano verniciati in livrea TEE: \"giallo sabbia\" per la fascia dei finestrini e \"rosso bordeaux\" per la parte bassa della fiancata. Il frontale non riportava alcuna indicazione oltre al logo TEE: le marcature erano indicate sulla parte bassa della fiancata con lo schema \"FS TEE 44x 20x\".\nDall'entrata in servizio fino al 1972 effettuarono treni TEE tra Italia e Francia, Italia e Svizzera, Italia e Germania. Negli anni seguenti l'entrata in servizio di carrozze moderne e confortevoli nelle varie reti ferroviarie europee e l'istituzione, prima all'estero, dei treni Intercity cadenzati releg\u00f2 pian piano le ALn 442-448 a ruoli sempre minori.\nL'ALn 442.202 si incendi\u00f2 nella galleria del Sempione l'8 novembre 1969, mentre il 30 novembre 1971 l'ALn 448.207 ebbe un incidente con una locomotiva da manovra SBB nella stazione di Leuk: entrambe le unit\u00e0 furono demolite.\nNel 1972, con la fine dei servizi internazionali, il logo TEE fu sostituito dal logo FS e le marcature furono apposte anche sul frontale; contestualmente ci fu la rinumerazione nel secondo migliaio (da 2001 a 2008; l'ALn 442.209 fu rinumerata 2002, mentre l'ALn 448.209 fu rinumerata 2007) andando a comporre 8 complessi binati in luogo dei 9 iniziali.\nL'avvento di nuovo materiale rotabile, ancor prima della fine dei servizi TEE, decret\u00f2 la rimozione dei complessi binati dai servizi di lusso, che a partire dall'autunno del 1972 furono inviati sulla linea Jonica. Qui, fino all'autunno del 1974, espletarono due servizi rapidi giornalieri in a/r, il Reggio C. - Bari (Reggio C. M.ma in andata) e il Villa S. Giovanni - Bari. Tra il 1974 ed il 1979 le unit\u00e0 442, ad eccezione della ALn 442.2002, poi accantonata a Treviso, furono private della cucina e rinumerate ALn 460, portando a sessanta i posti disponibili.\nIn quello stesso periodo, i convogli vennero trasferiti prima presso il deposito di Pavia e successivamente in quello di Treviso, dove effettuarono due importanti espressi, rispettivamente, la \"Freccia delle Dolomiti\" ed il \"Cadore\". Sull'impegnativa linea per Calalzo, con caratteristiche altimetriche per le quali non erano state progettate, le automotrici andarono soggette a frequenti surriscaldamenti e guasti. Furono impegnate, ormai a fine carriera, anche in alcuni servizi locali facenti capo a Treviso, fino al 1982, dopodich\u00e9 iniziarono i primi accantonamenti. Gli ultimi servizi le videro impegnate in treni speciali, per servizi amatoriali e d'agenzia, fino al giugno del 1995.\nBen presto, anche a causa delle necessarie manutenzioni, senz'altro pi\u00f9 costose e complesse rispetto a quelle delle pi\u00f9 flessibili ALn 668, vennero relegate a servizi marginali e presto accantonate, anche perch\u00e9 si ritenne eccessivamente oneroso decoibentarle dall'amianto. La ALn 448.2007, opportunamente sigillata per evitare fughe di particelle di amianto dalla coibentazione, era esposta nel padiglione ferroviario del Museo della Scienza e della Tecnica di Milano; sul finire del 2008 \u00e8 stata tagliata in due e trasportata alla Decotrain per la demolizione. Con l'occasione furono recuperate alcune parti di ricambio per l'ultimo TEE ancora esistente (ALn 448-460.2008).\nCaratteristiche tecniche.\nAnalogamente a quanto realizzato sulle ALn 880 e ALn 990, anche le ALn 442-448 vennero dotate di un solo motore di potenza elevata per ogni unit\u00e0, anzich\u00e9 adottare la pi\u00f9 comune soluzione dei due motori. In ogni caso, essendo le automotrici permanentemente accoppiate, veniva garantita la prosecuzione della corsa anche in caso di avaria ad un motore.\nLe automotrici risultavano dunque fra loro accoppiate in comando multiplo, peraltro non possibile fra pi\u00f9 unit\u00e0 binate per cui, quando si faceva ricorso alla doppia composizione, come avveniva stagionalmente sul TEE \"Ligure\" o sporadicamente sul TEE \"Lemano\", era necessaria la presenza dei macchinisti anche nel secondo convoglio, collegati con un telefono alla prima unit\u00e0 per coordinare le operazioni di guida.\nIl motore Breda.\nIl motore di produzione BREDA, tipo D19/SB 12 P, derivato dal D19/SA 12 P, era a 12 cilindri orizzontali contrapposti con camere di pre-combustione tipo Ricardo, sovralimentato con due turbosoffianti Brown Boweri. In origine tarato a 360\u00a0kW a 1500 giri/minuto, era accoppiato, tramite un giunto idraulico del tipo Vulcan-Sinclair ad un cambio epicicloidale Wilson a 5 velocit\u00e0. A pochi anni dall'immissione in servizio la potenza fu prudenzialmente ridotta a 340\u00a0kW.\nAllo scopo di non sottrarre potenza alla trazione, sulle ALn 448 era installato un gruppo elettrogeno per le utenze elettriche del convoglio (in primis per la cucina) il cui motore era sempre di produzione BREDA, tipo D28/N 4 L, a 4 cilindri verticali da 47 Kw a 1500 g/min.\nLe rimorchiate.\nNel 1958 si pens\u00f2 di trasformare i complessi binati in veri e propri convogli e a tale scopo, per aumentare la capacit\u00e0 di trasporto, furono costruite quattro unit\u00e0 intermedie, prive di motorizzazione e di cabine di guida, immatricolate ; una lunga serie di prove dimostr\u00f2 che l'aumento di massa rimorchiata provocava un drastico calo delle prestazioni complessive, pertanto i nuovi rimorchi vennero accantonati.\nSuccessivamente le , trasformate in rimorchiate intermedie per automotrici elettriche con la nuova classificazione e la coloritura in castano e Isabella, furono utilizzate in composizione a treni di elettromotrici ALe 601, ALe 540 e ALe 660&lt;ref name = \"ALn448/46-48\"&gt;.&lt;/ref&gt;.\nLe rimorchiate furono demolite formalmente nel giugno 1999.\nTrans Europ Express.\nAlcuni dei treni affidati alle ALn 442-448:"}
{"id": "850886", "revid": "1573940", "url": "https://it.wikipedia.org/wiki?curid=850886", "title": "Chiesa di San Gaetano di Thiene (Siena)", "text": "La chiesa di San Gaetano di Thiene si trova a Siena in via dei Pispini (alla confluenza con via dell'Oliviera) ed \u00e8 oggi l'oratorio della Nobile Contrada del Nicchio.\nStoria e descrizione.\nFino al 1683 la contrada del Nicchio si riuniva presso i locali della Compagnia laicale di Santo Stefano. Avendo per\u00f2 maturato con la compagnia difficili rapporti di coesistenza, i nicchiaioli sentirono l'esigenza di costruire a loro spese un oratorio di loro propriet\u00e0. Acquistarono quindi, nel sito in cui oggi sorge l'oratorio, una casa dai padri del Carmine ed un'altra delle monache domenicane di Vita Eterna, ottenendo anche il permesso dal comune di utilizzare spazi della strada. L'oratorio, sorto in seguito alla demolizione delle case preesistenti, venne intitolato al vincentino San Gaetano di Thiene, da poco canonizzato.\nL'oratorio fu edificato tra il 1683 e il 1705 dalla Contrada. Nel 1699 fu terminato l'interno ed iniziata la facciata terminata proprio nel 1705. La semplice ma elegante facciata in mattoni ed intonaco \u00e8 a due ordini scanditi da lesene con mattoni a vista. Il portale, anch'esso incorniciato con mattoni a vista, \u00e8 sormontato da una grande nicchia in stucco con al centro la \"Madonna col Bambino e santi\", tavola del primo cinquecento senese probabilmente l'antica \"Madonna del Forcone\" che si venerava in un'edicola posta dove sorse poi la chiesa. La finestra posta nel secondo ordine della facciata, anch'essa incorniciata da mattoni a vista, \u00e8 invece sormontata da un timpano barocco. L'interno si presenta assai piacevole per l'omogeneit\u00e0 dell'arredo e della decorazione pittorica dovuta a Giuseppe Nicola e Apollonio Nasini. Sull'altare maggiore \u00e8 posta la statua lignea di \"San Gaetano\", intagliata in Val Gardena e decorata dal pittore senese Aldo Marzi (1957).\nAlla chiesa \u00e8 annesso il museo della contrada, con pezzi di oreficeria e maiolica antichi."}
{"id": "850889", "revid": "1522738", "url": "https://it.wikipedia.org/wiki?curid=850889", "title": "Motonave Anna", "text": ""}
{"id": "850899", "revid": "1573940", "url": "https://it.wikipedia.org/wiki?curid=850899", "title": "Chiesa di San Giacinto", "text": "La chiesa di San Giacinto si trova a Siena, in via dei Pispini 162/a.\nDescrizione.\nOggi sede della compagnia laicale di Sant'Emidio, ha la facciata in cotto abbellita da un perduto affresco di Francesco Rustici detto il Rustichino, responsabile anche della decorazione interna.\nAll'altar maggiore il \"Miracolo di san Giacinto\", tela del Rustichino, e sull'altare di destra \"Matrimonio mistico di santa Caterina da Siena\" di Cristofano e Vincenzo Rustici, rispettivamente zio e padre di Francesco.\nAll'altare di sinistra una \"Madonna del Rosario\" che sembrerebbe una copia seicentesca di un originale perduto di Fra Paolino da Pistoia, da mettere in relazione alle monache domenicane che abitarono il convento dal 1528."}
{"id": "850912", "revid": "224230", "url": "https://it.wikipedia.org/wiki?curid=850912", "title": "Regno di Armenia", "text": ""}
{"id": "850913", "revid": "196390", "url": "https://it.wikipedia.org/wiki?curid=850913", "title": "Automotrice ALn 448", "text": ""}
{"id": "850924", "revid": "56818", "url": "https://it.wikipedia.org/wiki?curid=850924", "title": "Proteine Chaperone", "text": ""}
{"id": "850926", "revid": "287204", "url": "https://it.wikipedia.org/wiki?curid=850926", "title": "Landquart", "text": ""}
{"id": "850927", "revid": "181699", "url": "https://it.wikipedia.org/wiki?curid=850927", "title": "Prova documentale", "text": "La prova documentale \u00e8 una rappresentazione di un fatto incorporata su una base materiale in modalit\u00e0 digitale o analogica. La nozione di documento si basa su quattro elementi: il fatto rappresentato; la rappresentazione; l'incorporamento; la base materiale.\nScritto.\nLo scritto \u00e8 la prova documentale per eccellenza, non solo su carta ma anche su nastro. Il documento di per s\u00e9 consiste nell'estrinsecazione di un pensiero tramite parole e compiuta da un soggetto, sia direttamente che indirettamente. \nCompito del giudice \u00e8 quello di valutare il fatto estrinseco prima, ovvero la provenienza del documento, e quello intrinseco poi, ovvero il contenuto.\nLa prima operazione solitamente si riconduce alla sottoscrizione tramite firma o firma digitale, oppure al fenomeno del documento scritto di proprio pugno. Inoltre fondamentale importanza \u00e8 la collocazione nel tempo, quindi la datazione del documento. Per maggiore sicurezza, spesso l'ordinamento si serve di uno strumento pi\u00f9 efficace, come l'attestazione ufficiale da parte di soggetti prestabiliti (notaio o pubblico ufficiale), gli atti dei quali assumono un connotato di pubblica fede e certificano la provenienza corretta del documento. In questo caso si parla di atti pubblici, mentre in quello della sottoscrizione di scritture private.\nAtto pubblico.\nA stabilire l'efficacia dell'atto pubblico \u00e8 il codice civile all'art.2699\nSenza i requisiti evidenziati dall'articolo, l'atto altro non \u00e8 che una scrittura privata.\nDa notare che il documento, con i requisiti dell'atto pubblico, fa piena prova fino a querela di falso (\"ex\" art.2700).\nL'aspetto estrinseco di questo tipo di documento, pertanto, ha validita di prova legale fino a querela di falso, mentre l'aspetto intrinseco \u00e8 liberamente apprezzabile dal giudice.\nScritture private.\nCome gi\u00e0 visto, nelle scritture private, mancando alcun tipo di certificazione, fa fede la sottoscrizione o requisito, quando possibile, equipollente. Essendo per\u00f2 la sottoscrizione molto meno certa, il legislatore ha trovato l'espediente, per rendere il documento prova legale sotto l'aspetto estrinseco, del riconoscimento o dell'autenticazione da parte del sottoscrittore, oppure del riconoscimento tacito."}
{"id": "850929", "revid": "116894367", "url": "https://it.wikipedia.org/wiki?curid=850929", "title": "Heat Shock Proteins", "text": ""}
{"id": "850930", "revid": "64833", "url": "https://it.wikipedia.org/wiki?curid=850930", "title": "Horace Swaby", "text": ""}
{"id": "850933", "revid": "56818", "url": "https://it.wikipedia.org/wiki?curid=850933", "title": "Chaperons", "text": ""}
{"id": "850941", "revid": "110157", "url": "https://it.wikipedia.org/wiki?curid=850941", "title": "Chiesa di San Giacomo (Siena)", "text": "La chiesa di San Giacomo si trova a Siena in via di Salicotto ed \u00e8 oggi l'oratorio della contrada della Torre.\nStoria e descrizione.\nLa chiesa fu edificata tra il 1532 e il 1536 come ringraziamento per la vittoria nella Battaglia di Camollia del 1526 sulle truppe papali e fiorentine. Poich\u00e9 la battaglia avvenne nel giorno del 25 luglio del 1526, giorno il cui patrono era San Giacomo maggiore, la chiesa fu intitolata al santo. Fu proprio in virt\u00f9 delle qualit\u00e0 espresse dalle truppe del rione di Salicotto durante la battaglia che fu concesso alla gente del rione di edificare la chiesa nel loro territorio, che negli anni pass\u00f2 poi di propriet\u00e0 della Contrada della Torre.\nDella struttura cinquecentesca iniziale non rimane niente, in quanto la chiesa fu alterata e ampliata a partire dal 1665 circa e riconsacrata nel 1702, ancora una volta nel giorno del 25 luglio, ricorrenza della battaglia di Camollia. In tale occasione fu anche rifatta la facciata, intervento oggi non pi\u00f9 apprezzabile per il tentativo di ripristino, operato sul finire dell'Ottocento, dall'architetto purista senese Giuseppe Partini. Il rifacimento del campanile \u00e8 invece da attribuire ad Agenore Socini, a partire dal 1901.\nL'interno presenta un'aula unica non absidata con quattro campate di lunghezza diversa. La volta \u00e8 affrescata da Dioniso Montorselli con la \"Gloria di San Giacomo\" (1700-1702), mentre gli stucchi sono di Iacomo Franchini che vi lavor\u00f2 negli stessi anni. L'opera pi\u00f9 antica che vi si conserva \u00e8 una \"Madonna fra i Santi Giacomo e Cristoforo\" di Giovanni di Lorenzo, posta sull'altare di destra (1545 circa). L'opera vuole ancora celebrare la vittoria della battaglia di Camollia in quanto il 25 luglio \u00e8 anche ricorrenza di San Cristoforo oltre che di San Giacomo. Sull'altare maggiore \u00e8 il \"Martirio di san Giacomo\", opera firmata e datata 1605 da Rutilio Manetti, cui si deve anche la \"Crocifissione\" proveniente dalla foranea Certosa di Maggiano, ma realizzata dall'artista 20 anni dopo (1625) in un periodo in cui l'artista era decisamente influenzata dai chiaroscuri caravaggeschi. Le altre opere, meno pregiate, sono della seconda met\u00e0 del XVII secolo e celebrano perlopi\u00f9 la figura di San Giacomo.\nOpera rilevante \u00e8 invece l\"Andata al Calvario\", opera tarda del Sodoma (1546 circa) conservata nel vicino museo della contrada."}
{"id": "850945", "revid": "326822", "url": "https://it.wikipedia.org/wiki?curid=850945", "title": "Lontano dagli occhi lontano dal cuore", "text": ""}
{"id": "850946", "revid": "2038877", "url": "https://it.wikipedia.org/wiki?curid=850946", "title": "Reggenza italiana del Carnaro", "text": "La Reggenza italiana del Carnaro fu un'entit\u00e0 statuale provvisoria proclamata nel 1920 nella citt\u00e0 di Fiume durante l'occupazione ribelle guidata da Gabriele D'Annunzio. Il suo scopo era preparare l'annessione della citt\u00e0 al Regno d'Italia.\nLa Reggenza ebbe termine quando il Trattato di Rapallo stabil\u00ec la creazione dello Stato libero di Fiume. Nel dicembre 1920 l'esercito italiano, incaricato di verificare l'applicazione del trattato, dopo un cruento scontro con le truppe dannunziane impose lo scioglimento della Reggenza.\nStoria.\nPremessa: la Conferenza di Pace di Parigi.\nCon la fine della Prima guerra mondiale, la citt\u00e0 di Fiume \u2013 precedentemente parte del Regno d'Ungheria, ma abitata in maggioranza da italiani, che rappresentavano quasi il 60% della popolazione, con una minoranza di croati (24%), sloveni (6%), ungheresi (13%) e tedeschi \u2013 divenne ben presto oggetto di contesa tra l'Italia e il neocostituito Regno dei Serbi, Croati e Sloveni: due Consigli Nazionali proclamarono rispettivamente l'annessione al Regno d'Italia e a quella che di l\u00ec a poco si sarebbe chiamata Jugoslavia.\nAlla Conferenza di pace di Parigi (1919) venne dibattuto il futuro della citt\u00e0 di Fiume, che gi\u00e0 sotto l'Ungheria aveva costituito un \"corpus separatum\" al confine tra l'Istria austriaca e la Croazia-Slavonia ungherese, e che alcuni volevano ergere a stato indipendente. Gli jugoslavi rivendicarono l'Istria, la Dalmazia e la Venezia Giulia comprese Gorizia e Trieste.\nI plenipotenziari italiani a Parigi rivendicarono Fiume, basandosi su criteri etnico-linguistici (la maggioranza degli abitanti del centro storico di Fiume parlava italiano). \nWilson, tuttavia, avanz\u00f2 la proposta di ergere la citt\u00e0 a stato libero. Ne segu\u00ec una crisi di governo in Italia, in cui Orlando fu sostituito da Francesco Saverio Nitti e additato come responsabile della \"Vittoria mutilata\".\nLa ribellione dannunziana.\nD'Annunzio guid\u00f2 un gruppo di nazionalisti irregolari a Ronchi, vicino a Monfalcone fino a Fiume, prendendone il possesso il 12 settembre 1919. I ribelli (in seguito definiti \"legionari\") proclamarono l'annessione della citt\u00e0 al Regno d'Italia.\nI legionari speravano di migliorare la posizione negoziale dell'Italia, ma il governo non riconobbe la ribellione. Il generale Badoglio, ordin\u00f2 un blocco dei rifornimenti ai militari ribelli, che tuttavia ebbero l'appoggio finanziario e propagandistico dei Fasci italiani di combattimento di Benito Mussolini.\nLa proclamazione della Reggenza.\nTra l'inverno e l'estate 1920 le trattative internazionali elaborarono per Fiume una soluzione di compromesso, ovvero la trasformazione della citt\u00e0 contesa in uno Stato indipendente. Il progetto faceva leva sulla secolare autonomia di cui Fiume aveva goduto sotto gli Asburgo. I dannunziani che occupavano la citt\u00e0 decisero di anticipare la costituzione dello Stato libero. L'8 settembre 1920 dichiararono Fiume stato indipendente in attesa di essere annesso all'Italia. Chiamarono questa entit\u00e0 provvisoria \"Reggenza Italiana del Carnaro\". Per evitare ogni opposizione da parte delle autorit\u00e0 locali, sempre pi\u00f9 ostili nei confronti degli occupanti, d'Annunzio proclam\u00f2 il nuovo Stato in un comizio pubblico al balcone del palazzo del Governo. In quell'occasione disse alla folla dei suoi sostenitori:\nL'istituzione della Reggenza permise al comando militare dannunziano di ottenere il controllo totale della citt\u00e0. Fu, di fatto, una dittatura.\nIl governo era composto da un \"Consiglio dei Rettori\", nominati tra collaboratori o sostenitori di d'Annunzio.\nIl consiglio cerc\u00f2 di normalizzare la vita cittadina, ma non attu\u00f2 nessuna riforma radicale.\nLa Reggenza fu ufficialmente dotata di una costituzione, la Carta del Carnaro, scritta dal capo di gabinetto Alceste de Ambris e rielaborata da d'Annunzio. Lo statuto prefigurava un modello di societ\u00e0 utopistico, attingendo all'Et\u00e0 comunale e al Corporativismo. Lo statuto, tuttavia, non sar\u00e0 mai applicato. Oltre all'indiscussa autorit\u00e0 militare dei legionari, rimasero in vigore le tradizionali leggi municipali.\nEpilogo: il Trattato di Rapallo e il Natale di sangue.\nCon l'insediamento al governo di Giovanni Giolitti (15 aprile 1920), il Ministero degli Esteri italiano fu affidato a Carlo Sforza, che cerc\u00f2 di normalizzare i rapporti tra Italia e Jugoslavia. I due governi decisero di incontrarsi in territorio italiano, a partire dal 7 novembre 1920, nella Villa Spinola (oggi conosciuta anche come \"Villa del trattato\"), presso Rapallo.\nLe trattative durarono pochi giorni e il 12 novembre 1920, con la sottoscrizione del trattato di Rapallo, l'Italia e il Regno dei Serbi, Croati e Sloveni riconobbero consensualmente Fiume come stato libero e indipendente e stabilirono i propri confini (fissati esattamente allo spartiacque delle Alpi Giulie). Al rifiuto di D'Annunzio di lasciare la \"Reggenza\", Fiume fu circondata dall'esercito italiano. Il mattino della vigilia di Natale fu sferrato l'attacco che provoc\u00f2 una cinquantina di vittime (Natale 1920) e l'allontanamento dei legionari (30 dicembre 1920)."}
{"id": "850961", "revid": "1305772", "url": "https://it.wikipedia.org/wiki?curid=850961", "title": "Terria", "text": ""}
{"id": "850962", "revid": "1573940", "url": "https://it.wikipedia.org/wiki?curid=850962", "title": "Chiesa di San Giorgio (Siena)", "text": "La chiesa di San Giorgio \u00e8 una chiesa di Siena, situata in via di Pantaneto.\nStoria.\nLa chiesa fu edificata su una struttura precedente, del 1081 e intitolata a San Giorgio, in ringraziamento per la vittoria conseguita dai Senesi nella celebre battaglia di Montaperti (4 settembre 1260), durante la quale le forze ghibelline invocarono il santo prima di attaccare i guelfi fiorentini. Nel 1586 la chiesa di San Giorgio ospit\u00f2 la Congregazione dei Sacri Chiodi, fondata dal venerabile senese Matteo Guerra; la Congregazione era formata da laici e sacerdoti secolari e modellata secondo lo spirito dell'Oratorio di San Filippo Neri: aveva come scopo la disciplina penitenziale dei suoi membri, la predicazione e la formazione teologica del clero. La Congregazione dei Sacri Chiodi sopravvisse in San Giorgio fino al 1666, allorquando il papa senese Alessandro VII la soppresse e concesse la chiesa di San Giorgio e le sue pertinenze al Seminario Arcivescovile senese, che qui ebbe la sua sede per quasi due secoli prima di essere trasferito nell'antico convento di San Francesco. La presenza del Seminario fu all'origine delle numerose committenze artistiche dei prelati di Casa Chigi-Zondadari, discendenti di Alessandro VII.\nL'aspetto attuale si deve all'architetto ticinese Gian Pietro Cremona di Arosio (Alto Malcantone), che la rimodern\u00f2 tra il 1731 e il 1738.\nIl campanile gotico (veda agli fregi ogivali \u2013 i archi ribassati delle finestrelle sono neutrali), che a differenza della chiesa non fu ricostruito nel Settecento, \u00e8 caratterizzato da 38 finestrelle che si aprono lungo i suoi quattro lati, che rimandano al numero delle Compagnie Militari senesi che presero parte alla battaglia del 1260. \u00c8 visibile dal cortile della casa al n.1 della strada.\nDescrizione.\nLa facciata \u00e8 caratterizzata da due colonne di ordine gigante e dallo stemma del cardinale Antonio Felice Zondadari senior, promotore del rifacimento.\nAll'interno, in controfacciata, spicca il policromo monumento funebre al pittore Francesco Vanni, realizzato dai figli nel 1656, anche se il pittore era morto in realt\u00e0 nel 1610. La particolare tecnica di colorazione del marmo rimase segreta.\nI dipinti pi\u00f9 interessanti sono: l\"'Incontro sulla via del Calvario\" di Raffaello Vanni (XVII secolo), la \"Crocifissione con padre Matteo Guerra\" di Francesco Vanni (1601-1602 circa) e la tela dell'altare principale raffigurante \"San Giorgio e il drago\" di Sebastiano Conca (XVIII secolo).\nNel transetto si trovano i monumenti funebri di due esponenti della famiglia Zondadari, precisamente il cardinale Antonio Felice Zondadari senior (transetto sinistro) e l'arcivescovo di Siena Alessandro Zondadari (transetto destro), morti rispettivamente nel 1737 e 1745. Entrambe le opere furono realizzate in marmo nel 1748 da uno scultore olandese. Altre rilevanti opere risalenti al Settecento sono i dipinti di Niccol\u00f2 Franchini e del fiorentino Vincenzo Meucci."}
{"id": "850964", "revid": "110157", "url": "https://it.wikipedia.org/wiki?curid=850964", "title": "Chiesa di San Giovanni Battista (Siena)", "text": "La chiesa di San Giovanni Battista, detto anche Oratorio dei Tredicini \u00e8 una delle chiese di Siena situata nel Casato di Sotto, oggi oratorio della Nobile Contrada dell'Aquila.\nStoria e descrizione.\nLa chiesa fu fondata nel 1629 dalla Congregazione laicale dei Tredicini, cosiddetta perch\u00e9 instaurata da tredici nobili devoti agli apostoli. Architetto ne fu Flaminio del Turco. Dal 1787 fu concessa in uso alla Nobile Contrada dell'Aquila, in seguito alle soppressioni leopoldine.\nNella facciata a capanna in mattoni, restaurata a pi\u00f9 riprese, si aprono un portale dal timpano spezzato ed una finestra rettangolare.\nL'interno, dalla pianta ellittica, \u00e8 contraddistinto da tre altari in marmo e stucco e da una raffinata decorazione con testine angeliche che spartisce la volta absidale. Gli altari sono corredati da tele dovute ad alcuni pittori senesi seicenteschi, quali Astolfo Petrazzi (1638), Domenico Manetti (1643) e Bernardino Mei (1653). Da segnalare sull'altare maggiore, esposta entro una macchina lignea dorata della prima met\u00e0 del Settecento, la venerata tavola raffigurante la \"Madonna col Bambino\", denominata \"Madonna del Latte\", opera moderna di Francesco Brogi (1866)."}
{"id": "850969", "revid": "2194096", "url": "https://it.wikipedia.org/wiki?curid=850969", "title": "Magredi", "text": "I Magredi sono un'area della pianura friulana occidentale, situata nel punto dell'alta pianura dove le acque dei torrenti Cellina e Meduna sprofondano nella falda acquifera. In tale luogo vi sono grandi variet\u00e0 di flora e fauna.\nIntroduzione.\n\"Magredo\" deriva dal friulano locale \u201cterra magra\u201d, cio\u00e8 arida e povera d'acqua per la presenza dei sassi, anche se il regime delle precipitazioni rende il Friuli-Venezia Giulia la regione pi\u00f9 piovosa d'Italia.\nIn estate i prati aridi dei magredi appaiono brulli e bruciati dal Sole definendo un paesaggio simile ad alcune lande desolate del meridione o alle steppe continentali dell'Europa orientale.\nI depositi ghiaiosi del Cellina e Meduna danno origine a una serie di coni detritici che dalla base delle montagne si allargano verso la pianura. La principale fra queste strutture alluvionali \u00e8 dominata dalla conoide che prende il nome dai medesimi fiumi citati in precedenza e che, con la sua ampia architettura, da Montereale Valcellina a Maniago si protende a ventaglio fino a Cordenons e Pordenone.\nNelle fotografie scattate dai satelliti, essa appare come un'enorme macchia bianca al centro del territorio provinciale.\nIl principale impulso alla costruzione di questo imponente materasso ghiaioso avvenne per opera dei torrenti fluvioglaciali al termine dell'ultima glaciazione.\nCon il graduale innalzarsi delle temperature, i torrenti acquisirono vigore e nuova forza erosiva, alimentati direttamente dalla fusione dei ghiacciai alpini in via di scioglimento.\nI depositi alluvionali di questi torrenti costituiscono l'ossatura principale dell'alta pianura e il substrato su cui si sviluppano i magredi del Cellina.\nEssi assumono i connotati di avanterra alpino e, per i loro originali contenuti naturalistici e importanza ambientale, sono stati recentemente inseriti nell'elenco europeo dei \u201cSiti di Importanza Comunitaria\u201d, riconosciuti dall'Unione europea.\nI magredi del Cellina-Meduna si trovano nella parte occidentale dell'alta Pianura Friulana e si sviluppano su un\u201ddrappo\u201d di terreni ghiaiosi che fascia i piedi dei monti fino al confine con la linea delle Risorgive.\nLe ghiaie derivano dallo smantellamento millenario dei retrostanti rilievi svolto dai torrenti.\nQuesti ultimi trasportano lontano i frammenti di roccia che strappano alla montagna trasformandoli lentamente in sassi tondi e lisci. Quando poi giungono in pianura, essi, a causa della diminuita pendenza, perdono gran parte della propria energia divenendo pi\u00f9 pigri e liberi di divagare. Ecco che i corsi d'acqua, allo sbocco delle profonde valli alpine, abbandonano gran parte dei materiali pi\u00f9 pesanti e grossolani sparpagliandoli a ventaglio come fa la mano libera dell'agricoltore quando semina a spaglio.\nNel primo tratto di questi depositi, le acque vengono completamente riassorbite dalle ghiaie, dando origine a un tipico paesaggio arido, privo di idrografia superficiale.\nAmbiente in generale.\nSono certamente i sassi (\"claps\" in friulano) l'elemento pi\u00f9 caratteristico dei magredi da cui deriva la singolarit\u00e0 di questo ambiente, il suo particolare microclima e di conseguenza il paesaggio vegetale e le componenti della sua fauna. I sassi, essendo permeabili, fanno scomparire l'acqua che poi riemerge nella zona delle risorgive.\nOltre che dai sassi, l'ambiente dei magredi \u00e8 caratterizzato da vaste praterie composte per lo pi\u00f9 da graminacee e piccoli arbusti come il rovo (\"Robus\"), dal ranno spinello (\"Rhamnus saxatilis\") e la rosa canina. Questo aspetto steppico \u00e8 causato, oltre che dal terreno sassoso, dalla rovinosa azione esercitata nei confronti della vegetazione e del suolo dalle periodiche alluvioni che in epoche storiche erano ancor maggiori. In aggiunta a questo si deve la causa dell'aspetto steppico anche all'azione di disboscamento e di pascolo dell'uomo.\nFlora.\nNei magredi ci sono tre diverse tappe evolutive di vegetazione che, in ordine dalla pi\u00f9 vicina al greto del torrente alla pi\u00f9 lontana, sono:\nIl Greto.\nA partire dal margine dei greti si incontra una prima fascia dove non \u00e8 riconoscibile una vera e propria vegetazione strutturata. Camminando fra le ghiaie si possono osservare le prime piante \u201cpioniere\u201d e le meno esigenti. Esse penetrano con le radici fra i sassi e le sabbie e, avendo elaborato una serie di adattamenti utili a conservare la poca umidit\u00e0, avviano la lenta colonizzazione dell'ambiente ostile.\nAlle prime fasi di questo processo partecipano innanzitutto i licheni e i muschi, cui fa seguito la presenza di radi arbusti e di erbe che crescono in semplici steli e cuscinetti isolati. Per la presenza di muschi su suoli cos\u00ec permeabili \u00e8 sufficiente che venga garantita la presenza di un po' di acqua superficiale, almeno in primavera e in autunno.\nTipiche piante del Greto sono:\nIl Magredo primitivo.\nIn questa fascia la vegetazione appare discontinua, ma la trama delle zolle erbose e delle piante a crescita prostrata tende a chiudere le maglie di una rete che diviene sempre pi\u00f9 fitta, assumendo pian piano la fisionomia del prato arido. Le erbe con foglie di consistenza coriacea e con i fusticini legnosi e striscianti sono chiamate camefite suffruticose. Esse formano cuscinetti e macchie di vegetazione distesa fra i sassi.\nLe erbe e gli arbusti risparmiati dalle piene hanno potuto imbrigliare e stabilizzare le ghiaie inconsolidate, concorrendo con le proprie spoglie alla nascita di uno strato sottilissimo di suolo relativamente fertile e con presenza di humus.\nTipiche piante del Magredo primitivo sono:\nIl Magredo evoluto.\nI processi di colonizzazione portano gradualmente all'affermazione di un cotico erboso continuo e alla costituzione di un primo strato superficiale di suolo piuttosto maturo, il cui stadio terminale \u00e8 rappresentato dal terreno ferrettizzato. L\u00e0 dove l'uomo interviene con leggere concimazioni e sfalci periodici, la situazione ben presto pu\u00f2 evolvere verso la formazione di prati stabili polifiti con presenza di specie pi\u00f9 esigenti e buone foraggere. Le praterie del Magredo evoluto riconducono alla memoria quello che un tempo doveva essere il paesaggio della Puszta ungherese.\nTipiche piante del Magredo evoluto sono:\nFauna.\nAlla base della piramide alimentare dei magredi troviamo la vegetazione costituita dalle praterie aride e dagli arbusteti. Nel secondo livello sono collocati gli erbivori come la lepre, mentre ai livelli successivi troviamo i predatori come il biacco, e all'apice ci sono i superpredatori come il nibbio bruno.\nLe principali specie di predatori avicoli sono:\nI magredi consistono, poi, in una sorta di ultimo rifugio per molte specie avicole quali:\nL'area dei magredi \u00e8 un'area di passaggio sorvolata quindi da molte specie avicole in migrazione. Tra queste ci sono:\nScendendo verso le risorgive si pu\u00f2 vedere a volte l'airone bianco (\"egretta alba\")\nNei Magredi \u00e8 presente anche un buon numero di mammiferi. Fra essi particolarmente numerosi sono alcuni piccoli roditori come le arvicole.\nComune \u00e8 la presenza della volpe (\"Vulpes vulpes\"), occasionale e molto interessante quella del tasso (\"Meles taxus\") e del capriolo (\"Capreolus capreolus\"). Occorre infine sottolineare che questi luoghi costituiscono il biotopo pi\u00f9 caratteristico per la lepre (\"Lepus europaeus\").\nIl simbolo dei magredi.\nFra gli uccelli che nei magredi nidificano a terra, i pi\u00f9 singolari sono certamente gli occhioni. Sia le uova sia il loro piumaggio si mimetizzano perfettamente fra l'erba. \nNel tempo si sono adattati alla presenza dei carri armati e la loro presenza risultava stabile fino a pochi anni fa, ma ora il pericolo viene dagli amatori del fuoristrada e dalle loro gare agonistiche (organizzate persino all'interno del S.I.C.) come l'\"Italian Baja\", prestigiosa manifestazione sportiva dalla notevole rilevanza internazionale, il cui numero di appassionati cresce ogni anno. Questi si muovono liberamente a causa della mancanza di norme e vigilanza nei confronti dell'area. Un'altra causa \u00e8 il passaggio delle greggi durante il periodo riproduttivo.\nIl risultato di tutto ci\u00f2 \u00e8 che, nelle ultime stagioni, gli occhioni sono stati spesso costretti a ripararsi fra i seminativi delle aree limitrofe.\nLa vicenda degli occhioni mette bene in evidenza l'insieme delle contraddizioni presenti in un'area riconosciuta importante a livello europeo, ma priva di un reale sistema di norme in grado di governare, nell'interesse di tutti, le principali attivit\u00e0 e i movimenti all'interno di queste superfici cos\u00ec preziose per il loro valore ambientale."}
{"id": "850981", "revid": "729019", "url": "https://it.wikipedia.org/wiki?curid=850981", "title": "Strada statale 147 di Assisi", "text": "La ex strada statale 147 di Assisi (SS 147), ora strada regionale 147 di Assisi (SR 147), \u00e8 una strada regionale italiana che da Perugia conduce ad Assisi.\nStoria.\nLa strada statale 147 venne istituita nel 1951 con il seguente percorso: \"Dall'innesto con la statale n. 75 presso Bastiola ad Assisi.\"\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Umbria che ha poi ulteriormente devoluto le competenze alla Provincia di Perugia, mantenendone comunque la titolarit\u00e0.\nPercorso.\nLa strada ha inizio a Collestrada, nel comune di Perugia, dalla strada statale 75 Centrale Umbra, e si dirige prima ad Ospedalicchio, nel comune di Bastia Umbra e, dopo aver superato l'abitato principale, tocca anche l'altra frazione di Madonna Campagna; entra poi nel comune di Assisi, dove tocca l'abitato principale e le frazioni di Renaiola, San Vitale, fino ad arrivare nella localit\u00e0 Passaggio d'Assisi, dove termina immettendosi sempre sulla strada statale 75 Centrale Umbra.\nStrada statale 147 dir di Assisi.\nLa ex strada statale 147 dir di Assisi (SS 147 dir), ora strada regionale 147 dir di Assisi (SR 147 dir), \u00e8 una strada regionale italiana.\nFunge praticamente da collegamento tra la ex strada statale 147 di Assisi, nell'abitato di Assisi, e la strada statale 75 Centrale Umbra, nella frazione di Santa Maria degli Angeli.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Umbria che ha poi ulteriormente devoluto le competenze alla Provincia di Perugia, mantenendone comunque la titolarit\u00e0."}
{"id": "850989", "revid": "767487", "url": "https://it.wikipedia.org/wiki?curid=850989", "title": "This Is Spinal Tap", "text": "This Is Spinal Tap \u00e8 un falso documentario del 1984 diretto da Rob Reiner e avente protagonista la semi-fittizia band heavy metal Spinal Tap (con l'umlaut dell'heavy metal sulla lettera \"N\").\nTrama.\nSi tratta di una parodia della scena hard rock e heavy metal dell'epoca e degli stereotipi della vita delle rock star. Abbondanti le citazioni: Scorpions, Led Zeppelin, AC/DC, The Rolling Stones, The Who, Queen, Aerosmith, KISS, Black Sabbath, Judas Priest, Mot\u00f6rhead, Sweet e The Beatles, insieme a molti altri.\nProduzione.\nI tre membri degli Spinal Tap, David St. Hubbins, Nigel Tufnel e Derek Smalls, sono interpretati rispettivamente da Michael McKean, Christopher Guest e Harry Shearer, che nel film suonano davvero i loro strumenti.\nDistribuzione.\nQuesto film risulta alla posizione 64 nella classifica \"100 Funniest Movies\" stilata dal canale televisivo \"Bravo\".\nNel 2002 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nSequel.\nNel 1986 \u00e8 uscito il sequel del film, il documentario \"Billy Crystal: Don't Get Me Started - The Billy Crystal Special\", dove il protagonista del film originale Marty diBergi va a trovare e ad intervistare, nella sua villa, il celebre comico Billy Crystal per fargli un'intervista."}
{"id": "850992", "revid": "73997", "url": "https://it.wikipedia.org/wiki?curid=850992", "title": "This is Spinal Tap", "text": ""}
{"id": "851011", "revid": "125382086", "url": "https://it.wikipedia.org/wiki?curid=851011", "title": "S\u00e9bastien Lefebvre", "text": "Biografia.\nLefebvre \u00e8 cresciuto a Laval, Qu\u00e9bec, con i suoi genitori e i tre fratelli. \u00c8 molto affezionato al fratello maggiore, Jai L\u00e9febvre. Ha anche due sorelle pi\u00f9 piccole, Andr\u00e9e-Anne ed Eloisa. Jai \u00e8 menzionato tra i crediti dell'album \"Still Not Getting Any...\", nonch\u00e9 in quelli dei Simple Plan nel sito di \"Man of the Hour\" e Myspace, dove \u00e8 ringraziato per \"catering\".\nI suoi genitori divorziarono quando era alle superiori. Si pensa che i due si siano risposati, in quanto nei ringraziamenti di \"Simple Plan\" l'artista ringrazia \"i miei quattro genitori\". Sua madre, Lorraine P\u00e9pin, lavora come psicologa per bambini e assistente sociale a Montr\u00e9al, mentre suo padre, Jean L\u00e9febvre, lavora nelle risorse umane sempre nella stessa citt\u00e0.\nS\u00e9bastien, oltre a suonare con i Simple Plan, dal 2009 ha intrapreso una carriera da solista, e dopo \"You Are Here/Vous Etes Ici\", scritto, registrato e prodotto personalmente, pubblica nel 2010 un EP natalizio con la cantante canadese Katie Rox, conosciuta durante un tour con i Simple Plan e con cui ha stretto una profonda amicizia. Nel 2011 pubblica il suo secondo EP \"Les Robots\".\nL'11 luglio 2012 annuncia la pubblicazione del suo terzo EP, \"More Sake Por Favor\", uscito successivamente il 20 luglio e anticipato dal singolo \"My Dear\", il cui video, diretto da Jacob Drake, viene pubblicato il 16 luglio. Tra il 2013 e il 2014 produce per la cantante canadese Andee il suo album di debutto, \"Black and White Heart\", per il quale ha inoltre scritto e composto quasi tutti i brani.\nDal 2006 inoltre conduce un programma radiofonico con il giornalista Patrick Langlois, amico di vecchia data di S\u00e9bastien e dei Simple Plan, chiamato \"Man of the Hour\", in onda ogni mercoled\u00ec su idobi Radio.\nInfluenze.\nIn un'intervista Lefebvre ha espresso il suo apprezzamento per i Florence and the Machine e Bj\u00f6rk, della quale si \u00e8 dichiarato un grande fan."}
{"id": "851015", "revid": "40552", "url": "https://it.wikipedia.org/wiki?curid=851015", "title": "Repubblica Socialista Sovietica di Armenia", "text": ""}
{"id": "851017", "revid": "773636", "url": "https://it.wikipedia.org/wiki?curid=851017", "title": "Chiese di Pistoia", "text": "Di seguito sono elencate le chiese della citt\u00e0 di Pistoia.\nInquadramento storico e artistico.\nIl periodo del maggior lustro cittadino, riguardo all'edificazione di luoghi di culto, \u00e8 sicuramente l'epoca romanico/gotica, in cui a Pistoia si mise in atto una particolare declinazione dello stile pisano, fatta con un maggior contrasto tra le pietre bianche (il marmo di Carrara) e verde scuro/nere (il serpentino). In quegli anni, il libero comune di Pistoia accolse una vera e propria fucina delle arti scultoree, di cui resta traccia nelle architravi scolpite Gruamonte e nel capolavoro assoluto del pulpito di Sant'Andrea, di Giovanni Pisano. \nNei secoli seguenti gli abbellimenti, gli ampliamenti e le nuove edificazioni si susseguirono, legati per\u00f2 a episodi pi\u00f9 sporadici e meno organici, come nel caso dell'ingrandimento del Duomo. Il Rinascimento, fatta eccezione per il raro scrigno della chiesa di Santa Maria delle Grazie, non lasci\u00f2 molte tracce significative nell'architettura cittadina, almeno finch\u00e9 non venne edificata, in epoca ormai manierista, la basilica della Madonna dell'Umilt\u00e0, dotata di una cupola ispirata a quella del Brunelleschi a Firenze. Analogamente, nel Sei e Settecento, la citt\u00e0 si arricch\u00ec qua e l\u00e0 di alcuni esempi notevoli, come la chiesa dei Santi Prospero e Filippo, quella di San Leone e quella di Santa Maria degli Angeli, in cui lavorarono alcuni dei migliori artisti dell'epoca, toscani e non.\nTuttavia il volto dell'architettura religiosa pistoiese fu profondalmente stravolto dall'applicazione dei princ\u00ecpi gianseniti del Sinodo di Pistoia, promosso dal vescovo riformatore Scipione de' Ricci, che dismise molti edifici di culto, anche notevolissimi per antichit\u00e0 e pregio artistico, alienandoli e destinadoli ad altri usi. Per questo oggi, pi\u00f9 che in altre citt\u00e0, non \u00e8 affatto infrequente incontrare, anche nel centro storico, tracce di chiese, oratori e cappelle trasformate in abitazioni civili, in luoghi di ritrovo e di uso sociale quali scuole o musei, ma anche purtroppo abbandonate e in via di una riconversione non ancora attuata. \nA queste perdite si pu\u00f2 tuttavia annotare una sorta di compensazione novecentesca, quando grazie innanzitutto alla presenza del pistoiese Giovanni Michelucci, i dintorni di Pistoia si arricchirono di una serie di chiese moderne, in cui matur\u00f2 una riflessione di respiro europeo sull'architettura religiosa e sulla sua funzione nell'epoca contemporanea, basata sui nuovi materiali (primo su tutti il calcestruzzo) e sulle nuove possibilit\u00e0 espressive e luminose."}
{"id": "851018", "revid": "287204", "url": "https://it.wikipedia.org/wiki?curid=851018", "title": "Giovan Vettorio Soderini", "text": "Biografia.\nNacque in una famiglia che aveva dato un \"gonfaloniere a vita\" alla repubblica, Pier Soderini, e un cardinale alla Chiesa.\nFu mandato a studiare all'Universit\u00e0 di Bologna, dove apprese filosofia e diritto. Al ritorno in Toscana si espresse senza riserve contro i Medici e fu coinvolto in un complotto che aveva come scopo di togliere loro il potere. Condannato dal Consiglio degli Otto alla morte per decapitazione, fu salvato grazie alla generosit\u00e0 di Ferdinando I de' Medici, che lo fece esiliare a vita a Cedri, presso Volterra. Soderini allevi\u00f2 la noia dell'esilio studiando l'agricoltura e scrivendo su questa scienza opere notevoli.\n\"Trattato della coltivazione delle viti, e del frutto che se ne pu\u00f2 cavare\".\nIl \"Trattato della coltivazione delle viti, e del frutto che se ne pu\u00f4 cavare\" (edito a Firenze da Filippo Giunti, 1600, in-4\u00b0) \u00e8 un trattato di viticoltura, dedicato dall'editore a Luigi Alamanni, senza dubbio il figlio omonimo del famoso poeta autore de \"La coltivazione\".\nApparve per la prima volta accompagnato da un altro trattato sul medesimo soggetto, di Bernardo Davanzati, e dall\"Apologia del popone\", di Leonardo Giacchini. L'opera di Soderini fu in seguito ristampata separatamente da Manni, Firenze, 1734, in-4\u00b0, con qualche aggiunta sulla vita dell'autore.\nIl trattato, che gli accademici della Crusca hanno inserito nel novero dei testi di lingua, contiene numerosi precetti, sui vigneti e sull'arte della fabbricazione e conservazioni dei vini, che l'esperienza successiva nel campo della viticoltura e dell'enologia non hanno mai smentito.\nSoderini era certo della grande importanza degli astri e della loro posizione in merito alla viticoltura: per esempio, consigliava di vendemmiare con la luna calante in uno specifico segno, perch\u00e9 se si raccoglieva meno vino si era almeno certi della sua qualit\u00e0 e conservazione."}
{"id": "851019", "revid": "1442080", "url": "https://it.wikipedia.org/wiki?curid=851019", "title": "Inno della Repubblica Socialista Sovietica Armena", "text": "LInno della RSS Armena fu l'inno della Repubblica Socialista Sovietica di Armenia dal 1944 al 1991.\nL'inno venne composto da Aram Khachaturian, famoso artista armeno del XX secolo che fu anche compositore di diversi balletti e di musica da camera, mentre le parole vennero scritte da Armenak Sarkisyan con lo pseudonimo di \"Sarmen\".\nL'inno venne adottato dal 1944 fino al 1991 quando la neonata Repubblica Armena mantenne la melodia ma modific\u00f2 il testo dell'inno che cambi\u00f2 il nome in \"Mer Hayrenik\" (La nostra terra)."}
{"id": "851022", "revid": "110157", "url": "https://it.wikipedia.org/wiki?curid=851022", "title": "Fu\u00dfball-Bundesliga 1988-1989", "text": "Ledizione 1988-1989 della Bundesliga si \u00e8 conclusa con la vittoria finale del che ha conquistato il suo undicesimo titolo.\nCapocannonieri del torneo sono stati Thomas Allofs del e Roland Wohlfarth del con 17 reti.\nStagione.\nIn questa edizione il di Jupp Heynckes mantiene il primo posto per quasi tutto il torneo, ostacolato dal Colonia nel girone di ritorno; i biancorossi concludono a cinque punti dalla vetta. Nelle zone basse della classifica, invece, l'Eintracht Francoforte \u00e8 costretto ad affrontare lo spareggio per non retrocedere, che comunque vince: la squadra aveva per\u00f2 partecipato alla Coppa delle Coppe, ed era arrivata fino ai quarti di finale.\nNelle competizioni europee lo arriva alla finale della Coppa UEFA: la squadra affronta qui il Napoli capitanato da Diego Armando Maradona che aveva eliminato il Bayern in semifinale, ma viene sconfitta nel doppio confronto.\nClassifica finale.\nLegenda:"}
{"id": "851036", "revid": "1702319", "url": "https://it.wikipedia.org/wiki?curid=851036", "title": "Chiesa di Santa Maria delle Grazie", "text": ""}
{"id": "851037", "revid": "1632387", "url": "https://it.wikipedia.org/wiki?curid=851037", "title": "Laguna del Mort", "text": "La laguna del Mort \u00e8 una laguna con acqua marina, posta nel Veneto, lungo la costa dell'Alto Adriatico settentrionale, a nord-est della laguna di Venezia. Profonda in media mezzo metro circa, con la massima profondita' che non supera i 2 m, \u00e8 contigua all'ultimo braccio della foce del Piave e vede correre al suo asse il confine fra i rivieraschi comuni di Jesolo ed Eraclea.\nStoria.\nFino al 5 ottobre 1935 la laguna del Mort non era altro che l'ultimo tratto del fiume e la sua foce. All'epoca il Piave correva perpendicolare alla linea di costa fino a poche centinaia di metri dal mare Adriatico. Giunto in prossimit\u00e0 della localit\u00e0 di Cortellazzo, il fiume svoltava a gomito alla propria sinistra e correva ortogonale alla propria provenienza per circa 3\u00a0km, a quel punto si gettava nell'Adriatico.\nQuel giorno, al culmine di una particolare piena, il Piave ruppe l'argine destro proprio nel punto in cui curvava verso nord-est e si butt\u00f2 immediatamente in mare abbandonando il vecchio alveo ed occludendo con il riporto di sabbia e fanghi il collegamento fra questo e il fiume medesimo. Tale ultimo stralcio del Piave divenne perci\u00f2 privo di immissari d'acqua dolce e venne colmato solo dalla risalente marea.\nCol tempo il ramo morto delle foci del Piave si \u00e8 parzialmente interrato divenendo l'habitat naturale di centinaia di uccelli marini e lagunari.\nQuesto contesto peculiare \u00e8 stato anche favorito dalla particolare condizione di isolamento che vede il territorio circostante la laguna restare isolato dalle campagne circostanti in quanto delimitato da tre corsi d'acqua: il fiume Piave a sud ovest, il Livenza a nord est e il canale navigabile Revedoli a ovest. La laguna ed il mare coprono il lato sud est.\nDescrizione.\nLa \"laguna\" si \u00e8 rimpicciolita con il passare degli anni e, cos\u00ec, \u00e8 anche arretrata l'originaria foce del fiume. Il ramo morto del Piave oggi esce in mare dirimpetto alla localit\u00e0 turistica di Eraclea Mare, proprio di fronte al porticciolo turistico. Eraclea Mare \u00e8, infatti, la pi\u00f9 comoda base di partenza per esplorare e conoscere la zona del Mort poich\u00e9 essa \u00e8 posta, lungo la costa veneziana, sulla riva orientale del Piave e da quest'ultimo \u00e8 completamente isolata dal Comune di Jesolo: l'accesso diretto dal territorio jesolano avviene, infatti, solamente attraversando in barca il fiume.\nIl progressivo interramento dello specchio acqueo permette di attraversare l'imboccatura del Mort con la bassa marea e visitare la sponda sud est posta nel comune di Jesolo. Il lato nord ovest della laguna, chiamato Valle Ossi, ricade invece per intero nel comune di Eraclea ed \u00e8 ricoperto da una pineta ancora priva di insediamenti turistici e incontaminata. \u00c8 stata recentemente oggetto di un tentativo di grossa speculazione edilizia, scongiurato sia dall'istituzione del naturismo, che successivamente da un'inchiesta penale che ha visto coinvolti politici locali.\nFlora e fauna.\nL'area della laguna ha una superficie approssimativa di 125 ettari e, con le circostanti sponde argilloso sabbiose (dune costiere, dossi e pineta marittima), \u00e8 popolata da una fauna ed una flora peculiari delle zone umide rivierasche.\nLa flora sommersa \u00e8 prevalentemente rappresentata da \"Zostera marina\" e da diverse specie di alghe.\nLa parte terminale dello specchio acqueo, orientata a sud ovest, presenta tratti di vegetazione a \"Phragmites australis\" e \"Juncus\", mentre le zone appena pi\u00f9 lontane dalla laguna, in quello che \u00e8 l'ex alveo del fiume, ospitano specie pi\u00f9 legate ad ambienti alofili e secchi, quali \"Salicornia\", \"Agropyron\", \"Eryngium maritimum\".\nNella vegetazione delle dune costiere, oltre ad un impianto artificiale di \"Pinus\" e \"Juniperus\", si trovano, soprattutto nella parte pi\u00f9 esposta al mare, \"Cakile maritima\" e \"Ammophila arenaria\".\nNella medesima zona sono presenti la lepre indigena (\"Lepus europaeus\"), introdotta ad uso venatorio nella contigua riserva di Valle Ossi, la donnola (\"Mustela nivalis\") e altri piccoli mammiferi come roditori e insettivori.\nIvi sono anche presenti anfibi e rettili come il rospo smeraldino (\"Bufotes viridis\"), il Ramarro (\"Lacerta viridis\"), il colubro liscio (\"Coronella austriaca\"), la biscia d'acqua (\"Natrix Natrix\"), il Biacco (\"Coluber viridiflavus\").\nRaramente \u00e8 stata avvistata la vipera (\"Vipera aspis\").\nL'intera zona umida \u00e8 tappa di numerose specie di uccelli in migrazione.\n\u00c8 infatti punto di sosta per varie specie di Anseriformi come il Germano Reale (\"Anas platyrhynchos\"), l'Alzavola (\"Anas crecca\"), la Marzaiola (\"Anas querquedula\"), il Codone, il Fischione (\"Anas penelope\"), il Moriglione (\"Aythya ferina\").\nSi possono trovare inoltre strolaghe, svassi e molti caradriformi.\n\u00c8 sede di nidificazione del Fratino (\"Charadrius alexandrinus\"), dell'Usignolo di fiume (\"Cettia cetti\"), del Beccamoschino (\"Cisticola juncidis\").\nSaltuariamente vi sostano anche Ardeidi come l'Airone cenerino (\"Ardea cinerea\"), l'Airone rosso (\"Ardea purpurea\"), la Garzetta (\"Egretta garzetta\") e Falconiformi come la Poiana (\"Buteo buteo\") e il Falco pecchiaiolo (\"Pernis apivorus\").\nRiconoscimenti.\nNel 2003, la penisola che separa la laguna del Mort dal mare, unitamente al suo arenile, \u00e8 stata dichiarata da Legambiente una delle 11 pi\u00f9 belle spiagge d'Italia.\nLa laguna del Mort, unitamente alla pineta marittima di Eracleamare, sono state definite \"Sito di Interesse Comunitario\", spesso indicate con l'acronimo SIC.\nSono state proposte tramite deliberazione di Giunta regionale n. 2673 del 6 agosto 2004 avente ad oggetto \"Direttiva 79/409/CEE, Direttiva 92/43/CEE, D.P.R. 8 settembre 1997, n. 357 Ricognizione e revisione dei Siti di Importanza Comunitaria e delle Zone di Protezione Speciale con riferimento alla tutela delle specie faunistiche segnalate dalla Commissione europea\" e pubblicata nel Bollettino Ufficiale Regionale n. 97 del 28 settembre 2004.\nIl 17 maggio 2007 la spiaggia di Eracleamare e della laguna del Mort ha ricevuto dalla Foundation for Environmental Education (FEE) il riconoscimento della \"Bandiera blu\" per la qualit\u00e0 del mare antistante; ci\u00f2 in quanto soddisfa criteri di qualit\u00e0 relativi a parametri delle acque di balneazione, al servizio offerto e alla pulizia delle spiagge.\nAlla fine di giugno 2007, la famosa \"Goletta Verde\" di Legambiente, l'imbarcazione con cui l'associazione ambientalista effettua il monitoraggio sullo stato dei mari e delle coste italiane, ha certificato la qualit\u00e0 della balneazione nell'arenile di Eracleamare e della laguna del Mort. Alla consegna degli attestati Guida Blu 2007 di Legambiente e Touring Club Italiano ai Comuni della costa veneziana, Eraclea ha ricevuto la classificazione \"3 VELE\" (unica in Veneto): la Guida Blu \u00e8 infatti il frutto del lavoro di indagine svolto dalla \"Goletta Verde\" che valuta la qualit\u00e0 delle acque di balneazione e la vicinanza a luoghi di interesse storico artistico o naturalistico.\nNel numero di agosto 2010 di \"Turisti per caso\", la rivista di Patrizio Roversi e Siusy Blady, la spiaggia della laguna del Mort \u00e8 stata inserita nell'elenco delle 30 pi\u00f9 belle spiagge d'Italia.\nCon una deliberazione del comune di Jesolo una parte di questa spiaggia \u00e8 divenuta ufficialmente un'area naturista nel maggio 2011 (si tratta della zona pi\u00f9 vicina alle foci del fiume Piave)."}
{"id": "851040", "revid": "481666", "url": "https://it.wikipedia.org/wiki?curid=851040", "title": "Franz Schalk", "text": "Biografia.\nNel 1894 dirige a Berlino la prima assoluta di \"Der Feuerreiter\" di Hugo Wolf ed a Graz il successo della Sinfonia n. 5 di Anton Bruckner.\nNel 1896 dirige \"Die verkaufte Braut\" (La sposa venduta) al Drury Lane (teatro) di Londra e nel 1897 \"Pepita Jim\u00e9nez\" di Isaac Alb\u00e9niz a Praga.\nPer il Metropolitan Opera debutta nel 1898 dirigendo Tannh\u00e4user (opera) seguita da Die Walk\u00fcre nella trasferta di Chicago, Sigfrido (opera), Lohengrin (opera) con \u00c9douard de Reszke e Tristan und Isolde con Jean de Reszke e nel 1899 Das Rheingold ed Il crepuscolo degli dei.\nNel 1900 dirige la prima assoluta di \"Kain\" di Eugen d'Albert allo Staatsoper Unter den Linden di Berlino.\nA Vienna nel 1900 debutta dirigendo Der Fliegende Holl\u00e4nder al Wiener Staatsoper seguita da Rigoletto, \"La sposa venduta\", \"Das Gl\u00f6ckchen des Eremiten\" di Aim\u00e9 Maillart, Aida e Cos\u00ec fan tutte, nel 1901 in marzo Dalibor (opera) e \"Lobetanz\" di Ludwig Thuille, in aprile Iolanta, in agosto \"Hans Heiling\" di Heinrich Marschner e fu dal 1\u00ba settembre successivo il primo Kappelmaister (Maestro di cappella) dello Hofoperntheater (Staatsoper), di cui divenne in seguito direttore; nel 1902 dirige \"Feuersnot\" di Richard Strauss e \"Das goldene Kreuz\" di Ignaz Br\u00fcll, nel 1903 Les Huguenots, Euryanthe, \"Der Trompeter von S\u00e4kkingen\" di Viktor Nessler e Louise (opera), nel 1905 \"Das war ich\" di Leo Blech, \"Die Abreise\" di d'Albert e La dama di picche (opera), nel 1906 \"Lohengrin\", Die Entf\u00fchrung aus dem Serail e \"Flauto solo\" di d'Albert, nel 1907 Ifigenia in Aulide (Gluck), nel 1908 \"Tiefland\" di d'Albert, Rienzi e Fidelio, nel 1909 La Fille du r\u00e9giment, nel 1910 \"Il segreto di Susanna\" e La Juive, nel 1911 Der Rosenkavalier che diriger\u00e0 in 87 recite viennesi fino al 1929 e Pell\u00e9as et M\u00e9lisande (opera), nel 1912 \"Aphrodite\" di Max von Oberleithner con Maria Jeritza e Samson et Dalila, nel 1914 Parsifal (opera), \"Das Heimchen am Herd\" di Karl Goldmark, Elettra (Strauss), \"Der Barbier von Bagdad\" di Peter Cornelius, Ernani e Lucia di Lammermoor e nel 1915 \"Der Widersp\u00e4nstigen Z\u00e4hmung\" di Hermann Goetz, Un ballo in maschera, Carmen (opera), Djamileh e Die Fledermaus; dal 1904 al 1921 \u00e8 il direttore dei concerti della Societ\u00e0 degli Amici della Musica (Gesellschaft der Musikfreunde), dal 1909 al 1919 insegnante alla Musikakademie.\nNel 1911 dirige \"Die K\u00f6nigskinder\" di Engelbert Humperdinck al Royal Opera House, Covent Garden di Londra.\nDal 1918 al 1929 (dal 1919 al 1924 assieme a Richard Strauss) fu direttore della Staatsoper, portandola a grandissima fama. \nNel 1919 dirige la prima assoluta di Die Frau ohne Schatten con Maria Jeritza e Lotte Lehmann.\nIstitu\u00ec i viaggi musicali dell'ensamble dell'Opera, fece eseguire Mozart e altre opere nella Sala del Ridotto e contribu\u00ec largamente alla fondazione del Festival di Salisburgo.\nIntervenne in modo particolare a favore del lavoro compositivo di Anton Bruckner, di cui era stato allievo."}
{"id": "851041", "revid": "1573940", "url": "https://it.wikipedia.org/wiki?curid=851041", "title": "Chiesa di San Giovannino della Staffa", "text": "La chiesa di San Giovannino della Staffa o San Giovannino in Pantaneto \u00e8 una delle chiese di Siena, situata nella piazzetta Virgilio Grassi. \u00c8 l'oratorio della contrada del Leocorno.\nStoria.\nLa chiesa sorse a partire dalla prima met\u00e0 del Cinquecento su di un pi\u00f9 antico edificio romanico dedicato a san Giovanni Battista, del XIII secolo. I committenti furono la Compagnia Laicale di San Giovanni Battista e l'artefice fu probabilmente Giovanni Battista Pelori, allievo di Baldassarre Peruzzi. La facciata in cotto fu una delle prime cose ad essere costruite, realizzata dallo stesso Pelori nel 1537, rimaneggiata nel 1600 e 1700 ma poi restituita al suo aspetto originario da un ripristino purista della seconda met\u00e0 del XIX secolo.\nLa costruzione della chiesa si protrasse per tutta la seconda met\u00e0 del Cinquecento e alla fine del secolo si cominci\u00f2 a lavorare all'interno della chiesa, a partire dai banconi del coro realizzati nell'ultimo decennio del secolo. Tra il 1599 e il 1649 la Compagnia fece affrescare la volta, commission\u00f2 l'altare e dot\u00f2 le quattro pareti della chiesa di ben quindici tele raffiguranti \"Storie della vita di san Giovanni Battista\", dipinte dai pi\u00f9 famosi artisti senesi del periodo.\nLa contrada del Leocorno utilizz\u00f2 dapprima una cappella interna della chiesa per le proprie riunioni. Questo avvenne in due riprese, tra la fine del Seicento e il 1720 e tra il 1776 e il 1869, per gentile concessione della Compagnia di San Giovanni Battista. A partire dal 1869, essendosi la contrada spostatasi nella vicina Chiesa di San Giorgio, la chiesa fu officiata dalla Diocesi senese, per poi tornare definitivamente in uso alla contrada nel 1966, grazie ad una convenzione stipulata con la stessa Diocesi.\nDescrizione.\nLa chiesa ha una semplice ma elegante facciata in cotto, realizzata da Giovan Battista Pelori nel 1537.\nLa volta fu affrescata da Dionisio Montorselli con la \"Gloria di san Giovanni Battista\", mentre sulle pareti \u00e8 presente un ciclo di quindici tele fatte eseguire dai confratelli della Compagnia tra il 1599 e il 1649, con \"Storie della vita di san Giovanni Battista\". Si tratta di una significativa galleria della pittura senese di quell'epoca, cui parteciparono lo stesso Dionisio Montorselli, Rutilio Manetti, Domenico Manetti, Giovan Battista Giustammiani, detto \"il Francesino\", Bernardino Mei, Raffaello Vanni, Deifebo Burbarini e Astolfo Petrazzi. Tra le tele spiccano le quattro di Rutilio Manetti, tra cui quella dell'altare maggiore con il \"Battesimo di Ges\u00f9\".\nL'altare fu realizzato nel 1609 da Flaminio del Turco. Da segnalare soprattutto La \"Madonna della Pace\", piccola tavola tardo-trecentesca di Francesco di Vannuccio che fu oggetto di particolare devozione durante la seconda guerra mondiale.\nNel vestibolo della chiesa \u00e8 collocata una statua in terracotta policroma di \"San Giovanni Battista\" di Guidoccio Cozzarelli ed \u00e8 presente inoltre una tela di Deifebo Burbarini con il \"Transito di san Giuseppe\"."}
{"id": "851043", "revid": "79642", "url": "https://it.wikipedia.org/wiki?curid=851043", "title": "Quintupla Alleanza", "text": ""}
{"id": "851044", "revid": "110157", "url": "https://it.wikipedia.org/wiki?curid=851044", "title": "Antonino Gandolfo", "text": "Biografia.\nLa formazione ed il breve soggiorno fiorentino (1860-61).\nAntonino Gandolfo proveniva da una famiglia che vantava gi\u00e0 alcune personalit\u00e0 di spicco. Lo zio Giuseppe Gandolfo, nella prima met\u00e0 del secolo, era stato il pi\u00f9 importante ritrattista della Sicilia Orientale e, da solo, in assenza di un'accademia, aveva rappresentato il punto di riferimento degli artisti nascenti. Un altro zio, Francesco, aveva studiato medicina a Firenze e Parigi e vantava rapporti di sincera d'amicizia con gli storici Carlo Botta e Giovanni Battista Niccolini. Il cugino Antonino Gandolfo Brancaleone era un compositore conosciuto ed apprezzato nel regno delle due Sicilie, autore di alcuni melodrammi di successo. \nAntonino pass\u00f2 la sua infanzia tra gli olivi ed i fichi d'India della campagna paterna a Cannizzaro (CT) ed i pennelli dello zio Giuseppe che, inevitabilmente, dovette influenzare la sua indole artistica e che fu il suo primo maestro.\nIl Gandolfo a Firenze frequent\u00f2 soprattutto lo studio di Stefano Ussi, l'autore del celebre quadro \"La Cacciata del duca di Atene\", la cui pittura, ancora legata all'accademismo dell'epoca, non fu influenzata particolarmente dal nuovo movimento artistico dei Macchiaioli. Tuttavia (secondo Maria Accascina) il giovane Antonino con il maestro fiorentino fu presente nel 1861 alla Mostra nella quale i \"tredici\" protestavano contro le regole accademiche, affermando i valori della macchia.\nSempre nel \u201861 il Gandolfo dipinse un quadro, purtroppo non reperibile (ne rimane per\u00f2 un disegno preparatorio), dal titolo \"Il Trionfo d'Italia\" che, ispirato all'indipendenza della patria, fu accolto come la rivelazione di un artista. Il quadro fu anche visto ed apprezzato dal re Vittorio Emanuele II che, colpito dal talento del giovane artista volle posare per lui, ricevendone un ritratto eseguito estemporaneamente in punta di penna. Anche Giosu\u00e8 Carducci not\u00f2 le qualit\u00e0 artistiche del Gandolfo con cui strinse legami di amicizia importanti, tanto che, quando alla fine del 1861 il giovane artista era ritornato a Catania, cos\u00ec gli scriveva: \u201cS'Ella alla stagione nuova va in Firenze per ragion di studio e vi si trattiene, facilmente avr\u00f2 il piacere di rivederla nella prossima estate: piacere che io affretto col pensiero ansiosamente. Intanto La si ricordi di me; e dove io possa servirla se ne giovi pure\".\nIl rientro a Catania. Il quadro sociale.\nVerso la fine degli anni sessanta Antonino conobbe Giovanna Mangione, una donna colta e bella che si dilettava di poesia, che spos\u00f2 nel 1870 e da cui ebbe un figlio, Luigi. Giovanna sarebbe morta suicida nel 1874, Luigi nel 1875, per croup difterico. \nAlla fine degli anni settanta inizia la produzione gandolfiana del \u201cquadro sociale\u201d: \"La Tentazione\" \u00e8 la prima opera appartenente a questo gruppo che sia giunta fino a noi. Si tratta di una tela di grandi dimensioni che raffigura una donna che, costretta dalla miseria, sta per essere sedotta dal denaro offertole da un giovane uomo, mentre la madre di lei assiste impassibile e rassegnata alla scena. I tre personaggi sono chiaramente riconoscibili: Maria Grancagnolo, la futura seconda moglie del Gandolfo, il fratello di lei, Salvatore ed Anna Consoli, la loro madre. \nMaria, insieme con la sorella maggiore, Agata, vennero ad abitare nella casa del pittore in via Rocca del Vento 22, a Catania (questa abitazione, dal tetto affrescato proprio dal Gandolfo, oggi \u00e8 scomparsa con lo sventramento di San Berillo) intorno al 1874-75, in un primo tempo allo scopo di accudire il figlio piccolo del Gandolfo ed occuparsi della casa. Maria comincia ad apparire subito nelle tele dell'artista come principale modello femminile e sar\u00e0 il soggetto di moltissimi ritratti e bozzetti.\nCritici passati e presenti affermano che il Gandolfo fu influenzato, nella concezione di questa produzione dalla vena \u201cpatetico-sociale\u201d, dai romanzi di Victor Hugo ed Eug\u00e8ne Sue. Se ci\u00f2 non pu\u00f2 escludersi, \u00e8 per\u00f2 altrettanto probabile che la nascente letteratura verista abbia offerto al pittore canoni nuovi ed inesplorati. Mentre il Gandolfo tra il 1880 ed il 1885 dipinge \"L'Espulsa\", \"L'Ultima moneta\", \"L'Usuraia\", \"Musica Forzata\", \"I proletari\", \"Per Via\", \"La cieca\", Mario Rapisardi scrive il \"Giobbe\", Giovanni Verga i \"Malavoglia\" e \"Le Novelle Rusticane\", Luigi Capuana \"Giacinta\". \nNel 1888 nasce Luigi, figlio di Antonino e Maria Grancagnolo che da modella \u00e8 evidentemente diventata qualcosa di pi\u00f9. La donna \u00e8 ritratta gravida in procinto di partorire in un disegno e quindi dipinta, quasi Madonna con bambino, mentre tiene tra le braccia il figlio. I due si sposeranno nel 1891 ed il loro matrimonio sar\u00e0 non solo duraturo, ma sostanzialmente felice. La moglie sar\u00e0 ritratta fino a poco prima della morte del pittore e rappresenter\u00e0, anche successivamente, un importante riferimento familiare. Grazie a lei abbiamo le poche prove di nudo del Gandolfo, che fanno rimpiangere l'assenza di tele di maggior misura.\nIl ritratto.\nGli anni novanta vedono il fiorire della produzione ritrattistica, forse la pi\u00f9 originale del Gandolfo. Sulle sue tele finiscono gli amici illustri (come i fratelli Rosario e Filippo Liardo e il Rapisardi), i personaggi accademici (come il matematico Giuseppe Zurria ed il medico Salvatore Tomaselli, i cui ritratti si trovano oggi presso l'Universit\u00e0 di Catania), i contadini, le belle ragazze popolane e chiunque sia in grado di catturare l'interesse dell'artista.\nNel 1888 esegue il ritratto a penna di Giovanni Verga, che apparterr\u00e0 alla collezione di Francesco Paolo Frontini e nello stesso anno il Comune di Catania acquista il \"Ritratto di Monaco\" (collezione del Castello Ursino). L'anno seguente viene incaricato dell'insegnamento di disegno d'ornato e figura alla scuola d'arte e mestieri di Catania.\nNel 1891 partecipa all'Esposizione nazionale di Palermo, esponendo uno studio dal vero e nel 1893 riceve la nomina definitiva a professore di disegno d'ornato e figura. \nIl 20 dicembre del 1894 nasce Francesco, il secondo figlio.\nNel 1901 al Gandolfo venne richiesto dal Municipio di Catania il ritratto dei sovrani Vittorio Emanuele III e della Regina Elena del Montenegro, per un compenso pattuito di millequattrocento lire, ma quando l'anno successivo il pittore consegn\u00f2 i quadri al Sindaco Giuseppe De Felice Giuffrida, di idee notoriamente antimonarchiche, i quadri vennero accantonati. Quando il pittore ne chiese il motivo il De Felice cos\u00ec rispose: \u201cIo apprezzo l'arte del maestro Gandolfo al museo !!\u201d\nNel 1902 nasce il figlio Antonino, che sar\u00e0 tra i protagonisti della vita artistico-letteraria catanese degli anni trenta e che il Gandolfo far\u00e0 battezzare a Giuseppe Sciuti in segno d'amicizia e stima.\nA proposito dell'ampia produzione ritrattistica del Gandolfo, questa pu\u00f2 essere suddivisa in due periodi distinti, in ragione di un cambiamento stilistico che si colloca intorno alla fine del secolo. Si osserva infatti un passaggio verso cromatismi pi\u00f9 vivaci e l'abbandono, entro certi limiti, dell'atmosfera \"buia\" e \"pessimistica\" osservabile nel quadro sociale e, appunto, nel primo periodo ritrattistico.\nLa II Esposizione agricola a Catania.\nNel 1904 si comincia ad organizzare a Catania quella che sar\u00e0 la II Esposizione agricola, una imponente manifestazione che vedr\u00e0 anche un'importante parte dedicata all'arte. Per l'occasione iniziano ampi lavori di sbancamento della pietra lavica in quella che sarebbe diventata Piazza Esposizione (oggi piazza Giovanni Verga) e proprio per il prolungarsi di tali lavori l'evento sar\u00e0 posticipato al 1907. Il Gandolfo viene nominato nella Commissione Ordinatrice per la 1\u00aa Sezione Mostra di belle arti e di fotografia per la Sicilia, di cui sar\u00e0 il vicepresidente. La mostra ottiene un grande successo e la critica nei confronti del Gandolfo \u00e8 particolarmente entusiasta. In questa occasione il Re Vittorio Emanuele III acquist\u00f2 il dipinto \"Una Madre\". \nNel novembre del 1907 nasce la sua ultima figlia, Carmela.\nLa morte.\nIl pittore si spense, per attacco cardiaco, il 21 marzo 1910. Era rimasto in relativa buona salute fino a pochi mesi dalla morte, continuando a dipingere e disegnare, come dimostrano proprio alcuni disegni datati ed il ritratto del figlio Luigi, certamente eseguito nel 1908. In occasione dei suoi funerali la citt\u00e0 di Catania si mobilit\u00f2, Alessandro Abate, suo allievo pi\u00f9 illustre ed affezionato, ne fece l'elogio funebre. Il pittore \u00e8 sepolto nel \"viale degli uomini illustri\" nel cimitero monumentale di Catania, accanto a Giovanni Verga di cui era procugino per parte di madre. Catania gli ha dedicato una lapide in via Sangiuliano 90, ove sorge la casa natale, ed una piazza."}
{"id": "851046", "revid": "1543377", "url": "https://it.wikipedia.org/wiki?curid=851046", "title": "Torre Einstein", "text": "La torre Einstein (\"Einsteinturm\" in tedesco) \u00e8 un osservatorio astrofisico progettato dall'architetto tedesco Erich Mendelsohn ubicato a Potsdam, in Germania.\nStoria.\nIl progetto della torre Einstein fu il primo che impegn\u00f2 Mendelsohn dopo il ritorno dalle armi della prima guerra mondiale. La commissione proveniva dall'astronomo Erwin Finlay-Freundlich, conosciuto grazie all'intercessione della moglie, il quale era interessato all'erezione di una monumentale torre-telescopio al fine di effettuare esperimenti ed osservazioni tese a confermare per via sperimentale la teoria della relativit\u00e0 con strumentazioni adeguate alla rilevazione di un'eventuale deviazione nella traiettoria della luce, effettivamente prevista dai postulati di Albert Einstein. Una prima bozza progettuale di questa struttura risale gi\u00e0 al 1917, quando Mendelsohn era impegnato sul fronte russo, in trincea: \u00abDopo un'ora di sonno, sono colto da un nuovo accesso di febbre disegnativa che produce una massa di schizzi\u00bb scriveva il 24 giugno 1917, in piena guerra \u00abOggetti, per la maggior parte, tellurici e planetari freundlichiani\u00bb. Egli, dunque, coltivava l'idea di realizzare un osservatorio gi\u00e0 ben prima della richiesta di Freundlich e, anzi, aveva avviato un processo ideativo che anche una volta aperto il cantiere della struttura si presenter\u00e0 ricchissimo di disegni, prospetti ed idee. Ovviamente Mendelsohn era molto allettato dalla commissione, che gli avrebbe consentito di declinare le sue modernissime concezioni architettoniche con una teoria fisica altrettanto moderna come quella proposta da Einstein.\nDopo aver reperito i finanziamenti necessari grazie al governo tedesco, desideroso di abbattere il vecchio osservatorio di Potsdam (ormai obsoleto) e di contribuire alla causa sostenendo economicamente la costruzione di una struttura pi\u00f9 moderna sul medesimo sito, Mendelsohn e Freundlich aprirono ufficialmente il cantiere della torre Einstein. L'iter costruttivo fu assai accidentato: il governo centrale, infatti, aveva concesso un finanziamento solo parziale, allorch\u00e9 i denari rimanenti erano completamente a carico di contributi privati, con tutti gli oneri relativi alla fradicia situazione economica della Germania postbellica. Ce lo testimonia Louise Mendelsohn, moglie dell'architetto:\nL'edificazione della torre fu assai accidentata anche per via della sua forma eccezionalmente curva, la quale comport\u00f2 non pochi problemi a livello costruttivo. A parlare \u00e8 sempre Louise:\nL'involucro edilizio venne terminato nell'estate del 1921, esattamente dopo un anno di cantiere, anche se per l'inaugurazione ufficiale dell'osservatorio bisogner\u00e0 attendere il 6 dicembre 1924, con la messa in opera del laboratorio e l'installazione del grande telescopio. L'opera garant\u00ec a Mendelsohn una grandissima notoriet\u00e0 e fu apprezzata anche dallo stesso Einstein, il quale per descriverla fece profeticamente ricorso ad una sola parola: \u00abOrganisch!\u00bb [Organica!].\nLa torre, ora monumento storico-artistico protetto, \u00e8 un'importante testimonianza dell'architettura espressionista e, generalmente, uno dei brani architettonici pi\u00f9 importanti e rivoluzionari del Modernismo. Originariamente progettato per essere costruito in cemento armato, a causa del disegno complesso e delle ristrettezze dovute alla guerra \u00e8 stato invece realizzato come si \u00e8 visto solo in minima parte con questo materiale, utilizzando per il resto muratura intonacata. Ci\u00f2 ha reso necessari negli anni vari interventi di risanamento delle crepe e delle infiltrazioni di umidit\u00e0. L'ultimo intervento \u00e8 avvenuto nel 1999 in occasione del settantacinquesimo anniversario dalla costruzione.\nDescrizione.\nCome gi\u00e0 accennato la torre deve la propria esistenza all'esigenza di verificare sperimentalmente il fenomeno della deviazione luminosa, apprezzabile secondo le previsioni di Einstein qualora il raggio in esame subisce l'azione di un campo gravitazionale. Per questo motivo venne predisposto un telescopio di moderna concezione, sul tipo di quello realizzato per l'osservatorio di Monte Wilson, negli Stati Uniti d'America. La luce catturata alla sommit\u00e0 dell'edificio viene dunque deviata da un sistema di specchi prima verticalmente lungo la torre sino al piano interrato che ospita il laboratorio vero e proprio, poi orizzontalmente (allungando ulteriormente in tal guisa la lunghezza focale), sino agli strumenti di rilevazione.\nDi particolare interesse, tuttavia, \u00e8 soprattutto la forma architettonica della Torre, la quale - con la sua massa duttile, malleabile, quasi fludificata - risponde pienamente ai dettami dell'architettura espressionista. Il vigore plastico, curvilineo dell'impianto volumetrico salva la torre Einstein dalla tirannica schiavit\u00f9 della visione scatolare sino ad allora predominante in ambito edilizio e coinvolge la quasi totalit\u00e0 della struttura, fatta eccezione per parte rivolta verso ovest, la zona basamentale dell'ingresso ed il fronte (dove le anomalie mendelsohniane perdono notevolmente di intensit\u00e0, risultando quasi occultate): espressioniste, ad esempio, risultano essere la scala d'accesso, avvolta intorno alla zona basamentale, ma anche \u00abi grumi cementizi che eruttano la materia tutto lungo il fianco\u00bb, e le finestre degli uffici e degli alloggi, scavate all'interno della massa muraria lievemente inflesse in modo tale da distinguersi dalla massa muraria circostante. Questo impeto plastico-spaziale, tuttavia, non si traduce in uno sterile virtuosismo ornamentale: in altri termini Mendelsohn non plasma l'organismo architettonico per ragioni meramente estetiche, bens\u00ec lo conforma funzionalmente all'impianto degli spazi interni. Notevole infine anche la cupola, la quale \u00abcostituisce il fastigio trionfale dell'Einsteinturm, poich\u00e9 ne esalta il moto ondoso e, allo stesso tempo, gli impone di riprecipitare in basso\u00bb (Zevi)."}
