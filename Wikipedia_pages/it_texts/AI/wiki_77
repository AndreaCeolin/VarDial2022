{"id": "909894", "revid": "1861950", "url": "https://it.wikipedia.org/wiki?curid=909894", "title": "Belavia Belarusian Airlines", "text": "Belavia Belarusian Airlines, legalmente \"Joint Stock Company \"Belavia Belarusian Airlines\"\" (bielorusso: \u0410\u0410\u0422 \u00ab\u0410\u0432\u0456\u044f\u043a\u0430\u043c\u043f\u0430\u043d\u0456\u044f \u00ab\u0411\u0435\u043b\u0430\u0432\u0456\u044f\u00bb; Russo: \u041e\u0410\u041e \u00ab\u0410\u0432\u0438\u0430\u043a\u043e\u043c\u043f\u0430\u043d\u0438\u044f \u00ab\u0411\u0435\u043b\u0430\u0432\u0438\u0430\u00bb), \u00e8 la compagnia di bandiera della Bielorussia, con sede a Minsk. Belavia serve una rete di rotte tra citt\u00e0 europee e della Comunit\u00e0 degli Stati Indipendenti, nonch\u00e9 alcune destinazioni del Medio Oriente dalla sua base all'aeroporto di Minsk.\nDal 25 maggio 2021 alla compagnia \u00e8 fatto divieto di entrare nello spazio aereo europeo, a seguito del dirottamento di un volo Ryanair da parte del governo bielorusso pochi giorni prima.\nStoria.\nBackground e primi anni.\nIl 7 novembre 1933, il primo terminal aereo bielorusso fu aperto a Minsk. Nella primavera successiva, i primi 3 aerei, dei Polikarpov Po-2, atterrarono all'aeroporto. Diventarono i primi aerei della flotta aerea bielorussa. Nel 1936 venne stabilita la prima rotta aerea di linea tra Minsk e Mosca. Nell'estate del 1940 fu ufficialmente fondato il \"Belarusian civil aviation group\".\nNel 1964, un Tupolev Tu-124 ricevette per la prima volta una registrazione bielorussa. Nel 1973, l'allora nuovo Tupolev Tu-134A inizi\u00f2 ad operare in Bielorussia. Nel 1983, l'aviazione bielorussa inizi\u00f2 a utilizzare i nuovi Tupolev Tu-154.\nLa compagnia aerea venne ufficialmente fondata il 5 marzo 1996 a seguito di una risoluzione del governo bielorusso \"On the restructuring of air transport of the Republic, Belarus\", quando la divisione regionale di Aeroflot venne nazionalizzata e rinominata. Tra allora e il 1998 Belavia apr\u00ec rotte regolari per Pechino, Istanbul, Larnaca, Londra, Praga e Roma. Nel 1998, Belavia si fuse con MinskAvia, acquisendo diversi Antonov An-24, Antonov An-26 e Yakovlev Yak-40 oltre alla flotta esistente di Tupolev Tu-134 e Tupolev Tu-154.\nSviluppi dal 2000.\nIl 18 maggio 2001, Belavia inaugur\u00f2 un servizio di linea tra Minsk e Parigi con i Tu-134 e i Tu-154.\nNel 2003, la compagnia inizi\u00f2 a pubblicare una rivista di bordo, \"Horizons\", in inglese, russo e bielorusso. Il 16 ottobre 2003, firm\u00f2 un contratto di leasing per il suo primo Boeing 737-500. Nel 2004, estese ulteriormente le operazioni e acquis\u00ec un altro Boeing 737. Il 26 giugno 2004, Belavia apr\u00ec una nuova rotta per Hannover, in Germania. Il 2011 ha visto l'introduzione di una nuova rotta tra Minsk e Helsinki, in Finlandia.\nTra il 2003 e il 2009, la compagnia aerea ha raddoppiato il numero di passeggeri e nel 2009 ha trasportato poco meno di 700.000 passeggeri.\nTre Bombardier CRJ 100 in leasing sono stati introdotti sui servizi regionali da Minsk. Il primo \u00e8 stato consegnato nel febbraio 2007, con gli altri due pi\u00f9 tardi nel 2007. Hanno sostituito i vecchi velivoli Antonov An-24 e Tupolev Tu-134. Belavia aveva anche programmato di ritirare i suoi rimanenti Tupolev Tu-154M entro il 2011 dopo il ritiro del suo ultimo Tupolev Tu-134 nell'estate 2009, che era stato sostituito da un ex Boeing 737-500 della FlyLAL. Il 27 giugno 2014 \u00e8 stato annunciato l'ordine per tre Boeing 737-800. Il primo di questi \u00e8 stato consegnato nell'agosto 2016.\nBelavia stava valutando l'aggiunta di aerei a lungo raggio alla sua flotta per introdurre nuove rotte verso la Cina e il Nord America. Secondo quanto riferito, il governo stava anche considerando la fusione del vettore regionale Gomelavia e dell'operatore cargo TransAVIAexport Airlines in Belavia.\nNell'agosto 2016, Belavia ha ricevuto il suo primo aereo, un 737-800, con la nuova livrea. Questo \u00e8 il primo rebranding dalla fondazione dell'azienda nel 1996 nel suo 20\u00ba anniversario. I 737 pi\u00f9 recenti hanno sostituito i vecchi Tupolev Tu-154. Il 1\u00ba ottobre 2016, Belavia ha ritirato i suoi due Tupolev Tu-154 rimanenti dai servizi di linea come una delle ultime compagnie aeree al mondo a farlo.\nIl 30 dicembre 2017, il traffico passeggeri annuale per la prima volta nella storia della compagnia ha raggiunto i tre milioni di persone.\nLa compagnia ha rinnovato la sua flotta di aeromobili nei 2014-2021. Nel 2012 i primi Embraer 175 sono arrivati a Minsk dalla produzione di Embraer a Sao Paolo. Nel 2014 sono stati poi consegnati i primi due Embraer 195. Negli anni 2018-2020, Belavia ha acquistato 8 nuovi Embraer (3 E175 e 5 E195LR). Cos\u00ec, la compagnia ha dismesso tutti i Bombardier CRJ-100/200 e alcuni dei Boeing 737-300 e 737-500. Nel dicembre 2020 \u00e8 arrivato il primo Embraer 195-E2. \nDestinazioni.\nBelavia vola in Asia, Europa e Africa dalla sua base all'aeroporto di Minsk. Oltre alle destinazioni programmate, la compagnia opera voli charter.\nAccordi di code share.\nAl 2021, Belavia ha accordi di code-share con le seguenti 11 compagnie aeree:\nFlotta.\nFlotta attuale.\nA dicembre 2021 la flotta di Belavia \u00e8 cos\u00ec composta:\nFlotta storica.\nBelavia operava in precedenza con i seguenti aeromobili:"}
{"id": "909895", "revid": "1711941", "url": "https://it.wikipedia.org/wiki?curid=909895", "title": "Curufin", "text": ""}
{"id": "909896", "revid": "6923", "url": "https://it.wikipedia.org/wiki?curid=909896", "title": "Irisbus Citelis", "text": "L'Irisbus Citelis \u00e8 un modello di autobus urbano a pianale ribassato prodotto da Irisbus tra il 2005 e il 2013. Esso \u00e8 stato prodotto anche in versione articolata e filobus, in collaborazione con \u0160koda Electric su marchio Karosa. Dal Citelis sono derivati un modello prodotto da Heuliez Bus, il GX327, un ulteriore versione filobus, sviluppata da Astra Bus (l'Astra Citelis) e il successore, l'Iveco Bus Urbanway.\nIl Citelis \u00e8 stato prodotto negli stabilimenti Irisbus di Annonay, in Francia, Vysok\u00e9 M\u00fdto, in Repubblica Ceca, e fino al 2011 Flumeri, in Italia. Si \u00e8 diffuso nel mercato europeo, diventando particolarmente presente in Francia e Italia, suoi paesi di origine.\nProgetto.\nIl Citelis \u00e8 stato presentato nel 2005, nell'ambito del rinnovamento della gamma proposta dal costruttore italo-francese Irisbus, in sostituzione sia del Renault Agor\u00e0, in produzione dal 1996 ad opera di Renault Trucks, che dell'Iveco CityClass, anch'esso in produzione dal 1996.\nStilisticamente derivato dall'Agor\u00e0, presenta alcune differenze come la forma dei fanali anteriori e posteriori, a forma di gemme circolari, le modanature del cofano motore e il parabrezza anteriore.\nTecnica.\nIl Citelis \u00e8 stato prodotto in quattro versioni diversamente alimentate: gasolio, gas naturale compresso (GNC), ibrido ed in versione filobus (Irisbus Skoda 24Tr).\nIl motore, nelle versioni a gasolio e a gas naturale compresso, \u00e8 un Iveco Cursor 8 a sei cilindri in linea con cilindrata da e potenza massima di 245, 290 o 380 CV per le versioni a gasolio e 245, 290 o 330 CV per le versioni GNC. La versione ibrida invece \u00e8 equipaggiata con l'Iveco Tector 6 con cilindrata da 5,9 l e potenza di 300 CV. In tutte le versioni il motore \u00e8 montato in posizione trasversale nel vano posteriore del mezzo. La versione \"Line\" tuttavia, rivolta principalmente al mercato francese, ha il motore posto longitudinalmente. Ad entrambi \u00e8 abbinato il cambio automatico Voith DIWA 5 a quattro rapporti.\nAl suo lancio il motore rispettava lo standard europeo sulle emissioni inquinanti Euro 4, raggiungendo a partire dal 2006 l'Euro 5 con il lancio della versione EEV (Enhanced Environmentally-friendly Vehicle).\nDiffusione.\nFrancia.\nDiversi esemplari sono stati acquistati da RATP (Parigi).\nA Rouen la VTNI (gruppo Veolia Transport) ha acquistato alcuni Citelis, dotandoli di un sistema a guida ottica.\nItalia.\nATAC (Roma) ha acquistato inizialmente 24 Citelis 12 GNC nel 2010, per sostituire alcuni CityClass distrutti da un incendio divampato nella rimessa di Tor Pagnotta, con livrea grigia immatricolandoli 4501-4524. Nel 2013 ha proceduto all'acquisto di altri 337 Citelis a gasolio, di cui 206 da 12 metri e 131 da 18 metri, tutti con livrea rossa e immatricolati rispettivamente 3001-3206 e 401-531.\nBrescia Trasporti ha acquistato 17 Citelis 12 GNC, di cui uno usato, immatricolandoli 674-690. Ad essi si aggiungono 20 Citelis 18 sempre GNC immatricolati 700-719.\nNel 2010 GTT (Torino) ha messo in servizio 100 Citelis 12 a gasolio, in sostituzione delle vetture Euro 0, con livrea blu, grigia e gialla e immatricolati 3000-3099. Altri 81 Citelis 12 a gasolio, con la stessa livrea, sono stati acquistati tra il 2012 e il 2014 e immatricolati 3300-3380. Un altro gruppo di Citelis 18, di cui 4 GNC e 8 a gasolio, sono stati acquistati tra il 2010 e il 2011.\nT&gt;PER (Emilia-Romagna) dal 2012/2013 possiede alcuni esemplari 12 metri alimentati a CNG che prestano servizio nel bacino di Bologna.\nConerobus (Ancona) acquist\u00f2, nel 2007, un 18m GNC in allestimento suburbano, nel 2009, 2 12m GNC sempre in allestimento suburbano, nel 2010, 16 10m GNC in allestimento urbano. Nel 2017 acquist\u00f2 usati dalla Trieste Trasporti, 6 12m a gasolio in allestimento urbano e, nel 2020, un altro 12m a gasolio in allestimento urbano, sempre usato, ma da un'azienda francese."}
{"id": "909899", "revid": "300067", "url": "https://it.wikipedia.org/wiki?curid=909899", "title": "Trance (EP)", "text": "Trance, pubblicato nel 1998, \u00e8 la prima pubblicazione ufficiale della band symphonic/doom metal Virgin Black.\nIl disco.\nIl primo brano si apre con un riff tastieristico, che si associa ad una ritmica sintetica quasi techno; subentrano quindi chitarre tipicamente Death metal, caratteristica in comune con il primo EP Virgin Black, per poi diventare un brano tipicamente Gothic metal, caratterizzato da un cantato inizialmente sussurrato e oscuro, mentre successivamente diventa urlato e avvolgente. Segue \"A Saint is Weeping\", che presenta sonorit\u00e0 techno, con linee vocali effettate, alternate a \"riffing\" poderosi con voce agonizzante e, come per la traccia precedente, il cantato sussurrato; successivamente la traccia si evolve, approdando verso sonorit\u00e0 Gothic-doom, per poi ritornare, nel finale, di nuovo verso sonorit\u00e0 techno. L'ultima composizione di \"Trance\" \u00e8 \"Whispers of Dead Sisters\", i cui rintocchi di campana e gli inserti di synth caratterizzano l'introduzione; la canzone infatti propone sonorit\u00e0\ndoom, con espressioni tonali cimiteriali, un \"drumming\" marziale, momenti di voce pulita, un riffing intenso e atmosfere gothic. Il finale riserva passaggi soffusi ed altri veloci, ma anche una parte di tastiera ad effetto fiati orientali ed una chiusura armoniosa e sognante."}
{"id": "909905", "revid": "1632387", "url": "https://it.wikipedia.org/wiki?curid=909905", "title": "Virgin Black (album)", "text": "Virgin Black \u00e8 un demo, pubblicato nel 1995, dalla band sym/doom metal Virgin Black.\nIl disco.\nL'album presenta delle sonorit\u00e0 gothic-doom, e suona decadente e malinconico dall'incedere lento; non sono tuttavia rari momenti pi\u00f9 irruenti governati dalla chitarra e con un intenso approccio vocale di London. Si parte con \"Veil of tears\", canzone, cupa, dall'ottenebrata atmosfera su cui prevale un giro di chitarra, arricchito dalla sofferente voce del cantante, seguita da \"Mother of Cripples\", che presenta strutture pi\u00f9 complesse, con chitarre distorte in primo piano e un \"songwriting\" variegato. Un assolo apre l'ultimo brano, pi\u00f9 diretto del precedente, ovvero \"Anthem\", una energica lode a Dio, caratterizzato dalla suadente voce del cantante e dai costanti fraseggi di chitarre."}
{"id": "909906", "revid": "1149807", "url": "https://it.wikipedia.org/wiki?curid=909906", "title": "Palazzo Bonaparte (Ascoli Piceno)", "text": "Il palazzo Bonaparte \u00e8 un edificio di Ascoli Piceno che si distingue per l'unicit\u00e0 dei decori e dei bassorilievi scolpiti sulla sua facciata, che ne arricchiscono l'elegante bellezza.\nEssi risultano essere completamente diversi da tutti quelli proposti nei palazzi gentilizi coevi presenti nella citt\u00e0 e ben rappresentano uno dei migliori esempi d'architettura rinascimentale ascolana.\nStoria.\nPrende il nome dall'antica e titolata famiglia Bonaparte, fra le pi\u00f9 nobili, che ne fu proprietaria.\nDi questo casato si trovano innumerevoli notizie nella storia cittadina tra il XIII e il XIV secolo e si attribuisce, in verit\u00e0 senza certezza alcuna, una parentela con il ben pi\u00f9 famoso, eventuale, discendente Napoleone. Si ritiene che la famiglia Bonaparte, dopo il 1300, si sia trasferita in Toscana.\nQuesta casa, nel 1507, divenne propriet\u00e0 del Canonico Francesco Calvi. Nel fregio del portone si legge: \"FRANCISCUS CALVUS CANONICUS ASCULANUS. MD7 ET DIE IANUARII\", \"Francesco Calvi canonico ascolano 5 gennaio 1507\". A vendere il Palazzetto Bonaparte al canonico Francesco Calvi, fu la nobile famiglia ascolana dei Serianni, che ne deteneva la propriet\u00e0 da oltre un secolo.\nIl Calvi, per sua iniziativa, commission\u00f2 l'abbellimento del palazzo con decorazioni scultoree, rendendolo cos\u00ec unico ed inconfondibile e mostrando, fino ad oggi, ci\u00f2 che le arti dei primi anni del XVI secolo espressero. Questi temi non trovarono imitazione e fortuna in citt\u00e0.\nI disegni e la realizzazione di questi fregi sono stati attribuiti dal Venturi ai discepoli della scuola di Francesco di Giorgio Martini, mentre Giuseppe Fabiani li identifica come opere di Bernardino di Pietro da Carona, rilevando la similarit\u00e0 tra il portale ascolano ed il portale della chiesa di San Michele di Fano realizzato dal Maestro.\nPer abilit\u00e0 di scalpello ed originalit\u00e0 possono essere paragonati anche a quelli del Palazzo Ducale di Urbino o del portico della Cattedrale di Spoleto.\nArchitettura.\nLa costruzione dell'edificio \u00e8 impostata su due ordini di conci squadrati di compatto travertino e le mura esterne sono riccamente intessute da pietre intagliate che adornano sia le porte d'ingresso che tutte le finestre.\nQuesti architravi presentano l'alternanza di grifi, sirene, cavalli marini e delfini a code intrecciate che con infinita grazia si trasformano in sobri ed eleganti steli, fiori e foglie seguendo morbide linee.\nLe tre finestre del primo piano sono state restaurate, utilizzando anche frammenti originali, su impulso del Monsignor Benedetto Santarelli, seguendo l'antico disegno e riproponendo le croci guelfe all'interno delle luci.\nLe altre tre, del secondo piano, non riquadrate, sono abbellite da pilastri ed architravi ricchi di fregi.\nIl portale maggiore ha la lunetta sovrapposta sorretta da due angeli. Lungo i pilastri, in bassorilievo, si mostrano con forza e potenza corazze, balestre, elmi, spade, tamburi, turcassi e altri simboli militari.\n\"IESUS AGOIS O THEOS IN SOLO FILIO PATRIS CONFERENTIS PRO GENTE INCARNATIONE SPIRITUS SANCTI\", \"Ges\u00f9 Santo il Dio: nel solo Figlio mandato dal Padre per gli uomini, incarnatosi per opera dello Spirito Santo\".\nL'iscrizione compare all'interno di un poligono iscritto in una circonferenza. \nQuesti simboli e questa frase sono attribuiti da Giuseppe Fabiani a Bernardino di Pietro da Carona, mentre, dal Venturi ai seguaci di Francesco di Giorgio Martini.\nSul fregio della porta di sinistra dell'androne la scritta: \"MANET MENTE REPOSITUM\", \"resta chiuso nell'animo\".\nSul fregio della porta di destra dell'androne si legge: \"E GURGITE VASTO EVASIT MUS DUCE VIRTUTE\", \"da una fogna profonda usc\u00ec fuori un topo guidato dal coraggio\"."}
{"id": "909909", "revid": "1776051", "url": "https://it.wikipedia.org/wiki?curid=909909", "title": "Ancient Spirit Rising", "text": "Ancient Spirit Rising \u00e8 il quinto album in studio della band epic metal italiana Domine, uscito nel 2007.\nIl disco.\n\u00c8 il primo disco dei Domine a distaccarsi dalla mitica saga di Elric di Melnibon\u00e9 per toccare tematiche che si rifanno sia alle classiche influenze medioevali (\"The Lady of Shalott\"), sia concentrandosi su riflessioni che riguardano il presente (\"Another Time, Another place, Another space\"). Anche il lato musicale si arricchisce di influenze derivanti dal prog melodico e dall'hard rock adulto, ragionato e ponderato, con riferimenti anche alla musica classica (\"On the wings of firebird\"). Non mancano comunque i classici spunti power speed metal tipici del sound della band, come \"I Stand Alone\", l'unica canzone che in qualche modo rimanda alla saga di Elric."}
{"id": "909911", "revid": "1005847", "url": "https://it.wikipedia.org/wiki?curid=909911", "title": "Elezioni parlamentari in Finlandia del 2003", "text": "Le elezioni parlamentari in Finlandia del 2003 si tennero il 16 marzo per il rinnovo dell'Eduskunta. Esse hanno visto la vittoria del Partito di Centro di Anneli J\u00e4\u00e4tteenm\u00e4ki, che \u00e8 divenuta Ministro capo. Tuttavia, dopo solo due mesi dalla sua designazione, a seguito dello scandalo noto come Iraq-gate, \u00e8 stata sostituita da Matti Vanhanen, dello stesso partito."}
{"id": "909915", "revid": "29244", "url": "https://it.wikipedia.org/wiki?curid=909915", "title": "Rescue Diver", "text": ""}
{"id": "909917", "revid": "104458", "url": "https://it.wikipedia.org/wiki?curid=909917", "title": "Kristina Koznick", "text": "Biografia.\nCarriera sciistica.\nStagioni 1992-1998.\nKristina Koznick, originaria di Burnsville, debutt\u00f2 in capo internazionale in occasione dei Mondiali juniores di Maribor, giungendo 25\u00aa nello slalom gigante e 4\u00aa nello slalom speciale. In Coppa del Mondo ottenne il primo piazzamento di rilievo il 24 gennaio 1993 a Haus, quando fu 21\u00aa in slalom speciale; nella stessa stagione ai Mondiali juniores di Montecampione/Colere biss\u00f2 il 4\u00ba posto nello slalom speciale dell'anno prima. Anche nelle sue prime apparizioni iridate gareggi\u00f2 tra i pali stretti: a Sierra Nevada 1996 fu 19\u00aa, mentre a Sestriere 1997 non concluse la prima manche. Il 14 marzo 1997 conquist\u00f2 la prima vittoria, nonch\u00e9 primo podio, in Nor-Am Cup, a Mission Ridge sempre in slalom speciale.\nIl 28 dicembre 1997 conquist\u00f2 il primo podio in Coppa del Mondo a Lienz, classificandosi 2\u00aa alle spalle della svedese Ylva Now\u00e9n. Un mese dopo, il 29 gennaio 1998, si aggiudic\u00f2 il primo successo, sempre tra i pali stretti, a \u00c5re; in seguito esord\u00ec ai Giochi olimpici invernali, ma a non termin\u00f2 la prova di slalom speciale. In quella stagione in Coppa del Mondo, dopo aver totalizzato quattro podi, fu 2\u00aa nella classifica di slalom speciale, staccata di 60 punti dalla vincitrice Now\u00e9n.\nStagioni 1999-2002.\nAi Mondiali di Vail/Beaver Creek 1999 non termin\u00f2 n\u00e9 lo slalom gigante n\u00e9 lo slalom speciale; nella stagione successiva conquist\u00f2 l'ultima vittoria in Nor-Am Cup, il 7 febbraio 2000 a Deer Valley in slalom speciale, mentre l'anno dopo, nella rassegna iridata di Sankt Anton am Arlberg 2001, si piazz\u00f2 15\u00aa nello slalom gigante e 8\u00aa nello slalom speciale: fu, quest'ultimo, il miglior piazzamento iridato della carriera della Koznick.\nNella stagione 2001-2002 ottenne l'ultimo podio in Nor-Am Cup, il 17 novembre a Loveland in slalom speciale (3\u00aa), partecip\u00f2 ai XIX Giochi olimpici invernali di , classificandosi 17\u00aa nello slalom gigante e non terminando lo slalom speciale, e in Coppa del Mondo fu nuovamente 2\u00aa nella classifica di slalom speciale, a 79 punti dalla vincitrice Laure Pequegnot.\nStagioni 2003-2008.\nAi Mondiali di Sankt Moritz del febbraio 2003 fu 12\u00aa nello slalom gigante e non port\u00f2 a termine lo slalom speciale; un mese dopo, il 13 marzo, ottenne l'ultimo successo in Coppa del Mondo nello slalom speciale di Lillehammer. Il 20 gennaio 2005 si piazz\u00f2 per l'ultima volta sul podio in Coppa del Mondo giungendo 2\u00aa nello slalom speciale di Zagabria Sljeme, dietro alla finlandese Tanja Poutiainen; ai successivi Mondiali di Bormio/Santa Caterina 2005, sua ultima presenza iridata, fu 23\u00aa nello slalom gigante e non complet\u00f2 lo slalom speciale.\nPrese per l'ultima volta il via in Coppa del Mondo il 3 febbraio 2006 a Ofterschwang in slalom gigante (25\u00aa) e abbandon\u00f2 l'attivit\u00e0 agonistica ai massimi livelli in occasione dei XX Giochi olimpici invernali di , dove non termin\u00f2 la prova di slalom speciale, per continuare a prendere saltuariamente parte a gare FIS fino al definitivo ritiro, nell'aprile del 2008; l'ultima gara dell'atleta fu uno slalom speciale FIS disputato il 6 aprile 2008 sulle nevi di Vail, chiuso dalla Koznick al 6\u00ba posto.\nAltre attivit\u00e0.\nDopo il ritir\u00f2 \u00e8 stata commentatrice sportiva per le reti televisive statunitensi NBC e Universal Sports.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale"}
{"id": "909926", "revid": "465169", "url": "https://it.wikipedia.org/wiki?curid=909926", "title": "Headstrong", "text": "Headstrong \u00e8 l'album di debutto di Ashley Tisdale, una delle star del film \"High School Musical\". L'album \u00e8 uscito il 6 febbraio 2007 per mezzo della Warner Bros. Records, e ha debuttato alla posizione numero 5 della classifica \"Billboard 200\" con 64.000 copie vendute. \u00c8 stato successivamente certificato disco d'oro negli Stati Uniti per aver venduto pi\u00f9 di 500.000 copie. Ha ricevuto la stessa certificazione anche in Irlanda, per aver venduto oltre 7.500 copie.\nIl 25 dicembre 2006 \u00e8 stato pubblicato il singolo \"Be Good to Me\", che ha riscosso un discreto successo nel Nordamerica e in Europa. Nel settembre 2007 \u00e8 stato pubblicato il secondo singolo estratto, \"He Said She Said\". L'album \u00e8 stato invece messo in commercio il 6 febbraio 2007. Sono stati estratti due altri singoli, \"Not Like That\" e \"Suddenly\". In Brasile ha venduto circa 40.000 copie.\nL'album contiene quattordici tracce nella sua edizione standard, di cui quattro cover: \"Love Me for Me\" del gruppo sudafricano Jamali, \"Unlove You\" di Sarah Hudson, \"Don't Touch (The Zoom Song)\" e \"Goin' Crazy\". Nell'ottobre del 2009 l'album arriva a superare le 2.000.000 di copie vendute in tutto il mondo.\nTracce.\n----15.--\"Who I Am\" - 3:19\n----16.--\"It's Life\" - 3:48\n----14.--\"I Will Be Me\" - 3:16\n----15.--\"He Said She Said\" (Karaoke) - 3:08\n----16.--\"Be Good to Me\" (Karaoke) - 3:14\n----15.--\"Be Good to Me\" (THC-Sukarufati Radio Edit Club Remix) - 5:49"}
{"id": "909931", "revid": "73146", "url": "https://it.wikipedia.org/wiki?curid=909931", "title": "Intonatore", "text": ""}
{"id": "909933", "revid": "61051", "url": "https://it.wikipedia.org/wiki?curid=909933", "title": "Sikorsky H-19 Chickasaw", "text": ""}
{"id": "909934", "revid": "729019", "url": "https://it.wikipedia.org/wiki?curid=909934", "title": "Sikorsky H-19", "text": "Il Sikorsky H-19 Chickasaw , sigla adottata nell'United States Army, era un elicottero multiruolo di classe media, versione militare del S-55, prodotto dall'azienda statunitense Sikorsky Aircraft Corporation negli anni cinquanta. Oltre che negli Stati Uniti venne prodotto su licenza dall'azienda britannica Westland Aircraft con il nome Westland Whirlwind.\nLe altre denominazioni adottate erano HO4S per United States Navy ed United States Coast Guard ed HRS per l'U.S. Marine Corps.\nStoria.\nSviluppo.\nL'H-19 comp\u00ec il primo volo il 10 novembre 1949 ed entr\u00f2 in servizio nel 1950. Prodotti in quasi 1\u00a0300 esemplari destinati alle forze armate statunitensi, gli H-19 vennero inoltre realizzati in altri 547 esemplari prodotti su licenza all'estero, oltre che dalla Westland Aircraft, dalla francese SNCASE e dalla giapponese Mitsubishi (44 esemplari).\nL'elicottero ebbe un buon successo commerciale anche nelle esportazioni andando ad equipaggiare le forze armate, tra le altre, di Cile, Danimarca, Grecia, Israele, Turchia e Sudafrica.\nImpiego operativo.\nIl primo utilizzo operativo dell'H-19 in un teatro bellico avvenne nel 1951 impiegato come elicottero da trasporto durante la guerra di Corea, inizialmente in una versione non armata. Testato dall'U.S. Army nei ruoli di elisoccorso, controllo tattico e trasporto merci di supporto alla prima linea, si rivel\u00f2 superiore alle prestazioni del H-5 Dragonfly che era impiegato nel conflitto coreano fino a quel momento.\nNel 1956 la francese Arm\u00e9e de l'air svilupp\u00f2 un H-19 Chickasaw dotandolo di armamento, sostituendolo in seguito con i pi\u00f9 capaci Piasecki H-21 e Sikorsky H-34. L'H-19 venne dotato inizialmente di un cannone da 20\u00a0mm, 2 pod per razzi, pi\u00f9 un cannone da 20\u00a0mm, due mitragliatrici da 12,7 mm ed una mitragliatrice leggera da 7,5 mm azionata dalla finestratura della cabina di pilotaggio. Durante i test che ne seguirono per\u00f2 si riscontr\u00f2 che cos\u00ec equipaggiati risultavano sottopotenziati anche solo dotandoli di mitragliatrici leggere per autodifesa.\nL'H-19 fece la sua comparsa anche durante le prime fasi della guerra del Vietnam venendo velocemente sostituito dal successivo suo sviluppo, l'H-34 Choctaw.\nAlla fine della sua carriera operativa gli H-19 dismessi vennero acquistati dalla Orlando Helicopters che li riconvert\u00ec ad uso civile.\nVersioni.\nLe successive versioni del Whirlwind vennero prodotte dalla Westland Aircraft su licenza"}
{"id": "909935", "revid": "17351", "url": "https://it.wikipedia.org/wiki?curid=909935", "title": "H-19", "text": ""}
{"id": "909936", "revid": "17351", "url": "https://it.wikipedia.org/wiki?curid=909936", "title": "H-19 Chicksaw", "text": ""}
{"id": "909937", "revid": "834", "url": "https://it.wikipedia.org/wiki?curid=909937", "title": "S-55", "text": ""}
{"id": "909938", "revid": "125791242", "url": "https://it.wikipedia.org/wiki?curid=909938", "title": "Terza via", "text": "La locuzione terza via (in inglese: \"Third Way\") si riferisce a diverse posizioni politiche trasversali impegnate nell'elaborazione di una moderna posizione intermedia tra destra e sinistra \u2013 da non confondere con il centrismo, termine riconducibile ad un concetto maggiormente ampio \u2013 al fine di individuare\nun efficace compromesso di giustizia sociale, pari opportunit\u00e0, valorizzazione del merito, dell\u2019iniziativa privata, tra le politiche economiche laissez-faire e quelle interventiste.\nEssa nasce dall'esigenza di analizzare compiutamente gli esiti delle politiche economiche di stampo keynesiano, che avevano precedentemente generato dubbi a causa di un eccessivo interventismo da parte dello Stato, e quelle neoliberiste sviluppatesi a partire dagli anni ottanta, in una fase ormai avviata alla globalizzazione, combinandole fra loro e sviluppate da alcuni partiti socialdemocratici e della sinistra liberale.\nFondamenti.\nUno dei maggiori esponenti della terza via, il premier laburista Tony Blair, dichiar\u00f2 come tale concezione includesse politiche che riconoscono gli individui di un contesto sociale quali socialmente interdipendenti e si promuoveva in difesa della giustizia sociale, della coesione sociale, l'eguaglianza di tutti i cittadini e le pari opportunit\u00e0. Lo sviluppo delle idee della terza via avvenne grazie al supporto di intellettuali come Anthony Giddens (rettore della prestigiosa London School of Economics), David Marquand, Geoff Mulgan, David Held e David Goodhart. Giddens afferma che la terza via rifiuta la concezione tradizionale del socialismo, ma accetta altres\u00ec quella presentata da Anthony Crosland come una dottrina etica che vede i governi socialdemocratici come acquisitori di un socialismo etico autosufficiente grazie alla rimozione di elementi non giusti del capitalismo grazie all'incentivazione di politiche come quelle di benessere e molte altre simili, basandosi sull'idea che il socialismo moderno ha superato la fase marxista della lotta per l'abolizione del capitalismo. Blair nel 2009 mostr\u00f2 pubblico appoggio per la creazione di una \"nuova forma di capitalismo\", anche se le sue posizioni abbiano poco a che vedere con tale posizione economica.\nQuesta concezione politica supporta il raggiungimento di un egualitarismo nella societ\u00e0 odierna attraverso un'azione diretta per aumentare la distribuzione di abilit\u00e0, capacit\u00e0 e mezzi di produzione e allo stesso tempo rifiutare la redistribuzione delle ricchezze tra classi sociali. Enfatizza cos\u00ec l'impegno su: il raggiungimento del pareggio di bilancio, fornendo cos\u00ec pari opportunit\u00e0, ponendo inoltre accento sulle responsabilit\u00e0 morali degli individui; la decentralizzazione del potere governativo al minor livello possibile; l'incoraggiamento di pi\u00f9 possibili accordi economici tra funzioni pubbliche e private, cercando il pi\u00f9 possibile di non ricorrere all'uso della manodopera, cos\u00ec investendo nello sviluppo umano e nella ricerca oltre al miglioramento dei mezzi di produzione; la protezione del capitale sociale insieme alla salvaguardia ambientale.\nLa terza via \u00e8 stata spesso oggetto di critiche da parte di partiti conservatori e libertari, che si fanno invece difensori del vecchio capitalismo. Non mancano dissensi anche da socialdemocratici, socialisti democratici e comunisti, i quali, questi ultimi in particolare, vedono questa come una \"distruzione\" dei valori della sinistra. Le definizioni specifiche della terza via possono differire tra Stati americani ed europei.\nIn Italia la terza via, sotto vari nomi, \u00e8 stata proposta sia da partiti centristi classici di stampo post-democristiano sia da partiti laici come lo storico Partito Socialista Italiano nella sua fase finale e anche in tempi seguenti, tramite i suoi vari esponenti confluiti in altri partiti. Esponenti che si rifanno a questa corrente sono presenti nel Partito Democratico e nel Movimento 5 Stelle. Il partito Italia Viva, fondato nel 2019 da Matteo Renzi, sostiene le idee della terza via.\nOrigine del termine.\nIl termine \"Terza via\" \u00e8 stato usato per definire varie posizioni e ideologie politiche nei secoli recenti. Queste idee sono state spesso promulgate da personalit\u00e0 progressiste agli inizi del ventesimo secolo. Il termine fu utilizzato negli anni cinquanta da economisti tedeschi di scuola ordoliberale come Wilhelm R\u00f6pke, risultando cos\u00ec nello sviluppo del concetto dell'economia sociale di mercato. Successivamente R\u00f6pke prese egli stesso le distanze da questo termine e si rifer\u00ec anzi all'economia sociale di mercato come \"prima via\" nel senso di un'evoluzione di un'economia basata sul libero mercato.\nIn maniera pi\u00f9 significativa, Harold Macmillan, primo ministro britannico dal 1957 al 1963, ha basato su questo termine una sua filosofia di governo di uno Stato scrivendoci cos\u00ec un saggio intitolato, la \"Via di mezzo\" (1938). Questo termine \u00e8 spesso confuso con la Terza via fascista, quella posizione economica tipica delle ideologie di estrema destra che cerca invece un'alternativa, piuttosto che una conciliazione, tra forze politiche antagoniste, quali marxismo e capitalismo: tra queste configurano corporativismo, socializzazione, autarchia, protezionismo e fiscalit\u00e0 monetaria.\nUso del termine in tempi moderni.\nLa \"terza via\" \u00e8 stata sovente definita come:\nUso da parte di personalit\u00e0 socialdemocratiche.\nEsiste una variante della terza via che vede le politiche centriste sotto un'ottica socialdemocratica. \u00c8 stata infatti spesso promossa dai suoi esponenti come un'alternativa sia tra capitalismo e forme tradizionali di socialismo, tra cui socialismo marxista e socialismo di Stato, posizioni che la terza via socialdemocratica rifiuta. Si fa invece sostenitrici di idee come il socialismo etico, il riformismo e il gradualismo \u2013 che includono l'umanizzazione del capitalismo, un'economia mista, un pluralismo politico e una democrazia liberale.\nQuesta posizione \u00e8 stata spesso difesa dai suoi esponenti e presentata cos\u00ec come una forma di \"socialismo competitivo\" \u2013 un'ideologia che si pone a cavallo tra il socialismo tradizionale e il capitalismo. Uno dei pi\u00f9 noti sostenitori di questa teoria economica, Anthony Giddens, ha pubblicamente sostenuto una possibile forma modernizzata del socialismo che si ponesse al confine tra la liberaldemocrazia e la socialdemocrazia, e che vedesse il socialismo tradizionale invece come un socialismo di Stato dove la gestione economica \u00e8 imperfetta."}
{"id": "909942", "revid": "2130303", "url": "https://it.wikipedia.org/wiki?curid=909942", "title": "Santuario della Madonna della Misericordia in Santa Chiara", "text": "Il santuario della Madonna della Misericordia in Santa Chiara \u00e8 una chiesa di Rimini, che sorge nei pressi dell'arco d'Augusto.\nStoria.\nFu eretta nel XIV secolo dalle monache clarisse, che vivevano nell'attiguo monastero di Santa Maria degli Angeli. La chiesa custodisce l'immagine della \"Madonna della Misericordia\", dipinto di Giuseppe Soleri (1750- 1806), il quale ne aveva fatto dono alla sorella suor Chiara, la quale a sua volta ne fece dono alla chiesa. Venne esposto il 17 luglio 1810 sull'altare maggiore, nella chiesa di Santa Chiara, la cui cura venne affidata nel 1824 ai Missionari del Preziosissimo Sangue. L'immagine venne considerata miracolosa dopo che la Madonna avrebbe mosso gli occhi nel 1850 e la chiesa di Santa Chiara divenne la sede del santuario dedicato alla sacra immagine.\nA seguito di un processo promosso dal vescovo Salvatore Leziroli, Papa Pio IX decret\u00f2 la miracolosit\u00e0 dell'evento e il 15 agosto 1850 l'effige fu \"incoronata\" con l'apposizione sul quadro di una corona d'oro. \nTale corona \u00e8 stata trafugata nel 1975. La copia della corona \u00e8 stata rubata nel 2016."}
{"id": "909945", "revid": "767487", "url": "https://it.wikipedia.org/wiki?curid=909945", "title": "Silverhill", "text": "Silverhill \u00e8 un paese dell'Alabama, situato nella Contea di Baldwin. La popolazione al censimento del 2000 era di 616 abitanti.\nGeografia fisica.\nSilverhill \u00e8 situato a 30\u00b032'42.950\" N, 87\u00b045'1.861\" O. L'U.S. Census Bureau certifica che il paese occupa un'area totale di 3,10\u00a0km\u00b2, interamente composti da terra.\nSociet\u00e0.\nEvoluzione demografica.\nAl censimento del 2000, risultano 616 abitanti, 241 nuclei familiari e 178 famiglie residenti nel paese. La densit\u00e0 della popolazione \u00e8 di 198,71 ab./km\u00b2. Ci sono 266 alloggi con una densit\u00e0 di 86,30/km\u00b2. La composizione etnica della citt\u00e0 \u00e8 98,05% bianchi, 0,16% nativi americani, 0,65% asiatici, e 1,14% meticci. L'1,46% della popolazione \u00e8 ispanica.\nDei 241 nuclei familiari, il 32,40% ha figli di et\u00e0 inferiore ai 18 anni che vivono in casa, il 61,80% sono coppie sposate che vivono assieme, l'8,70% \u00e8 composto da donne con marito assente, e il 26,10% sono non-famiglie. Il 20,70% di tutti i nuclei familiari \u00e8 composto da singoli e il 10,40% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,54 mentre la dimensione media di una famiglia \u00e8 di 2,97.\nLa suddivisione della popolazione per fasce d'et\u00e0 \u00e8 la seguente: 25,20% sotto i 18 anni, 6,50% dai 18 ai 24, 25,80% dai 25 ai 44, 26,30% dai 45 ai 64, e 16,20% oltre i 65 anni. L'et\u00e0 media \u00e8 40 anni. Per ogni 100 donne ci sono 91,30 uomini. Per ogni 100 donne sopra i 18 anni ci sono 88,20 uomini.\nIl reddito medio di un nucleo familiare \u00e8 di 42.083$, mentre per le famiglie \u00e8 di 51.964$. Gli uomini hanno un reddito medio di 30.417$ contro i 25.938$ delle donne. Il reddito pro capite del paese \u00e8 di 20.723$. Il 4,80% della popolazione e il 3,80% delle famiglie \u00e8 sotto la soglia di povert\u00e0. Sul totale della popolazione, il 4,60% dei minori di 18 anni e il 5,10% di chi ha pi\u00f9 di 65 anni vive sotto la soglia di povert\u00e0."}
{"id": "909946", "revid": "2215509", "url": "https://it.wikipedia.org/wiki?curid=909946", "title": "Pieve di San Salvatore", "text": "La chiesa romanica di San Salvatore \u00e8 una chiesa che si trova in localit\u00e0 San Salvatore, nel comune di Rimini, risalente all'VIII secolo.\nStoria e descrizione.\nDi edificazione altomedievale, la presenza di un basamento ed un rocchio di colonna indica che fu costruita sui resti di un tempio romano. Secondo una leggenda, in questo luogo avrebbe sostato Deianira, figlia del dio Bacco, che avrebbe lasciato alla sua partenza un cippo-colonna: in epoca successiva sarebbe poi sorto sul sito un tempietto dedicato a Giove. \nLa chiesa si presenta oggi in forme di X-XI secolo e al suo interno si conservano quattro capitelli di epoca bizantina (VI secolo) e tracce pavimentali della presenza di sei colonne, probabilmente testimonianze di una precedente struttura a tre navate. Una lapide del 1318, sulla fiancata esterna destra, testimonia l'appartenenza della chiesa all'Ordine Equestre del Santo Sepolcro di Gerusalemme. La chiesa infatti si trova lungo la Via Romea battuta dai pellegrini che percorrevano il tratto tra Rimini e Sansepolcro passando per il monastero benedettino di San Michele nei pressi di Carpegna (PU)."}
{"id": "909953", "revid": "1186321", "url": "https://it.wikipedia.org/wiki?curid=909953", "title": "Chicha morada", "text": "La chicha morada \u00e8 una bevanda tipica del Per\u00f9, dove \u00e8 consumata moltissimo.\n\u00c8 elaborata a partire da una variet\u00e0 di mais di colore viola scuro (\"ma\u00edz morado\" in spagnolo) che si coltiva intensamente nella Cordigliera delle Ande del paese citato. Si coltiva anche in altre zone dell'America, ma in minore quantit\u00e0.\nLa sua storia e il suo consumo risalgono all'epoca degli Inca. Attualmente si consuma ancora in forma tradizionale, bollendo il mais \"morado\" in acqua, con scorza di ananas, mela cotogna, un pizzico di cannella e chiodi di garofano; si scola e si lascia freddare per poi aggiungere zucchero e limone.\nLa formula tradizionale della sua preparazione non \u00e8 molto rigida, e pu\u00f2 variare aggiungendo frutta a cubetti, ad esempio la mela.\nSi trova anche in forma semi-preparata, in bustine con il \"ma\u00edz morado\" in polvere.\nCon l'aggiunta di un agglutinante chiamato chu\u00f1o, si pu\u00f2 ottenere una \"mazamorra\" che i peruviani chiamano \"mazamora morada\", alla quale aggiungono frutta secca o fresca come fragole e uva passa.\nIl consumo della \"mazamora morada\" \u00e8 molto diffuso nelle feste, soprattutto di bambini, insieme alla \"chicha morada\".\nGrazie al suo alto contenuto di antociani (cianina-3-glucosio o C3G, la sua tintura principale) e composti fenolici, ha propriet\u00e0 funzionali e bioattive; cos\u00ec come una elevata capacit\u00e0 antiossidante. Ad esempio, la Scuola di Medicina dell'Universit\u00e0 di Nagoya (Giappone) ha dimostrato che il pigmento di mais viola impedisce lo sviluppo del cancro del colon. Inoltre, abbassa la pressione sanguigna e il colesterolo, favorisce una buona circolazione sanguigna, protegge i vasi sanguigni dal danno ossidativo, migliora la microcircolazione, \u00e8 antinfiammatorio, favorisce la rigenerazione del tessuto connettivo e la formazione di collagene."}
{"id": "909956", "revid": "287204", "url": "https://it.wikipedia.org/wiki?curid=909956", "title": "Chiesa dei Servi", "text": ""}
{"id": "909962", "revid": "2068264", "url": "https://it.wikipedia.org/wiki?curid=909962", "title": "Piazza del Comune (Prato)", "text": " \nPiazza del Comune \u00e8 una delle pi\u00f9 celebri piazze della citt\u00e0 di Prato.\nDi notevole rilievo urbanistico medievale, assunse in quest'ultimo periodo un ruolo di primo piano in quanto crocevia delle due assi viarie cittadine e sede del potere; proprio quivi si trova tutt'oggi il Comune di Prato. \nStoria.\nPiazza del Comune venne realizzata a fine del Duecento, all'incrocio dei due principali assi viari della citt\u00e0. Anticamente era circondata da portici in legno ed era adibito a mercato della carne, dell'olio e delle granaglie, oltre che a luogo di pubbliche adunanze e manifestazioni.\nIl pi\u00f9 antico edificio che mantenga l'aspetto originario \u00e8 il Palazzo Pretorio, composto da due nuclei ancora chiaramente distinguibili: una casa-torre gi\u00e0 della famiglia dei Pipini del XIII secolo e un'aggiunta del XIV secolo dalle eleganti bifore. Vi aveva sede il governo repubblicano e il tribunale, dal 1912 \u00e8 sede del Museo Civico (riaperto nel settembre 2013).\nDescrizione.\nPalazzo Pretorio.\nPalazzo Pretorio rappresenta il pi\u00f9 antico edificio della piazza a mantenere ancora oggi buona parte dell'assetto originario. \nDal 1912 \u00e8 sede del museo civico di Prato. \nPalazzo Comunale.\nIl Palazzo Comunale venne realizzato in un secondo momento rispetto al Palazzo Pretorio ed \u00e8 stato sede dei priori; la facciata attuale invece, con un grande stemma mediceo all'angolo (1550), venne uniformata nel 1791.\nLa Fontana del Bacchino.\nLa \"Fontana del Bacchino\" fu realizzata in bronzo tra il 1659 e il 1665 da Ferdinando Tacca, in occasione del riconoscimento del rango di \"citt\u00e0\" di Prato. La fontana \u00e8 composta da una statua di \"Bacchino\" (annoverata ormai tra i simboli della citt\u00e0) che spruzza in una vasca a forma di conchiglia e poi in una pi\u00f9 grande in pietra di forma ottagonale con piccole conche angolari (rifatta nel 1789). \nLa scultura originale si trova nell'atrio del vicino Palazzo Comunale.\nIl monumento a Francesco Datini.\nAl centro della piazza si trova anche il Monumento a Francesco Datini, il \"mercante di Prato\", realizzata Antonio Garella (1896), che raffigura il personaggio nell'atto di porgere il testamento ai poveri, i quali furono i destinatari delle sue immense ricchezze attraverso l'istituzione dell'Ospedale del Ceppo. Il piedistallo presenta bassorilievi in bronzo sulla vita del celebre mercante. L'opera \u00e8 tornata all'antico splendore dopo il restauro concluso nel 2010. \nInfrastrutture e Trasporti.\nPiazza del Comune \u00e8 raggiungibile con i seguenti mezzi pubblici:"}
{"id": "909963", "revid": "287204", "url": "https://it.wikipedia.org/wiki?curid=909963", "title": "Chiesa di Santa Maria dei Servi", "text": ""}
{"id": "909964", "revid": "1543377", "url": "https://it.wikipedia.org/wiki?curid=909964", "title": "Spanish Fort (Alabama)", "text": "Spanish Fort \u00e8 un comune degli Stati Uniti d'America situato nella contea di Baldwin dello Stato dell'Alabama.\nGeografia fisica.\nSpanish Fort \u00e8 situata a 30\u00b040'7.403\" N, 87\u00b055'19.844\" O. L'U.S. Census Bureau certifica che la citt\u00e0 occupa un'area totale di 28,80\u00a0km\u00b2, di cui 16,60\u00a0km\u00b2 composti da terra e i rimanenti 12,20\u00a0km\u00b2 composti di acqua.\nSociet\u00e0.\nEvoluzione demografica.\nAl censimento del 2000, risultano 5.423 abitanti, 2.035 nuclei familiari e 1.518 famiglie residenti in citt\u00e0. La densit\u00e0 della popolazione \u00e8 di 326,69 ab./km\u00b2. Ci sono 2.164 alloggi con una densit\u00e0 di 130,10/km\u00b2. La composizione etnica della citt\u00e0 \u00e8 93,64% bianchi, 4,37% neri o afroamericani, 0,37% nativi americani, 0,74% asiatici, 0,26% di altre razze, e 0,63% meticci. Lo 0,94% della popolazione \u00e8 ispanica.\nDei 2.035 nuclei familiari, il 35,20% ha figli di et\u00e0 inferiore ai 18 anni che vivono in casa, il 67,10% sono coppie sposate che vivono assieme, il 6,00% \u00e8 composto da donne con marito assente, e il 25,40% sono non-famiglie. Il 22,90% di tutti i nuclei familiari \u00e8 composto da singoli e il 14,50% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,61 mentre la dimensione media di una famiglia \u00e8 di 3,10.\nLa suddivisione della popolazione per fasce d'et\u00e0 \u00e8 la seguente: 26,20% sotto i 18 anni, 5,20% dai 18 ai 24, 26,20% dai 25 ai 44, 24,70% dai 45 ai 64, e 17,70% oltre i 65 anni. L'et\u00e0 media \u00e8 41 anni. Per ogni 100 donne ci sono 90,80 uomini. Per ogni 100 donne sopra i 18 anni ci sono 88,60 uomini.\nIl reddito medio di un nucleo familiare \u00e8 di 56.699$, mentre per le famiglie \u00e8 di 67.844$. Gli uomini hanno un reddito medio di 50.240$ contro i 30.273$ delle donne. Il reddito pro capite della citt\u00e0 \u00e8 di 27.081$. Il 2,80% della popolazione e il 2,70% delle famiglie \u00e8 sotto la soglia di povert\u00e0. Sul totale della popolazione, il 2,80% dei minori di 18 anni e il 6,10% di chi ha pi\u00f9 di 65 anni vive sotto la soglia di povert\u00e0."}
{"id": "909965", "revid": "767487", "url": "https://it.wikipedia.org/wiki?curid=909965", "title": "Sacrificium (gruppo musicale)", "text": "Sacrificium sono una band death metal tedesca. Nati nel 1994 inizialmente con un suond tipicamente thrash metal, successivamente hanno virato verso un death metal con alcuni passaggi melodici. Hanno pubblicato due album ufficiali e altrettanti demo."}
{"id": "909969", "revid": "767487", "url": "https://it.wikipedia.org/wiki?curid=909969", "title": "Contribuente", "text": "Il contribuente \u00e8 un soggetto che, ai sensi del diritto tributario statale, \u00e8 tenuto al versamento di tributi, contribuendo cos\u00ec al finanziamento delle casse dello Stato ovvero alla copertura delle sue uscite finanziarie (spesa pubblica).\nCaratteristiche.\n\"Contribuente\" \u00e8 pi\u00f9 specificamente designato come il soggetto passivo al quale fanno capo le posizioni giuridiche soggettive sia positive (diritti) che negative (doveri) nei confronti del Fisco (amministrazione tributaria), in relazione ad un'obbligazione di imposta (imposta \u00e8 quel tributo che si caratterizza per la sua funzione tipica di attuare il concorso alla spesa pubblica)."}
{"id": "909971", "revid": "38120", "url": "https://it.wikipedia.org/wiki?curid=909971", "title": "Dancer in the dark", "text": ""}
{"id": "909974", "revid": "38120", "url": "https://it.wikipedia.org/wiki?curid=909974", "title": "Tutti Amano Raymond", "text": ""}
{"id": "909978", "revid": "1632387", "url": "https://it.wikipedia.org/wiki?curid=909978", "title": "Mortification (album)", "text": "Mortification \u00e8 un album pubblicato dall'omonima band christian metal nel 1991."}
{"id": "909981", "revid": "1318658", "url": "https://it.wikipedia.org/wiki?curid=909981", "title": "Luigi Montanarini", "text": "Biografia.\nNasce a Firenze da Stefano e da Maria Cianchi. Nel 1925, durante una delle frequenti visite agli Uffizi, incontra casualmente e conosce il pittore Maurice Denis. Nello stesso anno effettua il suo primo soggiorno in Francia.\nNel 1927 si iscrive all'Accademia di Belle Arti di Firenze e comincia il legame artistico ed affettivo con Felice Carena, suo maestro di Pittura. Dimostra subito grande amore per i classici e per i maestri dell'Ottocento, da Courbet a Paul C\u00e9zanne e Pierre-Auguste Renoir.\nQuattro anni pi\u00f9 tardi consegue il Diploma di Pittura dell'Accademia di Belle Arti di Firenze e compie il suo secondo viaggio in Europa. Visita due volte i Paesi Bassi dove rinnova il suo interesse per Rubens, Van Gogh e Rembrandt.\nSuccessivamente visita Zurigo e si reca per la seconda volta a Parigi, dove conosce Gino Severini e rinsalda la sua amicizia con Alberto Magnelli, conosciuto a Firenze. Nella stessa citt\u00e0 incontra e frequenta vari artisti fra cui Picasso ed ha numerosi scambi con i pittori Jacques Villon e Alfred Manessier.\nNel 1932 vince il Pensionato Artistico Nazionale per la sezione Pittura insieme a Pericle Fazzini, che vince il premio nella sezione Scultura.\nAderisce alla Scuola romana (novecento) insieme alla quale espone alla Galleria \"La Cometa\" di Roma e nel 1937 e 1938 vi tenne le sue prime personali. Conosce Corrado Cagli, Giuseppe Capogrossi, Afro Basaldella, Mirko Basaldella, Emanuele Cavalli, Alberto Ziveri e Mario Mafai. Stringe amicizia con Emilio Villa, Guido Piovene e Alfonso Gatto. \nDi quegli anni la sua partecipazione al \"muralismo\". Nel 1939 vi \u00e8 la sua prima partecipazione alla Quadriennale nazionale d\u2019arte di Roma (poi ancora nel 1943, 1955, 1959, 1973).\nDal 1940 insegna al liceo artistico di Roma.\nAl termine della seconda guerra mondiale fonda assieme a Pericle Fazzini, Enrico Prampolini, Joseph Jarema e Virgilio Guzzi, l'\"Art Club\" con sede in via Margutta 54. Conosce e frequenta Lionello Venturi, ritornato in Italia dopo l'esilio del periodo fascista.\nL'anno 1956 segna l'inizio del suo periodo informale. Vince un \"premio acquisto\" alla quarta edizione del Premio Spoleto.\nNel 1965 diventa direttore dell'Accademia delle Belle Arti di Roma (dove era gi\u00e0 docente dal 1956) e membro dell'UNESCO, cariche che manterr\u00e0 fino al 1976.\nLuigi Montanarini muore e Roma il 7 gennaio 1998, nella sua casa di via di Monserrato. \u00c8 sepolto presso il Cimitero del Verano di Roma."}
{"id": "909984", "revid": "1305772", "url": "https://it.wikipedia.org/wiki?curid=909984", "title": "Summerdale", "text": "Summerdale \u00e8 un paese dell'Alabama, situato nella Contea di Baldwin. La popolazione al censimento del 2000 era di 655 abitanti.\nGeografia fisica.\nSummerdale \u00e8 situato a 30\u00b029'15.468\" N, 87\u00b042'4.036\" O. L'U.S. Census Bureau certifica che il paese occupa un'area totale di 13,50\u00a0km\u00b2, interamente composti da terra.\nSociet\u00e0.\nEvoluzione demografica.\nAl censimento del 2000, risultano 655 abitanti, 255 nuclei familiari e 184 famiglie residenti nel paese. La densit\u00e0 della popolazione \u00e8 di 48,52 ab./km\u00b2. Ci sono 282 alloggi con una densit\u00e0 di 20,90/km\u00b2. La composizione etnica della citt\u00e0 \u00e8 90,23% bianchi, 4,89% neri o afroamericani, 1,07% nativi americani, 0,15% asiatici, 0,92% di altre razze, e 2,75% meticci. Il 2,29% della popolazione \u00e8 ispanica.\nDei 255 nuclei familiari, il 34,10% ha figli di et\u00e0 inferiore ai 18 anni che vivono in casa, il 56,50% sono coppie sposate che vivono assieme, il 10,60% \u00e8 composto da donne con marito assente, e il 27,80% sono non-famiglie. Il 23,10% di tutti i nuclei familiari \u00e8 composto da singoli e l'8,20% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,57 mentre la dimensione media di una famiglia \u00e8 di 3,04.\nLa suddivisione della popolazione per fasce d'et\u00e0 \u00e8 la seguente: 27,60% sotto i 18 anni, 11,50% dai 18 ai 24, 28,20% dai 25 ai 44, 21,70% dai 45 ai 64, e 11,00% oltre i 65 anni. L'et\u00e0 media \u00e8 32 anni. Per ogni 100 donne ci sono 104,00 uomini. Per ogni 100 donne sopra i 18 anni ci sono 97,50 uomini.\nIl reddito medio di un nucleo familiare \u00e8 di 27.917$, mentre per le famiglie \u00e8 di 32.159$. Gli uomini hanno un reddito medio di 26.563$ contro i 19.167$ delle donne. Il reddito pro capite del paese \u00e8 di 13.775$. Il 16,40% della popolazione e il 13,70% delle famiglie \u00e8 sotto la soglia di povert\u00e0. Sul totale della popolazione, il 28,30% dei minori di 18 anni e il 4,90% di chi ha pi\u00f9 di 65 anni vive sotto la soglia di povert\u00e0."}
{"id": "909986", "revid": "204012", "url": "https://it.wikipedia.org/wiki?curid=909986", "title": "Nonwoven", "text": ""}
{"id": "909988", "revid": "767487", "url": "https://it.wikipedia.org/wiki?curid=909988", "title": "Land Grid Array", "text": "Il Land Grid Array (LGA) \u00e8 un'interfaccia fisica di connessione per i processori introdotta da Intel. A differenza dell'interfaccia PGA (Pin Grid Array), utilizzata nella maggior parte dei socket Intel e AMD, non sono presenti pin sul processore, sostituiti da contatti in rame sottoposto a doratura elettrolitica, che toccano dei pin posti sul socket della scheda madre.\nIntel lanci\u00f2 l'interfaccia LGA nel giugno 2004, presentando il socket 775 per processori Pentium 4 (e successivamente utilizzato per Pentium D e Core 2 Duo) e continuer\u00e0 ad utilizzarla nei futuri socket B e H. Anche AMD adotter\u00e0 l'interfaccia LGA nel socket L1 per CPU Opteron X2.\nTra i principali vantaggi di questo tipo di connessione vi sono i minori costi produttivi, la possibilit\u00e0 di aumentare la densit\u00e0 dei pin e la superficie di contatto tra processore e socket, permettendo un flusso di corrente pi\u00f9 stabile anche a frequenze elevate. Tuttavia i produttori di schede madri hanno visto l'LGA come un tentativo di Intel di liberarsi dei problemi di rottura dei pin, che vanno a carico dei produttori stessi."}
{"id": "909990", "revid": "124421053", "url": "https://it.wikipedia.org/wiki?curid=909990", "title": "Scintigrafia", "text": "La scintigrafia \u00e8 un esame di medicina nucleare ottenuto mediante la somministrazione di un tracciante radioattivo che consente l'evidenziazione, a mezzo di particolari strumenti (gamma camera), dell'accumulo preferenziale del tracciante nel tessuto che si intende studiare. \nI traccianti utilizzati possono essere costituiti da soluzioni saline di radioisotopi o da specifici radiofarmaci costituiti da molecole farmacologicamente attive alle quali viene legato il radioisotopo.\nPrincipio di funzionamento.\nLa scintigrafia si basa sulla propriet\u00e0 fisica di alcuni tipi di cristallo di generare dei fotoni di luce visibile (scintille, da cui il nome di scintigrafia) quando colpiti da radiazioni (X o \u03b3); mediante particolari accorgimenti tecnici quali l'uso di fotomoltiplicatori, gli impulsi luminosi registrati dalla gamma camera vengono trasformati in impulsi elettrici e ricostruiti in forma di immagini digitali su schermo consentendo quindi di rappresentare come immagine la distribuzione del radiofarmaco all'interno del corpo.\nProcedura.\nL'esame, in quanto eseguito mediante l'uso e la somministrazione al paziente di sostanze radioattive non sigillate, viene effettuato esclusivamente nei centri di medicina nucleare previa autorizzazione da parte della fisica sanitaria. La radioattivit\u00e0 contenuta nel radiofarmaco, ancorch\u00e9 relativamente limitata, espone il paziente (cos\u00ec come le radiografie e le TC) a radiazioni ionizzanti. Pertanto particolare attenzione deve essere prestata dal medico alla prescrizione dell'esame nei casi in cui ci\u00f2 sia effettivamente necessario ed \u00e8 assolutamente da evitare l'esecuzione di un esame scintigrafico in donne in stato di gravidanza accertato.\nNon tutti gli esami scintigrafici devono essere eseguiti a digiuno; tuttavia \u00e8 buona regola riferirsi sempre al medico nucleare per avere tutte le delucidazioni del caso.\nDopo l'iniezione del tracciante \u00e8 necessario attendere il tempo necessario alla distribuzione nel compartimento d'interesse e questo tempo pu\u00f2 variare da alcuni minuti a diverse ore a seconda dell'esame.\nL'esame \u00e8 incruento e indolore se non per l'iniezione per via endovenosa del tracciante.\nLa generazione delle immagini avviene in tempo reale sul monitor della consolle di acquisizione, ma le immagini spesso necessitano una post-elaborazione che non permette di avere un referto immediatamente.\nCasi d'impiego.\nLa scintigrafia \u00e8 utile per notizie sul funzionamento di alcuni organi quali il cuore, il polmone o la tiroide, per citare i pi\u00f9 comuni, o per il rilevamento di tessuti anomali quali possono essere delle metastasi o ancora per evidenziare una regolare circolazione sanguigna nei vari organi.\nNel caso della scintigrafia ossea i risultati dell'esame rappresentano un'immagine delle ossa che nel caso dello scheletro completo viene definita \"total body\". Il radiofarmaco iniettato (difosfonato marcato con tecnezio-99m) si concentra a livello del tessuto osseo in modo proporzionale all'attivit\u00e0 osteoblastica locale, quindi il tracciante si concentrer\u00e0 di pi\u00f9 nelle zone interessate da rimodellamento osseo (fratture, traumi, metastasi osteoblastiche/miste).\nAltri radiofarmaci principalmente usati sono il (99mTc-tetrafosmina) nella scintigrafia miocardica, il (99mTc-pertecnetato) nella scintigrafia tiroidea ed il (99mTc-DMSA, ossia acido dimercaptosuccinico) nella scintigrafia renale.\nStoria.\n1951 Realizzazione della prima scintigrafia d'organo: il fisico americano Benedict Cassen costruisce il primo scanner lineare per radioisotopi che per la prima volta permette di ottenere l'immagine della distribuzione della radioattivit\u00e0. Egli esamina la tiroide dopo la somministrazione di Iodio radioattivo. "}
{"id": "909991", "revid": "36426", "url": "https://it.wikipedia.org/wiki?curid=909991", "title": "Sacro cingolo", "text": ""}
{"id": "909993", "revid": "304077", "url": "https://it.wikipedia.org/wiki?curid=909993", "title": "Mazamorra", "text": "La mazamorra \u00e8 un alimento popolare a base di mais, che si prepara in molti paesi ispanici (Argentina, Cile, Colombia, Per\u00f9, etc.). La mazamorra di Cordova (Spagna) \u00e8 invece una zuppa fredda che non contiene mais.\nMazamorra di Antioquia.\nParticolarmente nel dipartimento di Antioquia (Colombia), la mazamorra \u00e8 semplicemente \"mais ben cotto\".\nLa sua preparazione consiste in far bollire il mais in acqua per varie ore, finch\u00e9 non rimane completamente bianco.\nPerch\u00e9 il chicco diventi sufficientemente morbido, \u00e8 opportuno lasciarlo in ammollo durante tutta la notte precedente alla cottura.\nQuando bolle, si aggiunge un pizzico di bicarbonato di sodio. Dal momento che il mais, dopo questa preparazione, pu\u00f2 risultare insipido, pu\u00f2 essere opportuno combinarlo con altri sapori, specialmente dolci, come la panela (un dolcificante derivato dalla canna da zucchero) e lo zucchero.\nLa \"mazamorra antioque\u00f1a\" di solito si accompagna con latte e si serve in tazze grandi.\nIn alcune regioni questo preparato a base di mais si beve anche in forma di brodo, o con un pezzo di carne bollita o arrosto.\nLa mazamorra morada peruviana.\nLa mazamorra morada del Per\u00f9, \u00e8 un dolce a base di maizena (amido di mais), \"ma\u00edz morado\" (un particolare tipo di mais di colore viola) e pezzi di frutta.\nMazamorra cordobese.\nLa mazamorra tipica del comune spagnolo di Cordova: \u00e8 una zuppa simile al salmorejo, a base di pane, uovo, aglio, aceto e sale, ma, al posto di pomodori e peperoni (presenti nel salmorejo) ha uova sode e olive nere come guarnizione."}
{"id": "909997", "revid": "574302", "url": "https://it.wikipedia.org/wiki?curid=909997", "title": "MTV Movie &amp; TV Awards", "text": "Gli MTV Movie &amp; TV Awards, in precedenza chiamato MTV Movie Awards, sono uno spettacolo di premiazione cinematografica presentato annualmente su MTV e che contiene anche \"parodie di alto livello\", cui collaborano diverse celebrit\u00e0. Le nomination sono designate da uno speciale pannello presso la Tenth Planet Productions, la casa produttrice di Joel Gallen, ideatore degli \"MTV Movie Awards\". Il vincitore viene incoronato da una votazione pubblica, attualmente condotta attraverso un'apposita sezione del sito ufficiale di MTV.\nRegistrazione e diffusione.\nDiversamente dagli MTV Video Music Awards, trasmessi dal vivo, gli MTV Movie &amp; TV Awards (fino al 2006) venivano prima registrati e poi trasmessi alcuni giorni pi\u00f9 tardi. L'intero spettacolo veniva registrato in un ordine del tutto diverso da quello poi trasmesso su MTV; ad esempio, gli ospiti registrano tutti i loro monologhi in una volta e ogni spettacolo musicale viene registrato consecutivamente. La trasmissione in differita permetteva anche alle celebrit\u00e0 presenti di presenziare solo all'annuncio delle categorie per cui sono nominati, mentre i loro posti erano occupati dal resto del pubblico durante la restante parte delle riprese. Il lavoro di montaggio successivo alla registrazione permette di trasmettere allo spettatore uno show in tutto e per tutto simile ad uno spettacolo dal vivo.\nDal 2007 gli \"MTV Movie Awards\" vanno in onda interamente dal vivo, cos\u00ec da permettere talvolta di continuare la votazione per il \"Miglior film\" durante tutta la serata.\nDall'edizione 2017 il premio cambia nome in MTV Movie &amp; TV Awards, in modo da includere anche le serie televisive tra i prodotti candidati.\nI premi.\nPremio alla carriera.\nDal 1992 al 1998 \u00e8 stato assegnato un Premio alla carriera di natura essenzialmente goliardica, nello spirito dello spettacolo, che da un lato ha premiato personaggi di fantasia (Jason Voorhees nel 1992, Godzilla nel 1996, Chewbecca nel 1997), dall'altro ha voluto celebrare personalit\u00e0 cinematografiche sottostimate (i Three Stoges nel 1993, Richard Roundtree nel 1994, Jackie Chan nel 1995). L'ultima premiazione, nel 1998, ha avuto un carattere semi-serio: \u00e8 stata celebrata la carriera del misconosciuto Clint Howard, caratterista dal volto ben riconoscibile, che \u00e8 apparso in buona parte dei film diretti dal fratello maggiore Ron Howard. \nDal 2005 viene invece assegnato il pi\u00f9 convenzionale MTV Generation Award che, dopo Tom Cruise, \u00e8 andato agli attori pi\u00f9 premiati (e in pi\u00f9 categorie: performance maschile, performance comica, miglior cattivo, ecc.) negli anni precedenti, Jim Carrey, Mike Myers, Adam Sandler, Ben Stiller, Sandra Bullock, Reese Witherspoon e Johnny Depp.\nParodie.\nOgni anno nel corso dello spettacolo degli MTV Movie Awards vengono parodiati alcuni dei film pi\u00f9 popolari dell'anno, facendone reinterpretare ai presentatori della serata o ad altre celebrit\u00e0 le sequenze pi\u00f9 riconoscibili. Lo humour sempre bonario, mai sarcastico o critico nei confronti di quelli che sono comunque fra i film preferiti dal pubblico, e il risultato spesso di notevole qualit\u00e0, hanno portato ad inserire alcune di queste parodie nei DVD dei film originari.\nI film parodiati:"}
{"id": "909998", "revid": "38120", "url": "https://it.wikipedia.org/wiki?curid=909998", "title": "Live in The 21st Century", "text": ""}
{"id": "909999", "revid": "1232112", "url": "https://it.wikipedia.org/wiki?curid=909999", "title": "Alex Partexano", "text": "Biografia.\nInizia la carriera nei tardi anni settanta in ruoli secondari, che vanno dal camorrista (in \"Napoli... serenata calibro 9\" e \"Napoli... la camorra sfida e la citt\u00e0 risponde\" accanto a Mario Merola) al poliziotto, dal cameriere al sacerdote. Dal 2002 al 2008 ha interpretato il brigadiere Antonio Mura nella serie televisiva \"Carabinieri\"."}
{"id": "910000", "revid": "767487", "url": "https://it.wikipedia.org/wiki?curid=910000", "title": "Live Planetarium", "text": "Live Planetarium \u00e8 un album live registrato e pubblicato nel 1993 dalla band christian metal Mortification."}
{"id": "910001", "revid": "1632387", "url": "https://it.wikipedia.org/wiki?curid=910001", "title": "Scrolls of the Megilloth", "text": "Scrolls of the Megilloth \u00e8 un album registrato e pubblicato nel 1992 dalla band christian metal Mortification."}
{"id": "910003", "revid": "31886", "url": "https://it.wikipedia.org/wiki?curid=910003", "title": "Post Momentary Affliction", "text": "Post Momentary Affliction \u00e8 un album registrato e pubblicato nel 1993 dalla band christian metal Mortification e pubblicato dalla Nuclear Blast."}
{"id": "910004", "revid": "1543377", "url": "https://it.wikipedia.org/wiki?curid=910004", "title": "Esperimento di Young", "text": "In fisica lesperimento di Young, realizzato da Thomas Young nel 1801, dimostr\u00f2 la natura ondulatoria della luce.\nEsperimento originale.\nSi basa su una singola sorgente che illumina uno schermo opaco con due fenditure parallele (poste a distanza formula_1) di larghezza sufficientemente piccola in confronto alla lunghezza d'onda formula_2 della luce incidente. In questo modo, per il principio di Huygens, le fenditure diventano due sorgenti lineari di luce coerente che generano su uno schermo posto a distanza formula_3 una figura di interferenza formata da bande alternatamente scure e luminose.\nA grandissima distanza dalle fenditure (formula_4), le rette che congiungono le fenditure con un certo punto formula_5 sullo schermo sono all'incirca parallele, e formano un angolo formula_6 con la normale della congiungente le fenditure stesse, e la differenza di cammino ottico \u00e8 con buona approssimazione formula_7. Sullo schermo si verifica quindi interferenza costruttiva quando formula_8 (con formula_9 modulo del vettore d'onda ed formula_10 che indica l'ordine di tale massimo), ovvero quando \u00e8 soddisfatta la condizione\ndove formula_12 indica l'angolo in corrispondenza del quale si ha il massimo d'interferenza. In modo completamente analogo si otterr\u00e0 un'interferenza distruttiva quando formula_13, cio\u00e8\nInfine, per angoli \"piccoli\" (formula_15), e quindi anche formula_16 piccoli, si pu\u00f2 ricavare la distanza tra il punto mediano dello schermo ed i punti di massimo:\nInfatti\nEsperimenti con doppia fenditura \"alla Young\".\nPer analogia, esperimenti simili svolti in altri campi della fisica per lo studio di fenomeni di interferenza, in cui un fascio di particelle (ad es. elettroni) viene fatto passare da due o pi\u00f9 fenditure, si indicano con il termine di \"esperimenti alla Young\".\nIl verificarsi dell'interferenza anche utilizzando fasci corpuscolari conferm\u00f2 il dualismo onda-particella, aspetto fondamentale della meccanica quantistica."}
{"id": "910006", "revid": "1776051", "url": "https://it.wikipedia.org/wiki?curid=910006", "title": "Break the Curse", "text": "Break the Curse \u00e8 il primo album in studio del gruppo musicale australiano Mortification, pubblicato nel 1994.\nIl disco, inizialmente registrato come demo, \u00e8 in seguito stato pubblicato ufficialmente come album.\nDescrizione.\nL'album pone maggior enfasi sullo versante thrash metal dello stile dei Mortification piuttosto che death metal. Quattro dei brani presenti nel disco furono precedentemente pubblicati nel loro primo, omonimo album, per poi essere riregistrati e pubblicati nuovamente in questo \"Break the Curse\".\nMesso in circolazione inizialmente nel 1990 su cassetta come demo, \"Break the Curse\" usc\u00ec su CD nel 1994 per la Nuclear Blast di Markus Staiger. Il disco fu poi ristampato nel 2001 dalla Rowe Productions e nel 2010, in edizione rimasterizzata dalla Roxx Records per il 20 anniversario dall'uscita dell'album. Una nuova ristampa commemorativa fu del 2015 con il titolo \"Break The Curse 1990 (25th Anniversary)\", realizzata su vinile sempre dalla Roxx Records."}
{"id": "910009", "revid": "1048993", "url": "https://it.wikipedia.org/wiki?curid=910009", "title": "Pat O'Connor (regista)", "text": ""}
{"id": "910014", "revid": "767487", "url": "https://it.wikipedia.org/wiki?curid=910014", "title": "Crimson Thorn", "text": "I Crimson Thorn sono una band christian metal statunitense con sonorit\u00e0 blackened death metal fondata nel 1991.\nBiografia.\nIl gruppo nacque nel 1991 e present\u00f2 come prima formazione Luke Remo, Dave Quast, Dylan Jennigis, Paul Jongeward e Miles Sundae. Dylan fu il primo componente a lasciare la band poche settimane prima della pubblicazione del loro primo demo, venendo sostituito da Luke che divenne anche bassista. Il demo di puro thrash metal, intitolato \"Plagued\", fu registrato nel 1992 nei \"Blue Moon Studios\" di Minneapolis.\nDopo l'uscita di Quast e l'ingresso di Kevin Sundberg come nuovo batterista, lo stile del gruppo divenne maggiormente influenzato dal death metal e dal grindcore. Nel 1993 i Crimson Thorn furono ingaggiati dalla Atomic Records e con questa casa discografica pubblicarono nel 1994 il loro primo album, \"Unearthed\". Paul Jongeward lasci\u00f2 il gruppo nel 1997 e fu sostituito da Andy Kopesky prima della pubblicazione del disco \"Dissection\" con la Morphine Records. Successivamente fu pubblicato \"Purification\" nel 2002, registrato nei nuovi studi di registrazione allestiti a casa del componente della band Kevin Sundberg."}
{"id": "910015", "revid": "110157", "url": "https://it.wikipedia.org/wiki?curid=910015", "title": "Museo di pittura murale", "text": "Il museo di pittura murale si trova a Prato, nel complesso dell'ex convento di San Domenico; l'ingresso del museo \u00e8 di fianco alla facciata della chiesa di San Domenico. Attualmente (novembre 2017) il museo, chiuso per ristrutturazione, \u00e8 accessibile solo in occasioni particolari. Realizzato nel 1974, fu il primo museo italiano specificamente destinato a ospitare affreschi staccati, sinopie (disegni preparatori fatti sull\u2019intonaco) e altre tecniche di pittura murale del XIV-XV secolo, provenienti principalmente dal territorio pratese. Dal 1998 al 2013, con l'esposizione chiamata \"I tesori della citt\u00e0\", \u00e8 stato il principale polo espositivo pratese, ospitando al suo interno tutti i capolavori della pittura del Tre-Quattrocento fino ad allora conservati nel Museo civico (Prato), che in quegli anni era in ristrutturazione, e parte di quelli del Museo dell'Opera del Duomo. Negli anni successivi \u00e8 stato condotto un riordino delle raccolte originarie e un ampliamento degli spazi museali, in previsione della realizzazione di nuove sezioni del museo.\nDescrizione.\nIl portale di fianco alla facciata della chiesa d\u00e0 accesso a un atrio (con tracce di iscrizioni sepolcrali del 1310 circa) che sbocca nell'elegante chiostro rinascimentale (1480) dell'antico convento domenicano, sul fondo del quale \u00e8 l'ingresso al museo. L\u2019allestimento attuale comprende, oltre a insegne sepolcrali e frammenti recuperati dal chiostro di San Domenico (fine del XIV-XV secolo), il pregevole tabernacolo con la \"Madonna, il Bambino, angeli e santi\", affrescato da Niccol\u00f2 Gerini nel 1391 su commissione del mercante Francesco Datini, posto a confronto con la relativa sinopia, e le sinopie dell\u2019imponente \"Tabernacolo di Figline\" (di Agnolo Gaddi e bottega), oltre ad un affresco a finto polittico di Pietro di Miniato (1411). Notevoli sono anche alcuni rari graffiti rinascimentali attribuiti a Girolamo Ristori (che richiamano al raffinato gusto umanistico quattrocentesco) e una \"Annunciazione\", consunto rilievo marmoreo di Giovanni di Agostino (1335 circa).\nIn parte del secondo ordine del chiostro conventuale, recentemente ricollegato al museo, sono collocate le importanti sinopie degli affreschi di Paolo Uccello con \"Storie della Vergine e di santo Stefano\" nel Duomo di Prato (1434 circa), condotte con segno rapido e sicuro che ben caratterizza i personaggi e con alcune varianti rispetto ai dipinti eseguiti (ricollocati in Cattedrale), e il felicissimo affresco col \"Cristo servito dagli angeli\" (1650), capolavoro del Volterrano. Nel lato contiguo del porticato \u00e8 in allestimento una rarissima serie di recipienti ceramici da tavola e da cucina, del primo Trecento, che erano stati usati come riempimento leggero delle volte del coro di San Domenico."}
{"id": "910016", "revid": "1632387", "url": "https://it.wikipedia.org/wiki?curid=910016", "title": "Blood World", "text": "Blood World \u00e8 un album registrato e pubblicato nel 1994 dalla band christian metal Mortification."}
{"id": "910017", "revid": "73997", "url": "https://it.wikipedia.org/wiki?curid=910017", "title": "Bloodworld", "text": ""}
{"id": "910020", "revid": "73843", "url": "https://it.wikipedia.org/wiki?curid=910020", "title": "Museo civico di Prato", "text": ""}
{"id": "910022", "revid": "36426", "url": "https://it.wikipedia.org/wiki?curid=910022", "title": "Museo di Pittura murale", "text": ""}
{"id": "910023", "revid": "36426", "url": "https://it.wikipedia.org/wiki?curid=910023", "title": "Museo di Pittura Murale", "text": ""}
{"id": "910026", "revid": "339392", "url": "https://it.wikipedia.org/wiki?curid=910026", "title": "Tartakower", "text": ""}
{"id": "910027", "revid": "1442080", "url": "https://it.wikipedia.org/wiki?curid=910027", "title": "Biagio Marini", "text": "Biografia.\nLa data di nascita, che confligge con altri documenti, \u00e8 stata determinata con esattezza grazie al ritrovamento dell'atto di battesimo. Marini nacque da famiglia probabilmente agiata, in quanto possedeva alcuni beni immobili a Brescia. Nulla si sa della sua formazione musicale; si ipotizza un discepolato presso lo zio Giacinto Bondioli, priore presso il convento di S. Domenico a Venezia e compositore; Marini ne pubblic\u00f2 una canzone strumentale all'interno della propria prima raccolta di composizioni, gli \"Affetti musicali\" del 1617.\nNel 1613, era stato nominato maestro di cappella della Basilica di San Marco a Venezia Claudio Monteverdi, il quale immediatamente richiese l'aumento del numero dei musicisti fissi in forza alla cappella. Marini vi prest\u00f2 servizio come violinista dal 1615 al 1618, per poi tornare a Brescia come maestro di cappella a Santa Eufemia e direttore musicale dell'Accademia degli Erranti; il 30 gennaio 1621 fu assunto come violinista sia alla corte dei Farnese a Parma sia nell'oratorio di Santa Maria della Steccata. Nelle due istituzioni parmigiane oper\u00f2 sino ai primi mesi del 1623. Dal 1623 al 1649 fu maestro di cappella presso la corte bavarese dei Wittelsbach a Neuburg an der Donau.\nSi ha notizia di suoi soggiorni a Brussel (1624), Milano (1631\u20132), Bergamo (1632), D\u00fcsseldorf (nel 1640 e nel 1644\u20135), Brescia e probabilmente Venezia. Torn\u00f2 a Milano nel 1649, come maestro di cappella a Santa Maria della Scala, quindi lavor\u00f2 a Ferrara e Venezia nel 1651\u20133, ancora a Milano nel 1654, a Vicenza nel 1655-6 per stabilirsi in seguito definitivamente a Venezia. Si spos\u00f2 tre volte ed un documento del 1641 menziona 5 figli; nel suo atto di morte si parla di un'et\u00e0 di 76 anni.\nProduzione musicale.\nNonostante sia celebre soprattutto per la sua produzione di musica strumentale, solo tre delle 15 pubblicazioni giunte fino a noi comprendono esclusivamente brani strumentali: l'opera I del 1617, intitolata \"Affetti Musicali\", l'opera VIII (1626) e l'opera XXII, pubblicata nel 1655. Pur essendo tre raccolte di qualit\u00e0 straordinaria, queste presentano un carattere molto diverso l'una dall'altra, rappresentando tre periodi diversi della vita e della maturit\u00e0 artistica del compositore. \nLa prima, pubblicata all'et\u00e0 di 20 anni nel periodo in cui lavorava come violinista a Venezia, comprende canzoni, sinfonie, sonate, arie e balli generalmente brevi ma ben strutturati, nei quali si riconosce il debito d'ispirazione alle composizioni di alcuni gi\u00e0 affermati colleghi, come Salomone Rossi; tuttavia, come ci suggerisce il titolo dell'opera, vi \u00e8 un interesse specifico ad una scrittura fortemente espressiva. Tra i brani, vale la pena di ricordare almeno l'ampia sonata \"La Foscarina\", per due violini o cornetti e trombone o fagotto; in essa, chiaramente ispirata allo stile vocale pi\u00f9 avanzato, sentiamo grandi tensioni armoniche, repentini capovolgimenti di affetto, una nuova libert\u00e0 formale, tutti elementi di una \"modernit\u00e0\" che apre la strada alle migliori produzioni di Dario Castello.\nDell'Opera VIII vale la pena di riportare l'intero titolo del frontespizio, assai eloquente sul contenuto: \"Sonate, Symphonie, Canzoni, Pass'emezzi, Baletti, Corenti, Gagliarde, &amp; Retornelli, A 1.2.3.4.5. &amp; 6. Voci, Per ogni sorte d'Istrumenti. Un Capriccio per Sonar due Violini Quattro parti, Un Ecco per tre Violini &amp; alcune Sonate Capriciose per Sonar due e tre parti con il Violino Solo, con altre curiose &amp; moderne inventioni.\" Nel 1629, nonostante la pubblicazione sia stata effettuata per i tipi di Bartolomeo Magni a Venezia, egli si trovava a Neuburg an der Donau. La raccolta contiene oltre 60 brani, ed una larghissima variet\u00e0 di generi diversi: dalle pi\u00f9 arcaicizzanti canzoni, destinate ad un organico ampio, da 4 a 6 voci, a volte divisi in due cori, nelle quali prevalgono gli effetti di massa, ai \"Ritornelli\" o \"Sinfonie\" (brevi brani usati per introdurre opere vocali da chiesa o da camera), alle danze, alle variazioni su basso ostinato, dai \"Capricci\", nei quali si esprimono le soluzioni pi\u00f9 sperimentali (\"curiose e moderne inventioni\"), alle sonate, per uno o due strumenti e basso continuo, nelle quali si esprime al meglio quella felice sintesi di \"curiosit\u00e0\" e di sapienza compositiva che avvicina i brani strumentali di Marini al mottetto solistico monteverdiano.\nTra le novit\u00e0 introdotte da Marini nell'op. VIII, si devono ricordare alcune che riguardano lo sviluppo della tecnica violinistica: per la prima volta troviamo un'ampia e consapevole tecnica polifonica (le doppie corde, che diventano anche triple in un brano, con una modifica della posizione delle corde), la scordatura, l'uso del tutto nuovo di passaggi rapidi e virtuosi anche nel registro basso, particolarmente ardui in considerazione delle grosse corde di budello che venivano utilizzate all'epoca. Inoltre, tra le particolarit\u00e0 di quest'opera si deve annoverare vari altri aspetti: la prima apparizione di un brano d'insieme con organo concertante; a fronte di una pi\u00f9 decisa tendenza verso la tonalit\u00e0 una sonata \"senza Cadenza\" (in cui la cadenza perfetta che caratterizza ogni finale di frase musicale nell'armonia tonale viene sistematicamente evitata) ed un brano \"in eco\", che si configura come un audace sonata per violino e basso continuo nel quale altri due violini giocano effetti di eco multiplo, come succede, ad esempio, nel \"Magnificat\" dal \"Vespro della Beata Vergine\" del 1610 di Claudio Monteverdi. \nSi trov\u00f2 ad operare agli inizi della mai cessata fortuna del violino e rappresent\u00f2 al meglio la scuola lombardo-veneta con il milanese G.P. Cima e il veneziano D. Castello mentre cominciavano a fiorire altre scuole a Napoli, Roma e Bologna.\nDelle sue opere vocali vale la pena ricordare le \"Lacrime di Erminia\", risalente al 1623 che pur nello stile recitativo costituiscono un significativo contributo alla storia delle cantate. Il testo poetico fu tratto da: \"Il Teatro Poetico del S. Cavalier Guido Casoni. In Trevigi, 1619\" (\"Le Lagrime d'Erminia\", p.7-9)."}
{"id": "910036", "revid": "12290", "url": "https://it.wikipedia.org/wiki?curid=910036", "title": "Saranno famosi (serie tv)", "text": ""}
{"id": "910038", "revid": "599013", "url": "https://it.wikipedia.org/wiki?curid=910038", "title": "Jan \u010caloun", "text": "Carriera.\nClub.\n\u00c8 alto 178\u00a0cm e pesa 80\u00a0kg, ed \u00e8 un'ala destra di stecca destra. Fu selezionato dai San Jose Sharks nel 1992 come quarta scelta (75\u00ba assoluto), quando giocava in patria con il Litvinov Chemopetrol.\nLa sua carriera si \u00e8 dipanata poi perlopi\u00f9 nelle serie minori nordamericane (IHL e AHL) e - soprattutto - nel campionato finlandese (tre stagioni e mezzo ad Helsinki, tre a Espoo). Riesce comunque a raccogliere anche alcune presenze in NHL (24, con San Jose Sharks e Columbus Blue Jackets).\nNel 2004-05 si trasfer\u00ec per un breve periodo in Russia, per poi tornare in quella stessa stagione in Repubblica Ceca. Dalla stagione 2005-06 si \u00e8 trasferito all'HC Pardubice. Nel 2010 annunci\u00f2 il ritiro.\nNazionale.\nCon la maglia della nazionale della gioca il campionato europeo giovanile 1990 e il mondiale juniores 1992.\nCon quella della neonata raggiunse il primo successo nel 1993: il bronzo ai mondiali maggiori.\n\u010caloun riconquist\u00f2 la nazionale solo dopo esser tornato in Europa. Nel 1998 fece parte della spedizione olimpica che conquist\u00f2 il titolo a , mentre nel 1999 conquist\u00f2 il titolo mondiale."}
{"id": "910039", "revid": "287204", "url": "https://it.wikipedia.org/wiki?curid=910039", "title": "Jan Caloun", "text": ""}
{"id": "910042", "revid": "4175", "url": "https://it.wikipedia.org/wiki?curid=910042", "title": "Cole e Dylan Sprouse", "text": ""}
{"id": "910050", "revid": "92055", "url": "https://it.wikipedia.org/wiki?curid=910050", "title": "Raven Symone", "text": ""}
{"id": "910052", "revid": "1543377", "url": "https://it.wikipedia.org/wiki?curid=910052", "title": "Poliandria", "text": "La poliandria, composizione di \"poli-\" (dal greco \u03c0\u03bf\u03bb\u03c5-, forma compositiva di \u03c0\u03bf\u03bb\u03cd\u03c2 \u00abmolto\u00bb) e \"-andria\" (-\u03b1\u03bd\u03b4\u03c1\u03af\u03b1, derivato di \u1f00\u03bd\u03ae\u03c1 \u1f00\u03bd\u03b4\u03c1\u03cc\u03c2 \u00abuomo\u00bb), derivante dal greco \u03c0\u03bf\u03bb\u03cd\u03b1\u03bd\u03b4\u03c1\u03bf\u03c2, che indica \"donna \u00abche ha molti sposi\u00bb\", \u00e8 il tipo di poligamia che si instaura tra un individuo di sesso femminile e due o pi\u00f9 individui, della stessa specie, di sesso maschile. \nIn etologia, il termine indica anche il comportamento di una femmina che, in una stagione, si accoppia con pi\u00f9 maschi che collaborano ad allevare i cuccioli con le femmine. Si contrappone la poliginia, nella quale un maschio si accoppia con due o pi\u00f9 femmine. Si distingue dal matrimonio di gruppo, poich\u00e9 questo coinvolge pi\u00f9 partecipanti di ciascun sesso.\nE' proibita dalla maggior parte delle confessioni religiose induiste e cristiane; inoltre non \u00e8 riconosciuta legalmente nella maggior parte degli stati, compresi quelli che permettono la poliginia. Anche nelle culture dove \u00e8 stata in auge, essa \u00e8 ed \u00e8 stata estremamente rara, e solo in particolari e limitate circostanze. In queste culture della poliandria, i mariti provenivano quasi sempre dalla stessa famiglia. La particolare forma di poliandria in cui una donna \u00e8 sposata a due o pi\u00f9 fratelli \u00e8 nota come poliandria fraterna, e da molti antropologi \u00e8 ritenuta la forma pi\u00f9 frequente rilevata.\nLa poliandria nelle diverse societ\u00e0 umane.\nAlcune iscrizioni sumere riportano che la poliandria (precedentemente ammessa) fu abolita dal re Urukagina; e le donne che si sposassero con pi\u00f9 di un uomo da quel momento dovevano essere colpite con sassi su cui andava inciso il crimine da loro compiuto.\nLa poliandria in Tibet era in passato una pratica comune e continua ancora oggi, anche se in proporzioni minori. La poliandria in India persiste oggigiorno all'interno di alcune minoranze, cos\u00ec come in Bhutan e nelle parti settentrionali del Nepal. La poliandria \u00e8 stata praticata in molte zone dell'India, come il Rajasthan, Ladakh, Zanskar, nella regione del Jaunsar-Bawar dello Stato dell'Uttarakhand, e tra gli appartenenti al popolo dei Toda nell'India meridionale e dai Nishi dell'Arunachal Pradesh.\nLa poliandria \u00e8 stata diffusa in Nigeria e prima del contatto con gli Europei anche in alcune societ\u00e0 polinesiane anche se probabilmente solo tra le donne delle caste pi\u00f9 elevate. \u00c8 stato inoltre riscontrata nelle regioni cinesi dello Yunnan e del Sichuan, tra gli appartenenti al popolo dei Mosuo e in alcune popolazioni sub-sahariane come i Masai in Kenya e nel nord della Tanzania. cos\u00ec come all'interno di alcune comunit\u00e0 indigene americane. I Guanci, la prima popolazione conosciuta ad abitare le Isole Canarie, praticarono la poliandria fino alla loro scomparsa (avvenuta per mano degli Spagnoli nel corso del XIV e XV secolo). La trib\u00f9 degli Zo'\u00e9, sul fiume Cuminapewa (nello stato del Par\u00e1, Brasile), pratica la poliandria. Nel suo De Bello Gallico, Giulio Cesare riferisce che tra i Celti della regione del \"Cantium\" (l'odierno Kent), gli uomini \"hanno le donne in comune\", suggerendo l'esistenza della poliandria presso queste popolazioni. Cesare aggiunge inoltre che \"se nascono dei bambini, sono considerati figli dell'uomo che per primo si \u00e8 unito alla donna\".\nNella societ\u00e0 moderna.\nNelle societ\u00e0 occidentali moderne il matrimonio poliandrico non \u00e8 generalmente ammesso, ma di fatto la poliandria ed il poliamore sono relativamente diffusi.\nNegli Stati Uniti un particolare nucleo familiare poliandrico composto da una donna e due uomini (Jaiya, Jon e Ian), a cui si aggiunge un figlio che i tre crescono insieme, \u00e8 stato attivo nella divulgazione di questa scelta attraverso i mass media.\nNelle religioni.\nLa maggior parte delle religioni scoraggia o proibisce la poliandria. Un'eccezione \u00e8 probabilmente rappresentata dal paganesimo celtico, dato che in alcune societ\u00e0 celtiche la poliandria era un fenomeno normale.\nNell'Islam la poliandria, esistente in determinati contesti culturali arabi preislamici, \u00e8 stata rigorosamente vietata, in base a quanto previsto dalla S\u016bra IV del Corano (versetti 22-24) che indica con precisione le persone con cui solo \u00e8 lecito contrarre vincoli matrimoniali.&lt;br&gt;\n\u00c8 cos\u00ec caduta sotto tale cogente interdetto la pratica del \"nik\u0101\u1e25 al-istibd\u0101\u02be\" (), con la quale una donna poteva, col consenso del marito (malato o infertile) farsi ingravidare da un altro uomo, prescelto insieme al marito in funzione delle sue qualit\u00e0 fisiche e intellettive. In quei casi il figlio cos\u00ec partorito entrava a far parte della famiglia della madre e del suo sposo, senza che il padre naturale potesse rivendicare alcun suo diritto.\nLa Bibbia Ebraica proibisce espressamente la poliandria. Se una donna \u00e8 sposata qualsiasi forma di relazione sessuale con altri uomini, e quindi anche la poliandria, verrebbe considerata adulterio. Levitico 20,10 afferma che \"Se uno commette adulterio con la moglie del suo prossimo, l'ad\u00f9ltero e l'ad\u00f9ltera dovranno esser messi a morte\". Inoltre, i figli eventualmente nati da una tale relazione devono essere considerati illegittimi (o meglio mamzer).\nLe principali correnti del Cristianesimo odierno propugnano fortemente il matrimonio monogamico. \nLa poliandria \u00e8 disapprovata nella maggior parte delle espressioni dell'Induismo. C'\u00e8 almeno un riferimento alla poliandria nel poema epico Mah\u0101bh\u0101rata: Draupadi sposa i cinque fratelli Pandava (figli di Pandu). All'interno dell'opera la condizione di Draupadi viene semplicemente accettata, e non giudicata positivamente o negativamente. Pi\u00f9 avanti nel poema, tuttavia, per bocca di Yudhisthira veniamo a conoscenza di altri due \"casi celebri\" di poliandria (i sette saggi conosciuti come Saptarsi sarebbero stati sposati con una sola donna, Jatila; e Pracheti, sorella dell'Asura Hiranyaksha, sarebbe stata sposata con dieci fratelli): questo potrebbe implicare una certa apertura della societ\u00e0 indiana di allora verso la poliandria.\nLe origini tribali della poliandria.\nAlcune forme di poliandria potrebbero essere associate alla necessit\u00e0 di conservare titoli aristocratici o propriet\u00e0 agricole da parte di un certo gruppo familiare o tribale, o all'assenza frequente e prolungata di un uomo dall'ambiente domestico. In Tibet la pratica della poliandria \u00e8 stata particolarmente diffusa all'interno della classe sacerdotale dei Sakya, ma anche tra i contadini pi\u00f9 poveri, con lo scopo di dividere il meno possibile i propri possedimenti tra una generazione e l'altra. In quest'ultimo caso, alcuni uomini vivevano a casa, mentre altri partivano per lungo tempo, in modo che fosse presente sempre solo un marito alla volta.\nSi \u00e8 ipotizzato che alla base della poliandria ci sia, in molti casi, una forte discriminazione di genere. Ad esempio l'aborto selettivo di feti femminili in India ha portato ad uno sbilanciamento del rapporto tra individui di sesso maschile e femminile nella popolazione, portando alla necessit\u00e0 da parte degli uomini di \"condividere\" una moglie. In alcune comunit\u00e0 isolate l'usanza di sposare la stessa donna viene dalla necessit\u00e0 di ridurre l'ostilit\u00e0 tra uomini nell'ottenere l'attenzione della donna.\nPoliandria fraterna.\nLa \"poliandria fraterna\" \u00e8 una forma di poliandria in cui una donna viene sposata a due o pi\u00f9 uomini fratelli fra loro. Chiamata anche \"adelfogamia\", termine questo che include per\u00f2 altri significati.\nLa poliandria fraterna trova riscontro in alcune regioni del Tibet e Nepal, dove rappresenta una pratica comune a livello sociale. Il gruppo toda situato nell'India meridionale pratica la poliandria fraterna, ma attualmente vi prevale la monogamia.\nNell'attuale societ\u00e0 induista, molti sociologi hanno espresso il timore di una costrizione critica della poliandria in un futuro non lontano, dovuto all'aumento di tali tipi di matrimonio nelle societ\u00e0 rurali di Malwa regione del Punjab onde evitare la spartizione ereditaria delle terre coltivate.\nLa poliandria fraterna raggiunge un obiettivo simile a quello della primogenitura nell'Inghilterra del XIX secolo. La primogenitura stabiliva che il figlio primogenito ereditasse la propriet\u00e0 della famiglia, mentre i figli pi\u00f9 giovani dovevano lasciare la casa paterna e cercare il loro impiego altrove. La primogenitura mantenne cos\u00ec le propriet\u00e0 intatte per generazioni permettendo soltanto un erede per ogni generazione. La poliandria fraterna raggiunge un obiettivo del tutto simile, ma al contrario tiene legati insieme tutti i fratelli a un'unica moglie in modo che vi sia solo un gruppo di eredi per ogni generazione.\nUn fenomeno di difficile interpretazione.\nLa poliandria \u00e8 un argomento controverso tra gli antropologi. Ad esempio l'antropologo della Pennsylvania Stephen Beckerman sottolinea che in almeno 20 societ\u00e0 tribali \u00e8 accettata la possibilit\u00e0 che un bambino abbia, e dovrebbe, avere pi\u00f9 di un padre, come una forma di \"paternit\u00e0 condivisa\". D'altra parte, in Tibet, in cui si registrano i casi meglio documentati di poliandria, alcune tra le persone stesse che la praticano affermano che si tratta di una forma di matrimonio difficile da portare avanti.\nIn Tibet la poliandria \u00e8 stata messa fuorilegge fin dall'inizio del controllo cinese sull'area, rendendo difficile misurare l'incidenza reale di questo fenomeno in quella che potrebbe altrimenti essere la societ\u00e0 maggiormente poliandrica al mondo.\nIn altre parti del mondo le societ\u00e0 indigene sono state drasticamente alterate o distrutte, quindi l'incidenza passata della poliandria risulta a volte difficile da appurare. In India, tra i rifugiati tibetani in fuga dopo l'invasione cinese del Tibet la poliandria \u00e8 stata raramente riscontrata.\nLa poliandria nella zoologia.\nNel campo dell'ecologia comportamentale la poliandria \u00e8 un tipo di adattamento riproduttivo in cui una femmina si accoppia con pi\u00f9 di un maschio. Il sistema riproduttivo opposto a questo \u00e8 la poliginia, in cui un maschio si accoppia con pi\u00f9 di una femmina (come nel caso di leoni, cervi, varie specie di primati e la maggior parte delle specie animali, che sono caratterizzate dal fenomeno del maschio alfa).\nLa poliandria \u00e8 stata correlata positivamente nei vari taxa al rapporto tra il peso dei testicoli e quello dell'intero corpo. I testicoli umani sono pi\u00f9 leggeri di quelli degli scimpanz\u00e9, compresi gli altamente promiscui bonobo, ma sono pi\u00f9 pesanti di quelli dei gorilla degli oranghi.\nUn tipico esempio di accoppiamento poliandrico \u00e8 quello dei grillini, appartenente dell'ordine degli Orthoptera (di cui fanno parte anche grilli e cavallette). Le femmine di queste specie si accoppiano con ogni maschio vicino ad esse, compresi i propri fratelli. Largamente praticata dalle rane (in particolare da quelle della specie Rana dalmatina), la poliandria \u00e8 stata anche documentata tra le puzzole ed altri mustelidi.\nAnche molte specie di rettili praticano la poliandria, specialmente tra i membri della famiglia delle testudinidi. \u00c8 da attribuirsi alla poliandria e alla loro capacit\u00e0 di conservare lo sperma per un certo periodo di tempo l'evidenza che le tartarughe femmine producono uova caratterizzate da paternit\u00e0 multipla. Prevedibilmente, questi cuccioli hanno mostrato un aumento della variabilit\u00e0 genetica se confrontati a quelli generati da un singolo maschio.. La paternit\u00e0 condivisa \u00e8 il risultato della capacit\u00e0 delle femmine di conservare lo sperma tra un ciclo riproduttivo e l'altro, cos\u00ec come dimostrato dal ritrovamento di sperma di vari maschi all'interno dell'apparato genitale di tartarughe femmine. Come risultato di una maggiore variabilit\u00e0 nei geni paterni e della maggiore competizione tra gli spermatozoi, le femmine possono massimizzare sia la qualit\u00e0 genetica che il numero dei discendenti. La paternit\u00e0 multipla \u00e8 quindi considerata un'efficace strategia per aumentare il successo riproduttivo e la fitness delle femmine di tartaruga.\nAlcuni dei taxa con un'organizzazione sociale complessa manifestano eusocialit\u00e0, nel senso che una singola femmina (ad esempio l'ape regina) o casta produce la prole mentre gli altri organismi (ad esempio le api operaie) cooperano nella cura dei piccoli. Esempi di eusocialit\u00e0 tra i mammiferi comprendono il ratto talpa del Damaraland e l'eterocefalo glabro (conosciuto come \"ratto senza pelo\"), tra i quali la poliandria \u00e8 la norma e la poliginia non \u00e8 stata mai osservata. Le femmine di eterocefalo glabro competono per lo status di Regina o \"femmina alfa\".\nComunemente nella riproduzione canina, e felina gli ovuli vengono fecondati durante lo stesso ciclo estrale da vari maschi, di modo che la cucciolata presenta pi\u00f9 di un padre. Questo fenomeno, detto superfecondazione eteroparentale (un tipo specifico di superfetazione), \u00e8 molto raro nella riproduzione umana, ma \u00e8 documentato. In uno studio sugli esseri umani \u00e8 stata riscontrata una frequenza del 2,4% tra gemelli dizigoti i cui genitori erano coinvolti in cause di riconoscimento di paternit\u00e0.\nMolte delle teorie che cercano di spiegare l'ovulazione nascosta negli umani ed in altri organismi si basano su fenomeni in cui \u00e8 coinvolta la poliandria.\nSecondo Gordon G. Gallup, la forma del pene umano indica una storia evolutiva caratterizzata dalla poliandria. I maschi umani si sono evoluti fino a possedere un glande a forma di cuneo in maniera da poter estrarre lo sperma di altri maschi dalla cervice in maniera da escluderli dalla competizione spermatica.\nAll'interno delle teorie sul conflitto sessuale, il biologo francese Thierry Lod\u00e9 ha trovato una possibile spiegazione per la poliandria basata sulla competizione tra partner sessuali e sull'obiettivo di evitare l'endogamia (la riproduzione tra individui strettamente consanguinei). \nLa poliandria \u00e8 stata riscontrata inoltre in alcuni primati, come quelli del gruppo delle marmose (un gruppo di 22 specie di scimmie del Nuovo Mondo dei generi Callithrix, Cebuella, Callibella e Mico), nei marsupiali del genere Antechinus, nei bandicoot, nelle balene, nell'1% circa di tutte le specie di uccelli come quelli della famiglia Jacanidae e le passere scopaiole, le api ed i pesci pipa (Syngnathinae). Anche le femmine di cammello si accoppiano con pi\u00f9 maschi.\nLa poliandria nelle scimmie del Nuovo Mondo.\n\u00c8 stato osservato che alcune scimmie del Nuovo Mondo, come il tamarino di Goeldi, vivono in gruppi poliandrici. Anche se un singolo gruppo pu\u00f2 avere al suo interno pi\u00f9 di una femmina, la femmina dominante sopprime l'ovulazione in quelle subordinate, in modo da rimanere l'unica capace di riprodursi. Una femmina di tamarino di Goeldi da alla luce normalmente pi\u00f9 di un discendente alla volta, e i suoi ovuli sono fecondati separatamente da pi\u00f9 di un maschio. Le cure paterne sono molto forti tra i tamarini di Goeldi; i maschi portano spesso i piccoli sulle loro schiene anche se non sono i loro padri. \u00c8 stato suggerito che i partner sessuali comuni delle femmine siano parenti tra di loro, e che sia per questo che i maschi cooperano tra di loro nella cura dei figli; tuttavia i ricercatori hanno tracciato i tamarini di Goeldi, scoprendo che alcuni maschi migrano verso altri gruppi di scimmie, e si prendono cura successivamente di piccoli senza intrattenere alcun legame di parentela con essi. \u00c8 stato anche suggerito che le femmine selezionino maschi con tendenza alla cooperazione, e che la prole dei tamarini di Goeldi richieda cure paterne multiple per sopravvivere. \nLe ricerche suggeriscono attualmente che la poliandria \u00e8 la struttura sociale dominante nelle scimmie del Nuovo Mondo della subfamiglia Callitrichidae.\nLa famiglia dei Callitrichidae include le marmose e i tamarini, due gruppi di piccole scimmie del Nuovo Mondo del Sud America. In natura vivono in gruppi composti da tre a dieci individui, con una sola femmina coinvolta nella riproduzione, uno o pi\u00f9 maschi riproduttivi, e vari aiutanti di ambo i generi senza alcun ruolo nella riproduzione. All'interno della stessa popolazione possono esserci gruppi basati sulla poliandria, sulla monogamia o sulla poliginia, e un gruppo pu\u00f2 perfino passare da una tendenza all'altra, rendendo questo il sistema riproduttivo pi\u00f9 flessibile mai riscontrato tra i primati non umani. A differenza della maggior parte dei primati, che danno luce a un piccolo alla volta, due gemelli rappresentano la figliata tipica per i tamarini e le marmose. L'intero gruppo partecipa nella cura della prole, condividendo le responsabilit\u00e0 relative al trasporto, al nutrimento e alla pulizia. La presenza di aiutanti non coinvolti nel processo di riproduzione sembra essere il fattore pi\u00f9 importante nel determinare quale sistema di accoppiamento sia utilizzato, dato che non \u00e8 stata riscontrata una correlazione tra il sistema di accoppiamento e fattori ecologici ed ambientali. Goldizen (1987) ha proposto l'ipotesi che la monogamia nelle Callitrichidae si sviluppa solo in gruppi dotati di individui non-riproduttivi presposti a partecipare alla cura della prole, e che in assenza di questi aiutanti la poliandria assicura un successo riproduttivo pi\u00f9 alto rispetto alla monogamia. In effetti, negli studi sui tamarini dal dorso bruno, non \u00e8 stata mai trovata una coppia monogamica isolata che abbia tentato un ciclo riproduttivo.\nSociobiologia della poliandria.\nIl termine ha raggiunto un certo uso nella sociobiologia, in cui si riferisce analogamente a un sistema di riproduzione in cui una femmina forma legami pi\u00f9 o meno permanenti con pi\u00f9 di un maschio. Questo accade in due diverse maniere. In un caso, esemplificato dalle jacana spinosa, ed in alcuni uccelli non volanti, la femmina ed il maschio assumono lo stesso ruolo in una sorta di sistema poliandrico-poliginico, controllando un certo territorio in cui molti maschi nidificano. Di conseguenza, la femmina depone uova in tutti i nidi, e partecipa poco alle cure parentali. Nell'altro tipo, esemplificato dalla poiana delle Gal\u00e0pagos, due o pi\u00f9 maschi (che non sono necessariamente imparentati) ed una femmina si prendono cura collettivamente di un singolo nido. Quest'ultima situazione si avvicina alla tipica poliandria paterna praticata dagli umani. \nDal punto di vista delle risorse queste due forme riflettono due diverse situazioni: la poliandria caratterizzata dalle cure parentali comuni si adatta meglio agli ambienti difficili, dove c'\u00e8 bisogno dello sforzo di pi\u00f9 di due genitori per allevare i piccoli con successo.\nSi pensa che le api siano poliandriche perch\u00e9 una regina si accoppia tipicamente con vari maschi, anche se l'accoppiamento \u00e8 in effetti l'unica interazione che hanno (il maschio muore, e la femmina immagazzina lo sperma per fertilizzare i propri ovuli).\nLa poliandria nei mammiferi ed in altri animali viene normalmente correlata al caso di dimorfismo sessuale in cui le femmine sono pi\u00f9 grandi dei maschi. Quando i maschi di una certa specie sono molto pi\u00f9 grandi delle femmine, viene normalmente praticata la poliginia. Man mano che la differenza diminuisce, o nei casi in cui le femmine sono pi\u00f9 grandi dei maschi, \u00e8 pi\u00f9 probabile che una specie pratichi la monogamia o la poliandria. Le grandi scimmie (gorilla, oranghi, scimpanz\u00e9 e bonobo) sono dimorfiche, ed il caso con maggiore dimorfismo \u00e8 rappresentato dai gorilla. Gli scimpanz\u00e9 e i bonobo vivono in societ\u00e0 promiscue in cui sia i maschi che le femmine si accoppiano con vari partner. Nel caso in cui solo poche femmine vanno in calore, i maschi del gruppo si accoppiano solo con esse, creando una forma flessibile di poliandria. Negli scimpanz\u00e9, tuttavia, nel caso in cui il maschio alfa \u00e8 sufficientemente potente, egli scoraggia gli altri maschi a tentare di accoppiarsi, instaurando una forma seppur poco stabile di poliginia. Gli scimpanz\u00e9 e i bonobo presentano lievi forme di dimorfismo sessuale; nel caso dei bonobo, si riscontra un sistema matriarcale nonostante le femmine siano leggermente pi\u00f9 piccole dei maschi. I gorilla praticano una vera e propria forma di poliginia in cui un maschio particolarmente grande viaggia con varie femmine ed i loro piccoli, ed \u00e8 l'unico ad accoppiarsi con esse. Anche se gli oranghi sono tipicamente solitari, \u00e8 stato riscontrato che numerose femmine costruiscono i propri nidi all'interno del territorio di un certo maschio adulto e si accoppiano pi\u00f9 spesso con questo maschio che con altri, rappresentando ci\u00f2 una forma di poliginia. Maschi e femmine di gibbone hanno dimensioni simili e formano coppie monogamiche. Nel caso degli esseri umani c'\u00e8 meno dimorfismo sessuale tra maschi e femmine che nelle altre grandi scimmie, e se la monogamia e la poliginia rappresentano i sistemi pi\u00f9 diffusi, si riscontrano anche casi di poliandria e promiscuit\u00e0.\nI rapaci, che mostrano un diverso tipo di dimorfismo sessuale (la femmina \u00e8 infatti pi\u00f9 grande del maschio), tendono ad essere monogamici per lunghi periodi o si accoppiano con lo stesso individuo per tutta la vita. Ma alcune specie come il nibbio americano scelgono un nuovo compagno ogni anno;la poliginia \u00e8 stata notata in molte albanelle, e la poliandria \u00e8 stata osservata nella poiana di Harris (conosciuta per essere l'unico rapace che vive e caccia regolarmente in famiglie e gruppi sociali) e nella precedentemente menzionata poiana delle Gal\u00e0pagos."}
{"id": "910056", "revid": "1632387", "url": "https://it.wikipedia.org/wiki?curid=910056", "title": "EnVision EvAngelene", "text": "EnVision EvAngelene \u00e8 un album registrato e pubblicato nel 1996 dalla band christian metal Mortification."}
{"id": "910057", "revid": "834", "url": "https://it.wikipedia.org/wiki?curid=910057", "title": "Envision Evangelene", "text": ""}
{"id": "910059", "revid": "1632387", "url": "https://it.wikipedia.org/wiki?curid=910059", "title": "Primitive Rhythm Machine", "text": "Primitive Rhythm Machine \u00e8 un album registrato e pubblicato nel 1995 dalla band christian metal Mortification."}
{"id": "910060", "revid": "1776051", "url": "https://it.wikipedia.org/wiki?curid=910060", "title": "10 Years Live Not Dead", "text": "10 Years Live Not Dead \u00e8 un album registrato live e pubblicato nel 2000 dalla band christian metal Mortification. Esso contiene una canzone inedita, \"Dead Man Walking\"."}
{"id": "910061", "revid": "73997", "url": "https://it.wikipedia.org/wiki?curid=910061", "title": "Ten Years Live Not Dead - 2000", "text": ""}
{"id": "910062", "revid": "15756", "url": "https://it.wikipedia.org/wiki?curid=910062", "title": "Prostatectomia", "text": "La prostatectomia consiste nella rimozione chirurgica di tutta o parte della ghiandola prostatica.\nL'ingrossamento della prostata \u00e8 in genere in relazione a iperplasia prostatica benigna (IPB), ma a volte pu\u00f2 essere dovuto ad altre anomalie come un tumore prostatico.\nL'iperplasia della ghiandola pu\u00f2 limitare il normale flusso di urina attraverso l'uretra, causando disagio e difficolt\u00e0 di svuotamento.\nIn una fase iniziale il trattamento medico pu\u00f2 prevedere l'utilizzo di farmaci come la finasteride, utili nel prevenire la restrizione dell'uretra, talvolta cos\u00ec efficaci da rendere inutile l'intervento chirurgico.\nTuttavia una volta verificatasi una significativa limitazione dell'efflusso urinario, il rischio di uropatia ostruttiva incrementa notevolmente e pu\u00f2 evolvere verso gravi danni renali se non trattata (nefropatia ostruttiva).\nL'intervento pu\u00f2 essere eseguito con metodi diversi a seconda dello stato della ghiandola.\nResezione transuretrale della prostata (TURP).\nQuesto tipo di intervento viene spesso utilizzato in caso di iperplasia prostatica benigna (IBP), e, talvolta, per determinare un sollievo sintomatico in soggetti affetti da carcinoma della prostata.\nUn cistoscopio (resettoscopio, strumento endoscopico dotato di un angolo di visione a 30 gradi, attraverso il quale si possono utilizzare diversi strumenti di lavoro) viene passato attraverso l'uretra fino alla prostata, il cui tessuto viene gradualmente asportato.\nQuesto tipo di operazione \u00e8 molto comune nei soggetti affetti da iperplasia prostatica benigna e i risultati dell'intervento sono eccellenti in una percentuale molto elevata di pazienti (80-90%).\nTURP convenzionale (monopolare).\nIl metodo convenzionale di TURP comporta una rimozione di tessuto utilizzando un anello di filo attraverso il quale scorre della corrente elettrica in una sola direzione (quindi monopolare) attraverso il resettoscopio. Il passaggio di corrente elettrica \u00e8 sufficiente a tagliare e cicatrizzare il tessuto. \u00c8 necessaria una messa a terra e una costante irrigazione tramite un appropriato fluido non conduttivo per evitare che questa corrente possa disturbare i tessuti circostanti. Questo fluido utilizzato (normalmente glicina) pu\u00f2 causare danni ai tessuti circostanti dopo una esposizione prolungata. Per questo motivo il tempo dell'intervento chirurgico \u00e8 necessariamente limitato.\nTURP bipolare.\nLa TURP bipolare \u00e8 una tecnica pi\u00f9 recente, simile alla precedente, che utilizza una corrente bipolare per rimuovere il tessuto.\nCon la TURP bipolare \u00e8 possibile procedere a irrigazione salina e ci\u00f2 elimina la necessit\u00e0 di una messa a terra, annullando il rischio di iponatremia post-TURP (sindrome TUR) e riducendo il rischio di altre possibili complicazioni.\nUn ulteriore vantaggio \u00e8 dato dal fatto che la Turp bipolare non \u00e8 soggetta ai vincoli temporali chirurgici che invece limitano la TURP convenzionale.\nResezione plasmacinetica.\nQuesta procedura utilizza del vapore ionizzato che viene prodotto da correnti elettriche ad alta intensit\u00e0 ed alta frequenza erogate nell'area della prostata da un elettrodo bipolare in ambiente salino. Il tessuto prostatico viene vaporizzato e la tecnica \u00e8 un perfezionamento della \"elettrovaporazione\".\nQuesta procedura \u00e8 considerata da alcune ricerche meno intrusiva e si caratterizzerebbe per il minor rischio di complicazioni post-operatorie rispetto alla resezione monopolare.\nIntervento di chirurgia laser della prostata.\nUn altro metodo chirurgico per rimuovere il tessuto prostatico utilizza l'energia del laser.\nL'intervento di chirurgia laser della prostata prevede che un cavo in fibra ottica venga spinto attraverso l'uretra e sia utilizzato per trasmettere impulsi laser.\nCon il laser si pu\u00f2 ottenere la vaporizzazione, la vaporesezione, la vapoenucleazine o l'enucleazione della prostata, di suoi adenomi o suoi adenocarcinomi.\nLe sorgenti disponibili sono:\nL'enucleazione laser comporta lo scollamento dell'adenoma o della parte ipertrofica della prostata che vengono spinti poi nella vescica e contemporaneamente la coagulazione della base della enucleazione. La massa di tessuto distaccata dalla prostata viene poi sminuzzata e aspirata mediante uno strumento detto morcellatore.\nLe tecniche laser hanno dimostrato un\u2019efficacia simile a quella della tradizionale elettrochirurgica TURP.\nI vantaggi specifici nell'utilizzo di energia laser, piuttosto che la TURP, consiste nella capacit\u00e0 di rimuovere adenomi di maggiori dimensioni ed in una diminuzione nella relativa perdita di sangue, eliminando il rischio di iponatremia post-TURP (sindrome TUR).\nUn altro vantaggio si riscontra nella possibilit\u00e0 di effettuare l\u2019esame istologico sui tessuti aspirati dal morcellatore, per poter confermare la diagnosi di ipertrofia benigna o escludere patologie neoplastiche.\nQuesta tecnica si adatta particolarmente nel trattamento di ghiandole grandi, fino a 200 ml, e pu\u00f2 consentire in ceri casi anche il trattamento di pazienti che sono in terapia anticoagulante per altre patologie.\nProstatectomia a cielo aperto.\nIn una prostatectomia a cielo aperto si accede alla ghiandola attraverso l'esecuzione di un'incisione chirurgica che permette la manipolazione manuale e la visualizzazione dell'organo stesso attraverso l'incisione.\nI tipi pi\u00f9 comuni di prostatectomia a cielo aperto sono la prostatectomia radicale retropubica (PRR) e la prostatectomia radicale perineale (PRP).\nProstatectomia radicale retropubica.\nL'incisione, in una prostatectomia radicale retropubica (PRR), viene eseguita nel basso addome, e la prostata viene rimossa, portandosi fin dietro l'osso pubico (retropubica).\nProstatectomia radicale perineale.\nL'incisione, in una prostatectomia radicale perineale (PRP), viene fatta nel perineo, all'incirca a met\u00e0 distanza tra il retto e lo scroto, e attraverso questa incisione si provvede alla rimozione della prostata. Questa procedura \u00e8 diventata meno comune per il fatto che comporta un accesso limitato ai linfonodi, oltre a diverse difficolt\u00e0 nell'evitare il decorso dei nervi.\nProstatectomia sovrapubica transvescicale.\nUn altro tipo di prostatectomia a cielo aperto \u00e8 la prostatectomia sovrapubica transvescicale (PSTV), conosciuta anche come procedura di Hryntschak.\nLa procedura fu sperimentata ed eseguita per la prima volta nei primi anni 30 dall'urologo austriaco Theodor Hryntschak (1889-1952): la procedura prevede un'incisione da eseguirsi in vescica.\nLa prostatectomia sovrapubica transvescicale rimane un trattamento chirurgico comune per l'ipertrofia prostatica in Africa, ma \u00e8 stata in gran parte soppiantata dalla TURP in Occidente.\nQuesta procedura trova comunque indicazione nei pazienti obesi a causa dei vincoli chirurgici e dei limiti di tempo associati alla TURP convenzionale.\nProcedura di prostatectomia radicale laparoscopica (CALP).\nQuesta \u00e8 una procedura laparoscopica che comporta l'esecuzione di quattro piccole incisioni sull'addome. Queste incisioni vengono utilizzate per rimuovere l'intera ghiandola prostatica. Si tratta di un trattamento diffuso nei soggetti con cancro della prostata.\nProstatectomia radicale laparascopica computer assistita.\nStrumenti informatici assistiti vengono inseriti attraverso una serie di piccole incisioni addominali. Questa strumentazione \u00e8 direttamente controllata da un chirurgo. Alcuni autori si riferiscono alla tecnica utilizzando il termine 'robot assistita', termine improprio in quanto le procedure sono s\u00ec eseguite con un dispositivo computerizzato, ma per mano umana di un chirurgo.\nI dispositivi computer-assistiti consentono al chirurgo maggiore destrezza e una migliore visione. L'aspetto negativo \u00e8 la mancanza di qualsiasi feedback tattile rispetto alla laparoscopia convenzionale.\nQuando \u00e8 eseguita da un chirurgo specificamente addestrato e con esperienza nell'uso della CALP, ci possono essere diversi vantaggi rispetto alla prostatectomia a cielo aperto, tra questi la possibilit\u00e0 di eseguire incisioni pi\u00f9 piccole, meno dolore, minori rischi emorragici, minori rischi di infezione, tempi di guarigione pi\u00f9 veloci e una pi\u00f9 breve degenza ospedaliera.\nIl costo di questa procedura \u00e8 superiore, mentre la superiorit\u00e0 funzionale e oncologica a lungo termine deve ancora essere chiaramente stabilita.\nEffetti sessuali della prostatectomia.\nLa rimozione chirurgica della prostata comporta per i pazienti un aumentato rischio di disfunzione erettile.\nLa chirurgia nerve-sparing riduce il rischio che i pazienti possano andare incontro a disfunzione erettile.\nTuttavia, sia l'esperienza sia l'abilit\u00e0 del chirurgo nerve sparing, nonch\u00e9 di qualsiasi chirurgo, sono fattori critici determinanti la probabilit\u00e0 di disfunzione erettile.\nRimedi per la disfunzione sessuale post-operatoria.\nPochissimi chirurghi sostengono che i pazienti ritornano alla funzione erettile che avevano prima dell'esecuzione dell'intervento.\nLa disfunzione pu\u00f2 essere almeno in parte recuperata assumendo sildenafil o altri inibitori della 5 fosfodiesterasi.\nAllo stato dell'arte mentre esistono diverse strategie di prevenzione e trattamento per la conservazione e il recupero della funzione sessuale, non esistono linee guida specifiche o raccomandazioni per quanto riguarda la riabilitazione ottimale."}
{"id": "910064", "revid": "169219", "url": "https://it.wikipedia.org/wiki?curid=910064", "title": "Children of the World", "text": "Children of the World \u00e8 il quattordicesimo album dei Bee Gees, uscito nel 1976."}
{"id": "910076", "revid": "12290", "url": "https://it.wikipedia.org/wiki?curid=910076", "title": "Raven (telefilm)", "text": ""}
{"id": "910080", "revid": "125799891", "url": "https://it.wikipedia.org/wiki?curid=910080", "title": "Sharif Atkins", "text": "Biografia.\nSi trasfer\u00ec da piccolo con la famiglia a Chicago; durante un corso di teatro alla \"Northwestern University\" scopr\u00ec di avere una profonda passione per la recitazione.\nDopo aver lavorato in alcune produzioni sceniche sempre a Chicago, si trasfer\u00ec a Los Angeles. Venne notato da John Wells, produttore della serie televisiva \"E.R. - Medici in prima linea\", che decise di proporgli un provino per il ruolo del nuovo tirocinante Michael Gallant, personaggio grazie al quale divenne noto al grande pubblico. Dal 2009 al 2014 \u00e8 nel cast della serie \"White Collar\"."}
{"id": "910090", "revid": "767487", "url": "https://it.wikipedia.org/wiki?curid=910090", "title": "When the World Falls Down", "text": "When The World Falls Downe \u00e8 il primo album pubblicato dalla band heavy metal Balance of Power, nel 1996.\nIl disco.\nIl full-length, dopo un'introduzione tastieristica, inizia con \"Against the odds\", un brano tendente al power dagli sprazzi catchy e infarcito da un lungo assolo. Subito dopo ascoltiamo \"Overnight sensation\", pezzo AOR tipicamente anni '80. Si parla invece di progressive rock con \"Can't close the book\" e \"Balance of power\", entrambe ricche di cambi di tempo ma anche di interessanti pezzi tastieristici. Un arpeggio di chitarra semi-acustica ci avvia a \"Hide your heart\", che ricorda molto il sound dei Narnia per la presenza di un assolo a tratti neoclassicheggiante e per l'interpretazione vocale di Ritchie. Le lyrics dei Balance Of Power sono spesso poetiche e spaziano tra vari temi riguardanti la fede e la religione. La settima traccia \"Don't wait until tomorrow\" pu\u00f2 essere considerata la migliore del disco, per struttura compositiva, sound (che varia tra AOR, hard rock e heavy metal), esecuzione e lyrics, le quali invitano ad affidare la propria vita a Dio, senza aspettare un momento: \"Now I'm lying here without You / I can't get You off my mind / Life without You is so empty / How could I be so unkind / Take my hand / Is it too late for sorry? / Why can't it be / Just You and me?\".\nDopo \"Something for your head\" arriva il momento di una ballad dal titolo \"When love is on your side\", in cui sono da evidenziare su tutto gli assoli e i riff di chitarra. Ritornano infine i cambi di velocit\u00e0 e di tempo nella decima traccia \"The real thing (Carry on dreaming)\".\nL'ultimo pezzo cantato \u00e8 \"These are the days\", puro melodic rock acustico, mentre a concludere l'album \u00e8 il brano strumentale \"Summer's over\".\nFormazione.\nAltri musicisti"}
{"id": "910104", "revid": "690118", "url": "https://it.wikipedia.org/wiki?curid=910104", "title": "2S25 Sprut-SD", "text": "Il 2S25 Sprut-SD (in cirillico: 2\u042125 \u0421\u043f\u0440\u0443\u0442-\u0421\u0414) \u00e8 un carro armato leggero anfibio di fabbricazione russa, sviluppato e prodotto dalla Volgograd Tractor Plant (VgTZ) per soddisfare i requisiti delle truppe aviotrasportate della Federazione Russa, in cui presta servizio attivo dal 2005.\nProgettato per sopperire al ruolo di cacciacarri, \u00e8 basato sullo scafo del BMD-3 e per il suo peso contenuto \u00e8 stato selezionato tanto dalle truppe aviotrasportate che da quelle da sbarco. Negli anni 2010 \u00e8 stata approntata una versione aggiornata, basata per\u00f2 sul BMD-4, denominata Sprut-SDM1 oggi (2020) in fase avanzata di test e con entrata in servizio prevista per il 2023.\nAl\u00a02021, sul mercato internazionale solo l'esercito indiano ha espresso interesse per l'acquisizione dello Sprut.\nCaratteristiche.\nLa torretta da 30\u00a0mm e il piccolo vano trasporto truppe sono stati sostituiti con un cannone a canna liscia da 125\u00a0mm, derivato da quello dei carri armati medi standard; come questi ha un sistema di mira sofisticato e un alimentatore automatico. Questo ha una capacit\u00e0 di 40 colpi, come sul BMP-1 (con cannone da 73\u00a0mm) e molto di pi\u00f9 che quella dei carri armati medi, ma \u00e8 possibile che si tratti della riserva di munizioni complessiva, oltre a quelli sistemati sul caricatore meccanico. La cadenza di tiro \u00e8 accettabile, 7 colpi/minuti e l'equipaggio in torretta \u00e8 ridotto a 2 persone, fornite di sistemi di puntamento diurni-notturni e stabilizzazione della mira. Come arma secondaria, il veicolo \u00e8 stato dotato di una mitragliatrice coassiale PK da 7,62\u00a0mm fornita di 2000 colpi.\nLa differenza con i carri medi \u00e8 il peso, che qui \u00e8 di appena 18 t in assetto di combattimento, meno della met\u00e0 di un carro armato. Sebbene questo influisca sulla protezione consente ad un motore diesel da 510\u00a0hp di spingere il mezzo a 71\u00a0km/h, mentre le caratteristiche anfibie senza preparazione sono conservate. Inoltre il mezzo \u00e8 aviotrasportabile, appeso sotto un Mil Mi-26, oppure lanciabile con paracadute che viene associato non pi\u00f9 ai retrorazzi, ma ad un sistema \"a pallone\" gonfiabile sotto lo scafo per attutire l'urto.\nCon queste caratteristiche il semovente 2S25 si va ad aggiungere ad una serie di carri leggeri che hanno una potenza di fuoco (grazie a sistemi di assorbimento del rinculo migliorati e con corsa maggiore) paragonabile a quella di un carro, sebbene la protezione non lo sia; la bassa sagoma e l'elevata mobilit\u00e0 sono quelle che fanno la differenza in termini di sopravvivenza. Altri veicoli della categoria sono l'M-8, lo \"Stingray\", il CV-90 (probabilmente il pi\u00f9 vicino concettualmente, derivato da un mezzo da fanteria) con cannone da 120\u00a0mm. I veicoli ruotati includono la Centauro, il Rooikat e altri veicoli equipaggiati di cannoni a media o alta pressione.\nLa differenza, in ogni caso, esiste ed \u00e8 costituita dalla mobilit\u00e0, con la capacit\u00e0 anfibia senza preparazione e l'aviotrasportabilit\u00e0. Ove immesso in servizio l'2S25, malgrado la vulnerabilit\u00e0 ai sistemi d'arma nemici, potrebbe essere un sostituto potente rispetto ai semoventi missilistici che hanno in genere missili assai meno potenti e veloci delle munizioni di un cannone ad alta pressione come quello dei carri armati.\nVoci correlate.\ncingolati:\n Stingray\n CV-90\nruotati:\n Centauro\n Rooikat"}
{"id": "910105", "revid": "767487", "url": "https://it.wikipedia.org/wiki?curid=910105", "title": "Book of Secrets", "text": "Book of Secrets \u00e8 il secondo album pubblicato dalla band heavy metal Balance of Power, nel 1998.\nIl disco.\nSecondo album dopo il loro debut \"When the World Falls Down\" per i britannici Balance Of Power che offrono un heavy/prog molto vario nel songwriting. Il suono \u00e8 alle volte drammatico altre aggressivo. Questo lavoro vede l'arrivo del nuovo cantante Lance King che ci rimarr\u00e0 tuttora. Le lyrics sono composte da Tony Ritchie, presente nei backing vocals, che si \u00e8 basato sui racconti incentrati sulla Bibbia pensati dagli altri membri del gruppo.\nUn intro recitato da Rob Brown con in sottofondo dei sinistri tuoni preannuncia, in un mondo in cui non si temono conseguenze per le proprie azioni, n\u00e9 tantomeno vi \u00e8 alcun rispetto per la vita o per Dio, un affollato deserto di anime perdute; grazie alla sua atmosfera rappresenta l'ideale introduzione per \"Walkin on top of the world\", traccia dalla tipica fattura prog, in cui i Balance Of Power mostrano la loro tecnica. Qui compare di nuovo la voce narrante che, riapparendo anche successivamente nel disco, riesce a dare all'intero lavoro un tocco di epicit\u00e0. Tocca poi alla title-track, \"Book of secrets\" aperta da un giro di tastiere e da un acuto di Lance, seguiti da un riff heavy accompagnato da un rullo di batteria: poi di nuovo tocca alla voce narrante che funge da apripista perfetta ad un assolo. D'altronde come W\"hen heaven calls your name\" costruita all'inizio dal binomio tastiera-voce narrante in cui i vocals del singer riescono a trasmettere delle profonde e malinconiche emozioni.\nSegue \"It's not over\", traccia in cui sono evidenti le sonorit\u00e0 anni '80, molto simile allo stile degli Stryper: nonostante l'apprezzabile lavoro alle tastiere e le parti corali, non riesce per\u00f2 ad essere sullo stesso piano delle altre. Non poteva mancare la classica ballad, \"Do you dream of angels\" che dopo un attacco strumentale di tastiera, chitarra, batteria rallenta i propri tempi con la voce di Lance accompagnata solo da alcuni accordi di chitarra. Nella traccia successiva \"Seven days into nevermore\" il suono \u00e8 decisamente pi\u00f9 heavy caratterizzato da riff in sintonia con il tema trattato (We don't know with what weapons world war three will be fought / But world war four will be fought with sticks and stones / This is not the end of predicted danger). Con \"Miracles and dreams\" e \"Stranger days (to come)\" si torna ad un suono tipicamente prog.\nFormazione.\nAltri musicisti"}
{"id": "910121", "revid": "767487", "url": "https://it.wikipedia.org/wiki?curid=910121", "title": "Ten More Tales of Grand Illusion", "text": "Ten More Tales of Grand Illusion \u00e8 il terzo album pubblicato dalla band heavy metal Balance of Power, nel 1999.\nIl disco.\nIl disco pu\u00f2 essere collocato tranquillamente sullo stesso livello del precedente e acclamato \"Book Of Secrects\".\nGi\u00e0 la prima traccia rappresenta un eccellente esempio, \"Day breaker\": riff che aprono ad una cavalcata prog di pregevole fattura con cambi di tempo, e un bel assolo. \"Prisoner of pride\" \u00e8 invece uno dei migliori brani dell'album. \"Sevage tears\" che parte con un solo di chitarra accompagnato da piano \u00e8 di stampo diverso, dal refrain marcato in cui gli arrangiamenti tastieristici tessono note dalla malinconia galoppante. I pi\u00f9 espliciti richiami AOR sono per\u00f2 presenti in \"About to burn\" e \"Under the spell\", che racconta della solitudine e della tristezza che avvolge alla perdita della persona amata. Buona anche la traccia \"Blind man\".\nLa strumentale e neoclassica \"Under innocence wing\" fa da apripista all'aggressiva \"Sins of the world\". Interamente basata su voce-piano \u00e8 la tetra \"The darker side\": la tristezza \u00e8 imperante (You were the fire to light my way / You were my light, my night, my day), il suo animo \u00e8 scuro come la notte, non c'\u00e8 uno spiraglio di luce e l'ultimo verso ne \u00e8 una conferma (this life won't set me free so far) preludendo forse ad un gesto esasperato. L'altro capolavoro perla del disco, \"Ten more tales of grand illusion\", \u00e8 a chiudere l'album.\nFormazione.\nAltri musicisti"}
{"id": "910128", "revid": "767487", "url": "https://it.wikipedia.org/wiki?curid=910128", "title": "Perfect Balance", "text": "Perfect Balance \u00e8 il quarto album pubblicato dalla band heavy metal Balance of Power, nel 2001.\nIl disco.\nIl disco \u00e8 un esponente di un metal melodico con canoni power e prog che ha una buona base di ascolto e una sterminata pletora di gruppi i quali, tra alti e bassi, si destreggiano nel genere. I Balance Of Power si muovono con un certo stile all'interno di questa corrente, inserendo molteplici spunti, che vanno dal barocco al trash, passando per orchestrazioni e vari arrangiamenti.\nGran parte del messaggio stilistico dell'album \u00e8 affidato alla opener \"Higher than the sun\", che evidenzia molto bene il modo di comporre del gruppo inglese: buon \"riffing\" dal suono concreto, refrain molto \"catchy\" e corali, e una relativa debolezza compositiva nella parte solistica. Chitarre e tastiere cercano sempre di intrecciarsi nel puro stile Symphony X, ma spesso producono sterili esercizi di stile che non vanno oltre a veloci scale o arpeggi, e l'ascoltatore facilmente pu\u00f2 accorgersi del fatto che, nonostante ogni canzone abbia una propria forte identit\u00e0, gli assoli siano tutti abbastanza somiglianti l'uno con l'altro. Buone le prestazioni vocali del cantante, in questo e nel prossimo pezzo, cos\u00ec come in \"One voice\", altro esempio della duttilit\u00e0 vocale del frontman, che ben si adatta ai cori di questo pezzo ben sostenuto anche da tastiere e sezione ritmica. Altre buone tracce possono essere \"House of Cain\" e \"Hard life\", ma nessuna canzone mostra assoli originali e sopra le righe, mentre tutte si fanno apprezzare per l'ottima costruzione di riff e ritornelli.\nFormazione.\nAltri musicisti"}
{"id": "910135", "revid": "767487", "url": "https://it.wikipedia.org/wiki?curid=910135", "title": "Heathen Machine", "text": "Heathen Machine \u00e8 il quinto album pubblicato dalla band heavy metal Balance of Power, nel 2003.\nIl disco.\nIl disco \u00e8 aperto dall'intro \"The rising\" seguito dalla title-track: un pezzo veloce, ricco di spunti ritmici e bene eseguiti. Altra canzone da ricordare \u00e8 \"Wish you were here\", brano che alterna riff pesanti contro un ritornello coinvolgente e ricco di stop and go. Pi\u00f9 eccentrica e psichedelica \"Chemical imbalance\".\nRapidamente \"No place like home\", un forte richiamo ai Dream Theater di \"Awake\": prog freddo e oscuro, in questo caso il gruppo inglese si tiene lontano da melodie gi\u00e0 utilizzate da altri basandosi su un songwriting personale anche se un po' freddino. Pi\u00f9 dinamica \"The eyes of all the world\", riff oscuri e diretti che diventano progressivi grazie a dei sapienti cambi di tempo. Pi\u00f9 accessibile e melodica, \"Just before you leave\" concede all'ascoltatore una prova vocale notevole e un ritornello molto coinvolgente; sebbene pi\u00f9 lenta questa canzone non perde il fascino delle precedenti. \"Wake up call\" si dimostra un brano complesso che si sviluppa per otto minuti di lunghezza senza dimenticare aperture melodiche dal grande fascino: insomma, musica di grande valore tecnico-artistico. Maggiormente veloce, \"Necessary evil\" pone fine al disco lasciando alto il tiro grazie a una ossatura ritmica veloce, ma alternata ad improvvisi rallentamenti e ripartenze.\nFormazione.\nAltri musicisti"}
{"id": "910140", "revid": "767487", "url": "https://it.wikipedia.org/wiki?curid=910140", "title": "Heathenology", "text": "Heathenology \u00e8 la prima raccolta/box set pubblicata dalla band heavy metal Balance of Power, nel 2005.\nFormazione.\nAltri musicisti"}
{"id": "910141", "revid": "729019", "url": "https://it.wikipedia.org/wiki?curid=910141", "title": "Multireference configuration interaction", "text": "In chimica quantistica col termine multireference configuration interaction ci si riferisce a un metodo computazionale che consiste in una espansione dell'interazione di configurazione degli autostati dell'hamiltoniano molecolare in un insieme di determinanti di Slater che corrispondono a eccitazioni della configurazione elettronica fondamentale ma anche di alcuni stati gi\u00e0 eccitati. I determinanti che descrivono le eccitazioni, scelti dall'operatore, sono detti determinanti di riferimento (\"reference determinants\"); i determinanti di eccitazione maggiori vengono quindi scelti dal programma secondo certe equazioni perturbative di base in accordo con una soglia stabilita dall'operatore.\nIl metodo \u00e8 stato originariamente sviluppato da Robert Buenker e Sigrid D. Peyerimhoff negli anni settanta col nome Multi-Reference single and Double Configuration Interaction (MRDCI)."}
{"id": "910143", "revid": "767487", "url": "https://it.wikipedia.org/wiki?curid=910143", "title": "Il tesoro dell'Amazzonia (film 2003)", "text": "Il tesoro dell'Amazzonia \u00e8 un film del 2003 diretto da Peter Berg con protagonisti Dwayne Johnson e Seann William Scott.\nTrama.\nAllo scopo di estinguere un debito contratto con un malavitoso Beck, che lavora nel settore del recupero crediti e come cacciatore di taglie, accetta da questi l'incarico di rintracciarne il figlio Travis, che si trovai Brasile nella foresta amazzonica come archeologo dilettante poich\u00e9 sembra si sia cacciato in grossi guai, addirittura commettendo dei crimini. In cambio Beck potr\u00e0 finalmente lasciar perdere quest\u2019attivit\u00e0 e avr\u00e0 anche abbastanza soldi per aprire un ristorante.\nBeck riesce a rintracciare il giovane, ma dovr\u00e0 vedersela con la ritrosia di questi a seguirlo, e ancor di pi\u00f9 con Hatcher, un diabolico boss locale che con i suoi scagnozzi sta devastando la foresta con attivit\u00e0 minerarie, vessa la popolazione indigena e vorrebbe appropriarsi delle eventuali scoperte di Travis.\nBeck porta via Travis dopo aver steso gli uomini di Hatcher, ma il ragazzo fa sbandare la jeep nella giungla facendola cadere in acqua. Beck lo riprende e inizia a cercare la pista d\u2019atterraggio per andarsene. Lungo la camminata, Travis cerca in ogni modo di convincerlo a lasciarlo libero, senza successo. Beck inoltre gli spiega che non usa mai le armi perch\u00e9 lo portano a livelli di violenza eccessivi e che nulla gli far\u00e0 cambiare idea.\nI due incontrano poi alcuni ribelli che odiano Hatcher e, dopo un confronto duro tra loro e Beck provocato da Travis, la giovane barista Mariana li ferma: \u00e8 lei infatti la leader dei ribelli. Gli uomini di Hatcher vengono a prenderli e uccidono molti dei ribelli, ma Mariana, Beck e Travis scappano in tempo su una piccola imbarcazione. Mariana e Hatcher vogliono entrambi Travis poich\u00e9 questi sa dove si trova il Gatto del Diavolo, un manufatto indigeno dal valore inestimabile. Mariana vuole venderlo al mercato nero per ottenere una fortuna con cui assicurare prosperit\u00e0 alla popolazione locale e liberarsi di Hatcher.\nBeck e Mariana fanno un patto. Lei lo porter\u00e0 alla pista e lui in cambio le far\u00e0 avere il Gatto. Travis li porta nel luogo e, rischiando la vita di tutti, riesce a prenderlo. In seguito Travis ha un duro confronto con Mariana in quanto lei dice che lui vuole venderlo per arricchirsi a differenza di lei che vuole usarlo per una giusta causa. Travis per\u00f2 le risponde che non vuole venderlo e farlo cos\u00ec sparire, ma donarlo ad un museo perch\u00e9 tutti possano ammirarlo e sapere che \u00e8 stato lui a scoprirlo.\nMariana - con l\u2019inganno - fa mangiare ai due dei Konlobos, dei frutti tossici che li paralizzano per qualche ora durante la notte, prende il Gatto e spiega a Beck la strada per andare alla pista, poi dice a Travis che una parte dei soldi della vendita li mander\u00e0 a lui.\nIl giorno dopo, Beck e Travis scoprono dal pilota Declan che Hatcher ha preso Mariana. Travis e Beck si alleano per salvarla e recuperare il Gatto, aiutati anche da Declan che fa invadere la citt\u00e0 da una mandria di vacche per seminare il panico. Travis, a un tratto, rimane intrappolato in un bus che ha preso fuoco e Beck, per salvarlo, inizia a usare dei fucili con cui fa scempio di molti uomini di Hatcher e salva Travis prima che esploda il bus. Travis poi libera Mariana e recupera il Gatto, scappando. Hatcher viene poi ucciso da Mariana e dai ribelli. I due si scusano perch\u00e9 senza Travis e il Gatto nessuno dei due pu\u00f2 mantenere il patto, ma a sorpresa Travis torna e consegna il Gatto a Mariana, chiedendole che l\u2019esistenza del Gatto non venga messa a tacere con la vendita e che il merito della scoperta gli venga attribuito. Beck per\u00f2 decide lo stesso di riportare Travis dal padre. Mariana ribadisce a Travis che gli mander\u00e0 una parte dei soldi, dopodich\u00e9 esulta insieme alla popolazione locale.\nCompiuto il suo incarico, Beck conclude la sua carriera di recupero crediti e il padre di Travis prende quest\u2019ultimo a schiaffi e inizia a dirgli cosa dovr\u00e0 fare in futuro. Beck, irritato, fa mangiare con l\u2019inganno i Konlobos al padre di Travis e ai suoi uomini, che presto cadono sul pavimento, libera Travis e se ne va con lui.\nAccoglienza.\nCritica.\n\"Il tesoro dell'Amazzonia\" ha ricevuto critiche generalmente positive. Sul sito Rotten Tomatoes il film ottiene il 70% delle recensioni professionali positive con un voto medio di 6,4 su 10 basato su 151 critiche, mentre su Metacritic ottiere un punteggio di 59 su 100 basato su 36 recensioni.\nIncassi.\nIn totale il film ha incassato 80,9 milioni di dollari."}
{"id": "910144", "revid": "1543377", "url": "https://it.wikipedia.org/wiki?curid=910144", "title": "Setting", "text": "Il termine inglese setting definisce, nell'ambito delle scienze sociali, il contesto entro cui avviene un evento sociale. \nIl concetto di \"setting\" nasce nella psicologia ecologica di Roger Barker (1968) come l'insieme dei fenomeni comportamentali, dei \"pattern\" circoscritti e stabili di attivit\u00e0 umane con un sistema integrato di forze e controlli che mantengono tali attivit\u00e0 in un equilibrio semistabile.\nIl concetto di \"setting\" come \"contenitore\" attraversa tutta la psicologia ed in particolare queste aree: la psicologia sperimentale, la psicoterapia e la psicologia ambientale.\n\"Setting\" e psicologia sperimentale.\nIl concetto di \"setting\" nella psicologia sperimentale \u00e8 volto a costruire una situazione di ricerca neutra nei confronti del soggetto. Il \"setting\" non dovr\u00e0 in nessun modo influire sulla prestazione del soggetto stesso. Come esempio dell'importanza della neutralit\u00e0 del \"setting\" basta immaginare un processo di somministrazione di test psicometrici (vedi psicometria). La presentazione delle prove, la comunicazione verbale e non, e tutti gli elementi che vanno a configurare il \"setting\" entro cui avviene la prova, dovrebbero essere strutturati in maniera tale da non inficiare l'attendibilit\u00e0 dei dati pilotando il soggetto verso una risposta, ma lasciare quest'ultimo libero di rispondere secondo quei processi che la prova stessa valuta, senza alcuna interferenza.\n\"Setting\" e psicoterapia.\nIn ambito psicoterapeutico, il \"setting\" rappresenta la \"matrice funzionale\" che media la costruzione della relazione professionale tra paziente e terapeuta, e la rende clinicamente efficace. Il \"setting\" \u00e8 costituito dal \"set\" (ovvero dall'ambiente fisico e funzionale all'interno del quale ha luogo la relazione analitica), dalle regole organizzative del \"contratto analitico\" (orario, durata e pagamento delle sedute), e dalle regole relazionali che mediano il rapporto analista-analizzando (assenza di contatti extra-analitici, etc.). Pi\u00f9 in generale, il \"setting\" \u00e8 il \"significante strutturale\" dei significati che si attuano nelle forme della relazione clinica, e che costituiscono l'assetto di base del rapporto terapeutico.\n\"Setting\" e psicologia ambientale.\nQuesto costrutto viene presentato come un'unit\u00e0 sovraindividuale, articolata in:\nLe critiche alla prospettiva di Barker all'interno della psicologia ambientale hanno portato con gli anni ad un crescente uso del costrutto di luogo, in sostituzione del pi\u00f9 classico \"setting\".\nTali critiche si incentrano sulla totale assenza di attenzione del \"setting\" verso aspetti individuali e differenziali, sia di natura emotiva che cognitiva, a favore di coercitivi \"script\" sociali di comportamento.\n\"Setting\" di comportamento (\"behavior setting\"): situazioni che determinano comportamenti specifici indipendenti dalle persone coinvolte."}
{"id": "910147", "revid": "15756", "url": "https://it.wikipedia.org/wiki?curid=910147", "title": "J.D. (personaggio)", "text": "Il dottor John Michael Dorian, meglio noto come J.D., \u00e8 il protagonista della serie televisiva statunitense \"Scrubs - Medici ai primi ferri\", interpretato da Zach Braff.\nStoria familiare.\nJ.D. \u00e8 il figlio pi\u00f9 giovane di Sam Dorian (interpretato da John Ritter) e di Barbara Turner; ha un fratello maggiore di nome Dan (Tom Cavanagh), con il quale non va molto d'accordo.\nI suoi genitori hanno divorziato quando aveva solo sette anni e Sam ha lasciato la casa di Trotwood, nell'Ohio; da allora Barbara si \u00e8 risposata sette volte. J.D. sembra aver sofferto molto a causa del divorzio dei genitori e forse questo \u00e8 uno dei motivi della sua insicurezza nelle relazioni sentimentali.\nSam \u00e8 un rappresentante di articoli per ufficio e non \u00e8 stato molto presente nella vita del figlio: questo ha spinto J.D. a cercare nella figura del dottor Cox il padre che ha sempre desiderato. Quando Sam muore la notizia viene annunciata al figlio da suo fratello Dan, il quale reca con s\u00e9 una torta come da tradizione di famiglia.\nCarriera al Sacro Cuore.\nAll'ospedale Sacro Cuore J.D. si ritrova a lavorare come specializzando (al primo anno), successivamente come assistente (dal secondo al quarto anno), per poi diventare medico di ruolo nel reparto di medicina interna. Durante il quarto anno viene nominato supervisore assieme a Elliot, ma, a causa di una delle tante vendette dell'Inserviente, gli viene attribuito l'appellativo di co-supervisore, ponendolo di fatto in una condizione d'inferiorit\u00e0. Inizia a lavorare come medico internista di ruolo dalla fine della quarta stagione.\nJ.D., Elliot, Turk e Carla lavorano tutti assieme e hanno tutti imparato a dipendere l'uno dall'altro come colleghi e come amici. Durante tutta la serie J.D. ha inoltre avuto un rapporto eterodosso con il dottor Cox, che, regolarmente, lo sgrida, lo maltratta e lo umilia, riferendosi a lui come \"pivello\" o con una serie di nomi femminili (o, per una puntata, con nomi di cani). In rari momenti, tuttavia, Cox ha mostrato una preoccupazione e un rispetto genuini per lui e ci\u00f2 ha fatto in modo che il giovane medico pensasse a lui come a un mentore.\nMalgrado i suoi numerosi difetti, i suoi capricci e le sue insicurezze, J.D. \u00e8 descritto durante la serie come un medico molto competente: Carla e Cox riconoscono che ha intuizioni molto buone, molta determinazione e molto entusiasmo per il suo lavoro, oltre che uno spiccato talento per le diagnosi. Le sue maniere gentili con i pazienti sono contrapposte a quelle di Elliot, che \u00e8 descritta come \"troppo fredda e simile a una macchina\", e riesce spesso a vincere la riservatezza del paziente con la sua affabilit\u00e0; inoltre, tende sempre a preoccuparsi molto per i suoi pazienti e spesso cerca di curarli senza badare ai possibili costi o rischi: come lo stesso Cox dice alla dirigenza dell'ospedale nell'episodio \"I miei quindici minuti\", \u00abSi preoccupa. Probabilmente si preoccupa troppo, ma \u00e8 assolutamente qualcuno che non desidererei perdere\u00bb.\nStranezze.\nFantasie.\nJ.D. fa quasi sempre dei sogni a occhi aperti in cui realizza ci\u00f2 che ha appena pensato, spesso con forti dosi di surrealismo: queste fantasie sono improvvise e impreviste e lo estraniano dal mondo intorno a lui, facendogli perdere il filo della conversazione o degli eventi. Le fantasie possono riguardare qualunque argomento: cibo (sognare di mangiare un Turk di cioccolato), la vita in ospedale (sogna di andare nel paradiso dei suoi pazienti deceduti) o vita privata (spesso sogna Cox nelle vesti di suo padre).\nTalvolta J.D. riporta alla mente eventi realmente successi; lui stesso afferma: \u00abA volte ho un monologo interiore che mi ronza nella testa\u00bb. Anche se J.D. non \u00e8 l'unico ad avere questo tipo di fantasie, le sue sono quelle proposte pi\u00f9 spesso, visto anche che la narrazione di tutti gli episodi (a parte poche eccezioni) \u00e8 affidata a lui. Al termine di quasi tutte le fantasie, J.D. dice una frase che riguarda la fantasia stessa non inerente al discorso iniziale.\nFobie.\nJ.D. \u00e8 impaurito dagli squali, dalle mongolfiere, dalle scale mobili, dalle libellule, dai cuccioli e dalle monetine, in quanto, proprio a causa di una di esse, \u00e8 iniziata l'eterna lotta con l'Inserviente.\nSoprannomi.\nDurante il corso della serie J.D. ha avuto moltissimi soprannomi; i pi\u00f9 ricorrenti sono stati: \"pivello\" da Cox, \"Bambi\" da Carla, \"coso\" da Turk e \"golosino\" dall'Inserviente. Cox \u00e8 colui che ne ha usati di pi\u00f9, nella gran parte dei quali femminili: questa abitudine \u00e8 nata da un'idea di John C. McGinley ed \u00e8 una cosa che fa anche nella vita reale.\nMezzi di trasporto.\nIl suo principale mezzo di trasporto \u00e8 uno scooter blu di nome Sasha: \u00e8 cos\u00ec legato a questo mezzo da portare un braccialetto con inciso: \u00abSasha per sempre\u00bb. J.D. compie molte acrobazie con il suo mezzo di trasporto, facendolo fermare, volare, schiantare o attraversando qualsiasi cosa. In un'occasione \u00e8 stato preso a rivoltellate dalla polizia durante un arresto, mentre in un'altra ha centrato un'enorme pozzanghera che in realt\u00e0 portava nei cunicoli sotterranei dell'ospedale, dove dice di aver incontrato un tricheco di nome Julian.\nCome rimpiazzo ha una bicicletta blu, distrutta in seguito dall'inserviente e da Troy, l'impiegato della mensa, dopo che li tenne occupati tutta una giornata con un indovinello al quale non hanno saputo rispondere. La bicicletta successiva gli \u00e8 stata distrutta nello stesso modo nell'episodio \"Il mio d\u00e9j\u00e0 vu\". Su ciascuna delle due J.D. indossa volentieri il suo \"supercasco\", un casco pi\u00f9 alto del normale che gli mantiene i capelli in piega. Il suo primo veicolo era una Volvo rosso bordeaux chiamata Malik, che successivamente \u00e8 stata sostituita da Sasha, dopo che Malik bruci\u00f2 a causa di Turk. Nella settima serie gli viene inoltre regalata dal fratello Dan una Toyota Prius, fatto per\u00f2 lo scombussola in quanto suo fratello si \u00e8 realizzato finanziariamente. Inizialmente J.D. rifiuta il regalo del fratello e rompe il parabrezza con un cestino, ma successivamente lo accetta, anche se non riesce ad avviare l'auto stessa. Questo regalo gli torner\u00e0 comunque molto utile, in quanto con essa potr\u00e0 portare con s\u00e9 il figlio Sam.\nAltro.\nJ.D. crede nel karma, anche se in alcune occasioni ha affermato di essere cristiano, sebbene fosse originalmente ateo. In un episodio \u00e8 diventato un Hare Krishna, in un altro ha progettato di convertirsi al buddismo e in alcune occasioni ha fatto casuali riferimenti ad altre religioni (\u00abSanto Vishnu!\u00bb, \u00abHa la forma di una menorah nel ghiaccio\u00bb ecc.).\nColleziona sciarpe, ama i braccialetti alle caramelle, chiede spesso aiuto per le scelte importanti della sua vita a un unicorno a dondolo di nome Justin e il suo drink preferito \u00e8 l'\"appletini\" (Martini alla mela), anche se occasionalmente beve il \"peachtini\" (Martini alla pesca).\nHa una certa fissazione per il suo sedere, che reputa bello e sodo, anche se in un episodio sogna di farsi trapiantare il sedere di Turk per costruirsi \"un corpo da urlo\". Nella puntata \"La mia transizione\" \u00e8 stato rivelato che il suo testicolo sinistro \u00e8 significativamente pi\u00f9 piccolo di quello destro.\nSoffre di uno strano riflesso nervoso che gli causa svenimenti quando esegue estremi sforzi addominali: difatti sviene quando si sforza in bagno. Tale fenomeno esiste anche nella realt\u00e0, si tratterebbe di una sincope neuromediata di tipo situazionale .\n\u00c8 inoltre particolarmente negato per la pallacanestro, la politica e la geografia.\nRapporti con altri personaggi.\nEsclusi i personaggi principali, J.D. non conosce i nomi di coloro che frequentano l'ospedale finch\u00e9, per una scommessa con l'Inserviente, non li impara tutti in un solo giorno. J.D. perder\u00e0 comunque la scommessa non ricordando il vero nome dell'Inserviente.\nNella quinta stagione scopre di non riuscire a vedere le donne sposate: quando Turk chiede a tutte le donne sposate presenti di togliersi la fede dal dito, compaiono una trentina di donne che prima erano invisibili, fra cui Lisa, la ragazza dello spaccio con cui J.D. era uscito anni prima e che credeva morta.\nTurk.\nTurk e J.D. sono compagni sin dai tempi del college e la loro \u00e8 un'amicizia molto solida. Sono soliti darsi dei soprannomi reciproci, fare giochi (spesso insulsi) insieme e passare molto del loro tempo uniti. Questa loro unione \u00e8 stata, nei primi mesi del matrimonio tra Turk e Carla, motivo d'imbarazzi e discussioni, ma col tempo anche queste divergenze sono state appianate, essendo J.D. un grande amico anche dell'infermiera. J.D. afferma che Turk \u00e8 stato e continua a essere uno dei suoi punti di riferimento, mentre il chirurgo non manca mai di dare una mano al suo migliore amico, il pi\u00f9 delle volte in ambito amoroso. Nonostante piccoli episodi del passato, la loro amicizia si \u00e8 dimostrata uno dei legami pi\u00f9 forti della serie, corroborata anche dal fatto che J.D. \u00e8 stato il testimone di nozze di Turk. A causa di una scommessa persa col chirurgo, J.D. ha dovuto aggiungere Gylligan come terzo nome a suo figlio Sam.\nElliot.\nJ.D. e Elliot diventano amici il giorno del loro ingresso al Sacro Cuore e manifestano subito una certa attrazione. Durante le prime tre stagioni, J.D. \u00e8 andato a letto almeno una volta con Elliot in ogni stagione. Nella terza stagione, quando vengono scoperti ad avere ancora rapporti sessuali, Carla chiede: \u00ab\u00c8 gi\u00e0 quel periodo dell'anno?\u00bb.\nGi\u00e0 dal primo episodio Elliot e J.D. provano forte attrazione l'uno per l'altra, ma l'atteggiamento competitivo di lei impedisce di formare subito un rapporto. Dopo essere stati interrotti mentre stavano per baciarsi, J.D. non riesce a ottenere da Elliot il bacio lasciato in sospeso nell'arco delle 48 ore successive e approda cos\u00ec nella \"zona amici\". Quando J.D. esce con l'assistente sociale Alex Hanson, Elliot cerca di metterlo in guardia sulla possibilit\u00e0 che Alex sia una tossicomane, ma J.D. interpreta il suo atteggiamento come gelosia. Quando J.D. capisce che Elliot ha ragione, si rifidanza con quest'ultima e la nuova coppia trascorre l'intera giornata avendo rapporti sessuali. Tuttavia i due cominciano a litigare e i loro litigi diventano sempre pi\u00f9 violenti. I due si rendono conto che non funzionano come coppia: a colloquio con una psicologa dell'ospedale, J.D. spiega che secondo lui \"\u00e8 pi\u00f9 facile non essere amici della propria donna\". Il dottor Cox, alla fine dell'episodio, riassume cos\u00ec il tutto: \u00abI rapporti non funzionano come li vediamo alla TV\u00bb. I due si lasciano quasi subito, per poi tornare amici grazie alla mediazione di Turk. Tuttavia, alla fine della prima stagione, Jordan rivela a J.D. che Elliot prova ancora dei sentimenti per lui.\nNell'episodio \"Il mio mostro\", quando Elliot viene sfrattata, accetta riluttante l'aiuto di J.D. e acconsente a trasferirsi da lui e Turk. J.D. precedentemente aveva avuto difficolt\u00e0 nelle situazioni intime con Lisa, la ragazza dello spaccio, dovuto ai ricordi poco piacevoli sull'ospedale. Si rende conto improvvisamente che prova ancora qualcosa per Elliot e i due vanno a letto. Per evitare il disastro del loro rapporto precedente, decidono di essere solo \"compagni del sesso\". Ma gi\u00e0 alla fine della puntata appare chiaro il conflitto d'interessi: J.D. desidera iniziare un rapporto reale, ma Elliot non ne ha intenzione. Il giovane accetta la sua volont\u00e0 senza comunicarle i suoi sentimenti, presumibilmente desiderando di conservare ancora la loro amicizia.\nJ.D. accantona i suoi sentimenti per Elliot fino alla terza stagione, in cui, ne \"La mia ragazza americana\", li ritira fuori dopo il radicale cambiamento di aspetto della collega. Tuttavia, nella medesima stagione, Elliot rincontra la sua vecchia fiamma Sean e mentre la loro relazione fiorisce, J.D. non manifesta i suoi sentimenti. Tuttavia, ne \"La sua storia II\", un paziente di Elliot le fa notare quanto J.D. si dia da fare per lei e lei si rende conto di quanto ci\u00f2 sia importante. I due fanno poi l'amore nell'appartamento di J.D. Subito dopo il rapporto Sean ritorna ed Elliot torna da lui immediatamente. J.D. ci rimane molto male, ma acconsente a non dire niente a Sean nell'interesse di Elliot, per mantenere il loro rapporto.\nTuttavia, ne \"Il mio difetto\", quando Sean sta per traslocare da Elliot J.D. le dichiara finalmente il suo amore e quando la giovane finalmente gli dice di amarlo, egli si rende conto che in effetti non l'ama. Il giovane medico analizza questo aspetto ne \"Il mio esame di coscienza\" e giunge alla conclusione che anche se Elliot \u00e8 perfetta per lui sulla carta, semplicemente non vede in lei le cose che Turk vede in Carla. Dopo aver deciso di rimanere con lei per il resto della vita, cambia idea e le confessa tutto. A Elliot si spezza il cuore, \u00e8 furiosa con J.D. e occorrer\u00e0 molto tempo affinch\u00e9 la loro amicizia si ripari.\nNe \"Il mio comune nemico\", dopo il loro terzo rapporto fallito, i due si rendono conto che avevano perso tutti i reciproci sentimenti e avevano deciso di rimanere amici, anche se la loro amicizia \u00e8 ancora molto intima. Nell'episodio \"La mia lista\", J.D. si \u00e8 trasferito da Elliot. La loro conoscenza reciproca rende ciascuno di loro un amico molto importante per l'altro e i due possono sembrare occasionalmente pi\u00f9 vicini fra di loro che non Turk e Carla.\nAnche se sembrano aver superato quel momento, J.D. ancora sembra essere geloso dei fidanzati di Elliot, finanche al punto di cominciare a odiare il suo miglior specializzando, Keith Dudemeister, che si fidanza con Elliot. Quando Keith chiede a Elliot di sposarlo, si scopre che J.D. \u00e8 ancora pazzo di lei (\u00abAvrei dovuto essere io\u00bb dice a Elliot mentre questa esce dall'ospedale). I due arriveranno quasi a baciarsi, senza concludere nulla e senza mettersi insieme, anche se nella settima serie, mentre i due sono ancora amici, Turk dir\u00e0 a Carla che secondo lui torneranno insieme entro cinque settimane e infatti la coppia si riunir\u00e0 stabilmente durante l'ottava serie.\nNel flashforward di J.D. nell'ultima puntata dell'ottava serie (\"Il mio finale\") J.D. ed Elliot si sposano e avranno una bambina.\nNella nona stagione la sua ultima fantasia si avverer\u00e0. Gi\u00e0 dalla prima puntata, infatti, si scopre che nel lasso di tempo tra l'ottava e la nona stagione J.D. ha sposato Elliot e che lei \u00e8 al settimo mese di gravidanza.\nCarla.\nJ.D. e Carla sono buoni amici durante la serie, con Carla che gli fa molteplici raccomandazioni e che gli affibbia un affettuoso soprannome, Bambi. Tuttavia, nell'episodio \"Il mio soprannome\", J.D. offende Carla e mette a repentaglio il loro rapporto medico-infermiera. I due si sono baciati, una volta, nella quarta stagione - evento descritto come un \"incidente dovuto all'ubriachezza\" - mentre il giovane stava provando a ricucire i rapporti fra l'infermiera e Turk. Carla ha smesso di chiamare J.D. \"Bambi\" all'inizio della quarta stagione, probabilmente dovuto al fatto che lo rispetta come medico. Nell'ultimo episodio nell'ottava stagione, quando Carla dice addio a J.D. gli spiega finalmente il significato del soprannome: \u00abTu per me eri Bambi... Ti serviva qualcuno che ti aiutasse a camminare\u00bb.\nPerry Cox.\nJ.D. vede il dottor Cox come suo mentore, nonostante questi gli offra davvero raramente elogi e riconoscimenti. Tuttavia, Cox promette a Dan, il fratello di J.D., di essere il suo modello perch\u00e9 Dan non riesce a esserlo.\nJ.D. ha avuto un rapporto sessuale con Jordan, l'ex moglie del dottor Cox, prima di venire a conoscenza della loro storia.\nUn momento molto profondo del loro rapporto si presenta alla fine de \"Il crollo del mio idolo\", episodio in cui Cox ringrazia J.D., chiamandolo con il suo vero nome, e gli d\u00e0 una genuina pacca sulla spalla dopo che questi l'ha spinto fuori da una seria depressione. Questo evento richiama anche un episodio precedente (\"La mia torta\") nel quale \u00e8 J.D. a ricevere l'aiuto del dottor Cox per superare la morte del padre (dopo aver ricevuto dal mentore un pugno in faccia).\nJ.D., inoltre, diventa molto geloso quando viene a sapere che il dottor Cox \u00e8 diventato \"consulente e consigliere speciale\" per gli specializzandi, quello che J.D. ha sempre desiderato per s\u00e9. Imbattendosi in un (falso) momento d'intimit\u00e0 tra Cox e gli specializzandi, il giovane restituisce \"la matita\" che l'uomo gli aveva passato il suo terzo giorno di lavoro al Sacro Cuore e che lui aveva conservato come prova della volont\u00e0 del medico di fargli da mentore, sebbene questo intento venga esplicitamente negato da Perry stesso.\nJ.D. ha spesso fantasie sul dottor Cox in veste di padre e prova frequentemente ad avere dei momenti \"speciali\" con lui, come ottenere un abbraccio quando diventa ufficialmente un medico di ruolo. Nella quarta stagione l'assistente psichiatra Molly Clock dice a J.D. che \"il dottor Cox \u00e8 un maschio alfa introverso da manuale, il che significa che potrai provare per sempre, ma non riuscirai mai a ottenere quell'abbraccio che desideri\". Il massimo che J.D. ha ottenuto da Cox \u00e8 una pacca imbarazzata sulla spalla. Tuttavia, a volte ottiene un abbraccio quando coglie di sorpresa l'uomo e, nell'ultima puntata dell'ottava serie, J.D. ottiene il fatidico abbraccio, anche se Cox \u00e8 visibilmente seccato.\nIronicamente, anche se Cox tenta di mantenere fuori J.D. dalla sua vita il pi\u00f9 possibile, il giovane ancora riesce ad assistere alla maggior parte degli eventi principali nella vita del mentore, quali il funerale del suo migliore amico Ben Sullivan, nonch\u00e9 fratello di Jordan, la sua festa di divorzio e il battesimo del suo primo figlio, Jack. J.D. \u00e8 inoltre riuscito a convincere Jordan a chiamare la loro seconda figlia Jennifer Dylan, ovvero J.D. Doveva anche esserne il padrino, ma \u00e8 stato sostituito da Carla.\nNell'ultima puntata dell'ottava serie Cox confessa a Sunny che J.D. \"era il medico pi\u00f9 abile che sia mai passato per questa discarica ed era mio amico\". In quel momento il giovane medico era nascosto dietro a Cox e, dopo essere uscito allo scoperto, ha ottenuto l'abbraccio tanto desiderato.\nL'Inserviente.\nDurante il suo lavoro al Sacro Cuore e malgrado l'avanzare della sua carriera, J.D. viene torturato senza tregua dall'Inserviente. Questo tema \u00e8 stato il leitmotiv principale di molti episodi; alla fine della prima stagione, un nuovo specializzando al suo primo giorno - che assomiglia a J.D. (essendo impersonato dalla controfigura di Braff) - ha avuto esattamente la stessa conversazione che il giovane medico ebbe con l'inserviente all'inizio della serie, riguardante per\u00f2 una graffetta incastrata anzich\u00e9 un penny. Quando J.D. lascia il Sacro Cuore, per\u00f2, l'Inserviente lo saluta amichevolmente, ammettendo che gli mancher\u00e0.\nI suoi specializzandi.\nGli specializzandi ridono alle battute di J.D. solo per la disparit\u00e0 gerarchica; per questo motivo egli pensa di essere molto divertente, ma una volta resosi conto finalmente che stavano ridendo soltanto perch\u00e9 \u00e8 il capo, chiede loro di ridere soltanto quando una battuta \u00e8 realmente divertente, ma alla fine cambia idea, visto che nessuna delle sue battute fa ridere.\nNel primo episodio della quinta stagione, \"I miei specializzandi\", Keith, uno degli specializzandi, non viene mai mostrato (le riprese seguono il suo punto di vista) e cerca di trovare il coraggio di parlare con J.D. Nelle puntate successive, per\u00f2, le sue abilit\u00e0 aumentano rapidamente con il suo bello sguardo, la sua prestante costituzione fisica e la sua abilit\u00e0 medica, attirandosi l'odio di J.D. prima in campo medico e alla fine come avversario in amore quando Elliot l'ha scelto come trastullo (in \"Il trastullo della mia amica\"). J.D. infine ha accettato Keith per amicizia verso Elliot e in un episodio dice che, se non fosse il ragazzo di Elliot, non ci sarebbe alcuna tensione tra di loro e sarebbero grandi amici. J.D. inoltre ha avuto uno specializzando che aveva soprannominato \"Cavolo\". Questi era lo specializzando favorito di J.D., amava particolarmente la sua imitazione della scimmia. Tuttavia, tentando di provare le scarse capacit\u00e0 di Keith, si \u00e8 reso conto che in realt\u00e0 era Cavolo a essere un medico incapace e malgrado l'affetto per lui gli ha consigliato di cambiare mestiere.\nCoinvolgimenti romantici.\nNonostante i suoi numerosi difetti e i suoi atteggiamenti non proprio virili, J.D. ha potuto avere un certo numero di rapporti romantici e/o sessuali con donne attraenti. Tuttavia un tema corrente nella serie sembra essere la sua incapacit\u00e0 di mantenere un rapporto serio. Oltre a Elliot, alcuni rapporti degni di nota sono stati:"}
{"id": "910150", "revid": "31886", "url": "https://it.wikipedia.org/wiki?curid=910150", "title": "Campionato francese di rugby a 15 Pro D2", "text": "Il Pro D2 (francese Championnat de France de rugby \u00e0 XV Pro D2) \u00e8 il campionato nazionale di seconda divisione di rugby a 15 in Francia.\nCon la formula attuale la squadra prima classificata alla fine della stagione \u00e8 automaticamente promossa nel campionato Top 14, mentre le squadre classificate dal 2\u00ba al 5\u00ba posto giocano i playoff per contendersi la seconda promozione. Le ultime due classificate retrocedono alla divisione inferiore.\nCon l'avvento del professionismo nel 1995, il campionato francese della Prima Divisione si ristruttura e lascia il posto alla stagione 1997-1998 a due distinte competizioni di 20 club chiamati Gruppo A1 e A2. Il Gruppo A2 diventer\u00e0 la stagione successiva il campionato di France Elite 2, sempre amatoriale.\nL'11 novembre 1999, la seconda divisione professionale viene creata sotto l'egida della Ligue nationale de rugby: si chiama semplicemente Seconda Divisione e sar\u00e0 composta da 12 club nella prima edizione, nel 2000-2001. Dalla sua seconda edizione, nel 2001-2002, si chiama Pro D21. Dal 2000 quindi il professionismo e le varie riforme dell'assetto del campionato di prima divisione (21 club nel 2001, 16 nel 2002 e 14 dal 2005) hanno contribuito ad innalzare il livello del campionato di Pro D2.\nQuesto campionato nasce nel 2000, ma \u00e8 la continuazione del campionato D2, quella che era precedentemente considerata come seconda divisione.\nDal 2000, inoltre, fa parte, insieme al Top 14, della Ligue Nationale de Rugby, che comprende i campionati nazionali professionistici di rugby in Francia, seguiti dai campionati amatoriali, ossia il F\u00e9d\u00e9rale 1, 2 e 3."}
{"id": "910153", "revid": "339392", "url": "https://it.wikipedia.org/wiki?curid=910153", "title": "Frati minimi", "text": ""}
{"id": "910157", "revid": "767487", "url": "https://it.wikipedia.org/wiki?curid=910157", "title": "Renato Rosaldo", "text": "Biografia.\nLaureatosi alla Harvard University con un dottorato di ricerca nel 1971, e professore emerito presso l'Universit\u00e0 di Stanford. \u00c8 professore in Scienze Sociali e professore emerito di Antropologia sociale e culturale, insegna al NYU - New York University.\nRosaldo nasce nell'Illinois da padre messicano e madre statunitense. Inizia l'universit\u00e0 ad Harvard e si interessa di antropologia. Conosce l'antropologo Clifford Geertz e tra il 1968 e il 1974 Rosaldo e la moglie Michelle Rosaldo (detta Shelly) trascorronno tre anni di ricerca sul campo tra gli ilongot nelle Filippine, in un incidente Shelly morir\u00e0.\nNel 1984 Rosaldo partecipa, insieme ad altri studiosi, al seminario di Santa Fe, da cui poi fu tratto il libro Writing culture.\nNel 1989 Rosaldo pubblica una sua opera molto importante, il libro Culture and truth, tradotto in diverse lingue.\nNel 2004 la sua raccolta di liriche \"Prayer to spider woman\" ha vinto l'American Book Awards."}
{"id": "910158", "revid": "1488558", "url": "https://it.wikipedia.org/wiki?curid=910158", "title": "Paola Turci (album)", "text": "Paola Turci \u00e8 il secondo album in studio della cantante italiana Paola Turci pubblicato nel 1989 dalla It.\nDescrizione.\nUscito subito dopo la sua partecipazione al Festival di Sanremo 1989, dove con il brano \"Bambini\" si aggiudic\u00f2 il Premio della Critica, l'album \u00e8 forse il pi\u00f9 significativo della carriera della Turci. Infatti molte delle canzoni presenti nel disco (tra cui \"Due donne\" e \"Ti amer\u00f2 lo stesso\") diventeranno in seguito dei veri cavalli di battaglia dell'artista romana.\nDa segnalare due brani in particolare, \"La fine di un amore\", scritta per lei dal collega Luca Barbarossa e \"Saigon\", brano di Francesco De Gregori cantato in versione \"live\".\nNello stesso anno partecipa al Festivalbar con il brano \"Siamo gli eroi\", mentre nel dicembre 1989 la Hit Parade Italia determina che \"Bambini\", che ha raggiunto la decima posizione nella classifica dei singoli, \u00e8 stato il 50\u00b0 singolo pi\u00f9 venduto dell'anno."}
{"id": "910162", "revid": "466539", "url": "https://it.wikipedia.org/wiki?curid=910162", "title": "Montju\u00efc", "text": "Il Montju\u00efc, a volte scritto in spagnolo \"Montjuich\", \u00e8 un promontorio di 173 metri d'altezza che si trova a sud di Barcellona, il capoluogo della comunit\u00e0 autonoma della Catalogna, vicino al porto industriale. Il nome deriva dal catalano \"Mont dels Jueus\" che significa \"monte degli ebrei\", dovuto probabilmente alla presenza di un cimitero ebraico sulla montagna.\nAttrazioni.\nL'intero lato sud del monte \u00e8 occupato dal grande cimitero di Montju\u00efc.\nIl Montju\u00efc \u00e8 raggiungibile anche tramite una cabinovia e la funicolare."}
{"id": "910163", "revid": "1632387", "url": "https://it.wikipedia.org/wiki?curid=910163", "title": "Callisto (gruppo musicale)", "text": "I Callisto sono una post-metal band finlandese con un suono molto simile ai Isis e ai Cult of Luna. Mentre il loro primo album \"True Nature Unfolds\", ha sonorit\u00e0 tipiche di sludge metal e doom, il loro successivo lavoro \"Noir\" invece ha influenze post-rock tipiche di band come Mogwai e Magyar Posse. I Callisto utilizzano nei loro brani le voci femminili e i sassofoni. Grazie alle tematiche trattate, riguardanti il Cristianesimo, i Callisto sono da annoverare fra i gruppi christian metal.\nTour.\nLa band dal 2003 al 2010 ha svolto un'intensa attivit\u00e0 live che l'ha portata a suonare in tutta Europa ed anche in Italia."}
{"id": "910164", "revid": "9", "url": "https://it.wikipedia.org/wiki?curid=910164", "title": "Montjuich", "text": ""}
{"id": "910166", "revid": "287204", "url": "https://it.wikipedia.org/wiki?curid=910166", "title": "Montjuic", "text": ""}
{"id": "910168", "revid": "129159", "url": "https://it.wikipedia.org/wiki?curid=910168", "title": "Cognitivismo sociale", "text": ""}
{"id": "910171", "revid": "116602837", "url": "https://it.wikipedia.org/wiki?curid=910171", "title": "Ritorno al presente (album)", "text": "Ritorno al presente \u00e8 il terzo album in studio della cantante italiana Paola Turci, pubblicato nel 1990 dalla It.\nDescrizione.\nUscito dopo la sua partecipazione al Festival di Sanremo 1990 con la canzone \"Ringrazio Dio\", cantata per l'occasione anche da Toquinho (in quella edizione i cantanti venivano affiancati da artisti stranieri), \u00e8 un album che tratta argomenti sociali e di attualit\u00e0.\nSi inizia con \"Lungo il fiume\", canzone che la cantante ha dedicato a Roma e al Tevere, per proseguire con \"Francesco\", costretto a vivere i giorni pi\u00f9 belli della vita dietro le sbarre, fino ad arrivare a \"Frontiera\", che narra la storia di un ragazzo che vedr\u00e0 svanire il suo sogno americano alla prima frontiera. \u00c8 stato proprio \"Frontiera\" il singolo scelto per l'estate 1990, brano presentato alle pi\u00f9 importanti manifestazioni estive italiane, quali Festivalbar, Cantagiro e Azzurro.\nSecondo il sito HitParadeItalia, \"Ringrazio Dio\" \u00e8 stato il 55\u00b0 singolo pi\u00f9 venduto del 1990.\nLa copertina interna \u00e8 realizzata dal disegnatore Riccardo Mannelli."}
{"id": "910173", "revid": "1573940", "url": "https://it.wikipedia.org/wiki?curid=910173", "title": "Luo Xuejuan", "text": "Specializzata nella rana, ha vinto una medaglia d'oro nei 100\u00a0m rana ai Giochi olimpici di ."}
{"id": "910174", "revid": "111319", "url": "https://it.wikipedia.org/wiki?curid=910174", "title": "Xuejuan Luo", "text": ""}
{"id": "910175", "revid": "125801316", "url": "https://it.wikipedia.org/wiki?curid=910175", "title": "Cultura underground", "text": "Il termine cultura underground (o semplicemente underground) definisce un ampio insieme di pratiche e di identit\u00e0 accomunate dall'intento di porsi in antitesi e/o in alternativa alla cultura di massa o alla cultura popolare. Il termine fu utilizzato per la prima volta da Marcel Duchamp, in una famosa conferenza a Filadelfia nel 1961, nella quale dichiar\u00f2 programmaticamente che l'Arte dovesse diventare sotterranea (\"will go underground\"), indicando la via per l'utilizzo del termine underground.\nNel mondo anglosassone, il termine \"underground\" (\"sottosuolo\") indicava una \"rete sotterranea di resistenza\" e venne utilizzato nel XIX secolo con le Underground Railroads, reti clandestine di case sicure per affrancare gli schiavi in fuga dal Sud degli Stati Uniti. Analogamente, si defin\u00ec nello stesso modo il network che facilitava la fuga in Canada dei giovani statunitensi che rifiutavano il servizio di leva durante la guerra del Vietnam. Il termine venne anche utilizzato per indicare i movimenti di resistenza europei durante la seconda guerra mondiale (\"The Undergrounds\").\nLa cultura underground negli anni sessanta / settanta.\nSebbene la definizione contemporanea di cultura underground nasca negli anni cinquanta, essa viene solitamente riferita all'area creativa della controcultura giovanile, alternativa e contrapposta alla cultura ufficiale che si svilupp\u00f2 negli Stati Uniti e in Europa nella met\u00e0 degli anni sessanta. L\"'underground\" fu una rete di gruppi teatrali, laboratori artistici, cineclub, spazi sociali a gestione comunitaria, librerie, case editrici, riviste politiche e letterarie, etichette discografiche indipendenti, negozi di abbigliamento usato, circoli culturali..., che si diffusero prima negli Stati Uniti, poi in alcuni paesi europei sulla scia della cultura beat, del movimento studentesco e del movimento hippy. Sebbene spesso non esistessero collegamenti reali e duraturi tra tali realt\u00e0, nate e sviluppatesi in modo informale e legate alla dimensione locale entro cui agivano, esse erano accomunate dal progetto di costruzione di una \"societ\u00e0 parallela\".\nLa \"cultura underground\" si svilupp\u00f2 all'interno di societ\u00e0 del capitalismo avanzato in un'epoca in cui l'industria culturale subiva forti trasformazioni per lo sviluppo dei mezzi di comunicazione di massa; in risposta a tali mutamenti la cultura underground proponeva un utilizzo alternativo degli stessi mezzi di comunicazione atti alla diffusione di stili e princ\u00ecpi di vita differenti da quelli della societ\u00e0 ufficiale.\nPer estensione, la definizione di \"cultura underground\" venne in seguito utilizzata per indicare numerose reti sottoculturali alternative ai canali ufficiali (punk, cyberpunk, ravers, alternative hip hop, ecc).\nLa cultura underground negli anni ottanta / novanta.\nA partire dagli anni ottanta la cultura underground si confronta con le nuove tecnologie, sviluppando, di fatto, i primi esperimenti collegati all'utilizzo di internet, alla multimedialit\u00e0 e ai nuovi linguaggi espressivi. \u00c8 questo il caso della Chiesa dell'Elettrosofia o dei primi montaggi video realizzati su piattaforme Mac da Robert Croschicki e Massimo Di Felice, e della nascita del Cyberpunk.\nSulla scia delle esperienze newyorkesi di Keith Haring e di artisti apolidi giunti in Italia come Norman Mc Laren, scoppia il boom della Street Art, Arte di strada, ulteriore evoluzione della cultura del Graffitismo, ormai entrata di diritto nell'arte ufficiale. \u00c8 in questa area che si muovono street artist di livello come Sten Lex o Bob Rock, Bros, Tresoldi, artisti outsider come Mauro Gottardo, Mario Pischedda e i bolognesi d'adozione Blu e Ericailcane.\nDurante gli anni novanta prosegu\u00ec la sperimentazione di nuovi canoni. Il grado raggiunto rappresent\u00f2 la massima, nonch\u00e9 definitiva espressione della controcultura.\nLa \"cultura underground\" in Italia e nel mondo.\nIn Italia la cultura underground ebbe indiscutibili meriti nel diffondere le nuove tendenze dell'arte e della cultura contemporanea: dalla psichedelia alle filosofie orientali, dalla fantascienza alla letteratura beat. Rilevante fu l'esperienza della rivista milanese \"Mondo beat\" (1965-1966), accanto alla nascita dei primi gruppi hippy. In Italia e Francia esercit\u00f2 una certa influenza anche il movimento situazionista, all'interno del quale convivevano sia la teoria rivoluzionaria che le azioni dirette di provocazione pubblica.\nMa al contrario di quanto accadeva negli Stati Uniti, in cui la componente creativa e quella politica del movimento studentesco procedettero strettamente connesse, in Italia il Sessantotto rappresent\u00f2 un momento di rottura tra l'identit\u00e0 del movimento politico e quella delle culture alternative, che si trovarono contrapposte: da una parte, infatti, il movimento studentesco si diresse verso un irrigidimento su posizioni ideologhe filo-marxiste, dall'altro le culture underground assunsero una piega artistica e visionaria, ripiegando ai margini del movimento contestatario.\nSignificativa, per la cultura underground italiana fu la pubblicazione nel 1971 della prima mappa della scena underground italiana, il libro \"Ma l'amor mio non muore. Origini, documenti, strategia della \"cultura alternativa\" e dell'underground in Italia\" (Arcana Editrice) a cui segu\u00ec \"Dalle Alpi alle Piramidi\" (Arcana Editrice).\nImportanti per il movimento alternativo le varie guide che vennero, in quel periodo, pubblicate e fatte circolare quasi esclusivamente nel circuito underground, tra cui: come coltivare la marijuana, come realizzare una radio libera, i manuali di autodifesa negli scontri di piazza, ecc. Molto attiva a pubblicare questo tipo di manuali la viterbese Stampa Alternativa, che lancer\u00e0 anche la collana Millelire, capace, grazie al prezzo contenuto, di garantire tirature elevatissime.\nNel corso degli anni settanta in Italia avvenne una parziale ricomposizione tra la tendenza politica e quella creativa che sfoci\u00f2 nel movimento del '77.\nLa stampa underground in Italia.\nIl circuito delle riviste underground in Italia fu vasto ed articolato. Periodo fondamentale quello che si sviluppa tra il 1967 e il 1977: tra le testate che meritano essere ricordate, oltre il gi\u00e0 citato \"Mondo beat\" anche \"Pianeta fresco\", \"Re Nudo\", \"Paria\", \"Tampax\", \"Roman high Roma sotto\" (poi \"Fallo!\"), \"L'Arca\", \"Buco\", \"Get Ready\", \"King Kong\" (in cui muove i primi passi Lorenzo Mattotti), \"Puzz\", \"Gatti selvaggi\", \"Hit\", \"Hemicromis\", \"P.L.M.\", \"A/traverso\", \"Gatto Rosso\", \"Io vorrei\", \"Fuoco\", \"Vomito\", \"Cannibale\" e lo stesso \"Frigidaire\", vero e proprio fenomeno di mercato, capace di lanciare personaggi come Ranx Xerox e autori come Pazienza, Tamburini, Mattioli, Echaurren.\nMolte di queste riviste (stampate in vari modi: offset, eliografia, ciclostile) aderirono alla I.A.P (International Alternative Press), un piccolo sindacato/distribuzione con sede a Milano, attivo tra il 1971 e il 1979 circa.\nGli anni '80 sono stati caratterizzati dalla realizzazione di numerose 'zines musicali e culturali in tutta Italia, ispirate al punk, metal, news wave, dark, oltre ai fan club dei cantanti e dei gruppi musicali pi\u00f9 di tendenza del periodo. \nNegli anni '90 c'\u00e8 stata una rinascita della stampa underground italiana delle cosiddette fanzines. Tra i nomi pi\u00f9 rilevanti di queste riviste amatoriali storiche realizzate con successo intorno alla seconda met\u00e0 degli anni '90, troviamo nomi come Raw Art Fanzine, Jammai, Trippa Shake, Freak Out, Equilibrio Precario."}
{"id": "910179", "revid": "110157", "url": "https://it.wikipedia.org/wiki?curid=910179", "title": "Unione Sportiva Lecce 1960-1961", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1960-1961.\nRosa.\n \n \n "}
{"id": "910181", "revid": "56620", "url": "https://it.wikipedia.org/wiki?curid=910181", "title": "S\u00e9bastien le Prestre de Vauban", "text": ""}
{"id": "910182", "revid": "287204", "url": "https://it.wikipedia.org/wiki?curid=910182", "title": "PalaTriccoli", "text": "Il PalaTriccoli, originariamente denominato PalaTabano (dal nome della via in cui sorge), \u00e8 la principale arena sportiva di Jesi, dedicata a Ezio Triccoli, fondatore del Club Scherma Jesi e importante maestro di scherma scopritore di atleti ed atlete vincitori/ici di decine di medaglie d\u2019oro olimpiche e mondiali.\nL\u2019impianto, fortemente voluto dallo storico esponente locale del Partito Socialista Italiano nonch\u00e9 assessore allo sport di lungo corso, Leonello Rocchetti, venne inaugurato nel giugno 1987 in occasione della semifinale playoff scudetto del campionato di pallavolo maschile Serie A1 1986-1987 tra la Kutiba Pallavolo Falconara, orfana del palasport falconarese per le gare interne, e la Panini Modena Volley. \nOspita le partite casalinghe dell'Aurora Basket Jesi e ospitava quelle della Giannino Pieralisi Volley e della Jesina Calcio a 5 quando queste societ\u00e0 disputavano i campionati nazionali delle loro attivit\u00e0 sportive.\nNell'Aprile 2015 allo storico nome \u00e8 stato affiancato quello dello sponsor, pertanto il palazzetto \u00e8 ora conosciuto anche come UBI Banca Sports Center. Il 12 ottobre 2015 i 6 ingressi del palazzetto sono stati assegnati ai nomi degli sportivi jesini pi\u00f9 votati di un sondaggio svolto nei mesi precedenti tramite il sito dell'Aurora Basket: i 6 vincitori sono Roberto Mancini, Valentina Vezzali, Elisa Di Francisca, Giovanna Trillini, Alessia Polita e Stefano Cerioni.\nLa sua capienza \u00e8 stata ridotta negli anni per motivi di sicurezza, portandola dai 4200 posti agli attuali 3500. "}
{"id": "910183", "revid": "30753", "url": "https://it.wikipedia.org/wiki?curid=910183", "title": "Newell's Old Boys", "text": ""}
{"id": "910186", "revid": "240277", "url": "https://it.wikipedia.org/wiki?curid=910186", "title": "Candido (album)", "text": "Candido \u00e8 il quarto album in studio della cantante italiana Paola Turci, pubblicato nel 1991 dalla It.\nDescrizione.\nL'album \u00e8 stato dedicato al filosofo Voltaire e alla sua opera \"Candido\"; nel libretto del disco si legge infatti: \"Citazioni e riferimenti sono tratti da Candido di Voltaire\".\nIl disco si apre con \"Dove andranno mai i bambini come noi\", singolo di lancio scritto per lei dal compositore Giovanni Ullu, gi\u00e0 autore di vari brani per Patty Pravo fra cui \"Pazza idea\". Si susseguono via via \"Stringimi stringiamoci,\" pubblicata come singolo nell'estate 1991, \"Il filo di Arianna\", composta da Roberto Roversi e Gaetano Curreri, \"Dove colpire (Iberica)\" canzone che tratta l'argomento della guerra e \"Chernobyl\", brano con riferimenti al famoso incidente nucleare e che cita la canzone \"Nightingales\", storico brano dell'Armata Rossa. Si termina con \"Goodbye Voltaire\", canzone solo voce e chitarra e tratta da una poesia dell'omonimo poeta.\nPositivo il riscontro di pubblico e critica, tanto che quell'anno la Turci si aggiudica la vittoria al Cantagiro in abbinamento ai Tazenda.\nL'artista, qui in veste anche di arrangiatrice, chiude definitivamente con questo disco il contratto con la It per passare alla BMG/RCA."}
{"id": "910187", "revid": "1543377", "url": "https://it.wikipedia.org/wiki?curid=910187", "title": "Peixian", "text": "Peixian (\u6c9b\u53bf Pei Hsien in Wade-Giles) \u00e8 una contea che sorge nel Jiangsu nord occidentale ed \u00e8 sottoposta all'amministrazione della citt\u00e0 di Xuzhou. Si trova al confine con lo Shandong e sulla riva occidentale del lago Weishan \u5fae\u5c71\u6e56.. Occupa una superficie di 1.576\u00a0km\u00b2.\nIl nome.\nIl nome si compone di due ideogrammi: \nStoria.\nCitt\u00e0 natale del primo imperatore della Dinastia Han, Liu Bang \u5218\u90a6. Era inoltre la terra di origine della famiglia di Zhu Yuanzhang (\u6731\u5143\u748b, il fondatore della dinastia Ming).\nSuddivisione amministrativa.\nPeixian amministra 15 presidi (zhen \u9547, aree amministrative cinesi):\nEconomia.\n\u00c8 una zona importante per la produzione di energia. Le sue centrali termo-elettriche sono alimentate con il carbone delle numerose miniere dei dintorni.\nTurismo.\nNella contea sono visitabili numerosi siti storici:\nNumerosi sono i ritrovamenti archeologici quali steli, statue, terrecotte della Dinastia Han.\nSociet\u00e0.\nEvoluzione demografica.\nLa contea conta pi\u00f9 di 1.180.000 abitanti.\nInfrastrutture e trasporti.\nGiungere a Peixian \u00e8 relativamente semplice perch\u00e9 la citt\u00e0 di Xuzhou \u5f90\u5dde \u00e8 ben collegata a tutte le citt\u00e0 del nord e del sud della Cina\nFerrovie.\nTreni da Beijing e da Shanghai arrivano e ripartono per quelle destinazioni dalla stazione della citt\u00e0 di Xuzhou \u5f90\u5dde.\nAeroporti.\nL'aeroporto pi\u00f9 vicino \u00e8 il Guanyin jichang \u89c2\u97f3\u673a\u573a a Xuzhou \u5f90\u5dde.\nTrasporto pubblico.\nNumerosi autobus collegano la contea a destinazioni in tutta la Cina. In particolare ci sono linee per e da: Xuzhou (1 ora circa di tragitto); Jinan \u6d4e\u5357; Shanghai \u6d4e\u5357; ecc.\nCuriosit\u00e0.\nQuesta area \u00e8 famosa per la concentrazione che vi si trova di persone che praticano arti marziali cinesi e conseguentemente di scuole e stili: ci sono diverse scuole di Da hongquan, alcune scuole di Meihuaquan, scuole di Shaolinquan, Taijiquan, ecc. \nIl maestro Chang Dsu Yao proveniva da questa localit\u00e0.\nCucina.\nUn'altra particolarit\u00e0 di questa contea \u00e8 l'utilizzo in cucina della carne di cane che viene fatta risalire proprio a Liu Bang."}
{"id": "910188", "revid": "287204", "url": "https://it.wikipedia.org/wiki?curid=910188", "title": "Antonio Travi", "text": "Biografia.\nNacque a Sestri Ponente presso Genova nel 1608, da famiglia povera e non in grado di mantenerlo agli studi. Riusc\u00ec nonostante l'indigenza a svolgere l'apprendistato presso il pittore Bernardo Strozzi.\nDipinse il \"Matrimonio Mistico di Santa Caterina\" per la chiesa di Santa Caterina di Sestri Ponente, che rimase la sua unica pala d'altare, peraltro di modesto livello.\nLa svolta che gli confer\u00ec una certa grandezza fu la scelta del genere paesaggistico.\nPrima del 1630 Gottfried Wals di Colonia era stato ospitato dallo Strozzi e, dall'esempio che aveva ricevuto da questo contatto, Travi scopr\u00ec la sua vera vocazione, divenendo pittore paesaggista.\nLa sua vita non ha eventi eccezionali, e si svolge appartata. Nel 1658 Travi sposa in seconde nozze, celebrate nella parrocchiale di Sestri Ponente, Antonietta Briani. Nel 1665 il pittore muore.\nIl genere che lo fa importante lo aveva quindi appreso da un fiammingo. I pittori nordici italianizzati calavano in Italia per andare a Roma o Napoli, ed erano spesso di passaggio per Genova, oppure sempre sulla via erano accolti presso Cosimo II de' Medici a Firenze.\nPortavano avanti il loro tipo di paesaggio fatto di elementi colti dal vero, che non \u00e8 pi\u00f9 il vero lenticolare degli antichi fiamminghi di uno o due secoli prima, con sfoggio di particolari preziosi, ma un vero casuale e fotogrammatico diffuso al seguito del caravaggismo.\nI pittori \"Saturnini\".\nIniziatori italiani di questa cultura sono Agostino Tassi, presente in Genova tra il 1609-1610, e Filippo Napoletano. Tassi esegue a Genova i \u201cdelitiosi\u201d paesaggi nel Casino di ricreazione di Orazio Di Negro a Fassolo. Filippo Napoletano \u00e8 in concorrenza col pi\u00f9 frivolo Tassi, e la sua fama fu poi oscurata forse perch\u00e9 pittore \"del dissenso\". Questo \u00e8 il termine con cui Salerno raggruppa un certo numero di pittori, e corrisponde al termine dei \"Nati sotto Saturno\" coniato da Rudolf Wittkower. Il critico Luigi Salerno li considera pittori \"del dissenso\", come coloro che riproducono un tipo di paesaggio alternativo a quello classico di Carracci e seguaci, e include tra questi Filippo Napoletano, Jacques Callot, Mons\u00f9 Desiderio, Salvator Rosa, il Grechetto. Loro comune atteggiamento filosofico \u00e8 lo stoicismo, e quindi il critico pone il dito sui tab\u00f9 della cultura ufficiale, in primis sulla scienza che non poteva che essere nella forma di magia e negromanzia. Da qui il rapporto fra arte e scienza e il loro antidogmatismo.\nFilippo Napoletano \u00e8 cultore anche della scienza e forse \u00e8 il primo che dipinge le vedute di Tivoli studiandone dal vero.\nIl Travi e gli altri pittori \"nati sotto il segno di Saturno\".\nSe il Grechetto nel 1632-34 \u00e8 a Roma, nel 1635 a Napoli, nel 1647-50 di nuovo a Roma e circa a met\u00e0 secolo a Firenze, pare invece che il Travi non si spostasse mai dalla Liguria; tuttavia pu\u00f2 essere inteso come un pittore che, seppur locale, ha per riferimento questi pittori \u201csaturnini\u201d.\nTravi con lo Strozzi mantiene legami linguistici e lo stesso fece con G. A. De Ferrari, pur riponendo il tutto nel suo genere paesaggistico. Soprani del Travi ricorda il suo volersi introdurre in discorsi impegnati finendo sempre con l'essere snobbato dai contemporanei.\nOpere di Antonio Travi.\nDi Antonio Travi e collaboratori: Paesaggio con figure, 0,93x1,62 cm; si trova al Museo Luxoro. Restaurato a fine 1974 e inizio 1975 da Benito Podio e Alessandro Arrigoni. Su di esso vennero aggiunte alla fine del secolo o nel secolo successivo le figure a destra e l'angelo in volo, insolite per un pittore come il Travi e troppo contrastanti con i suoi impasti cromatici. Il Travi dipinse questo paesaggio attorno alla met\u00e0 del Seicento. Forse era un paesaggio \"senza storia\". Se escludiamo le troppo urtanti figure il paesaggio originario ha un andamento diagonale in una sola direzione, secondo l'impostazione rinnovata da Filippo Napoletano, che consente una visione mutevole della realt\u00e0, anche per la mobilit\u00e0 della luce. Dalle macchine luminose del primo piano la luce, sempre pi\u00f9 tersa, si distende intensa ma lieve sulla lingua di terra in fondo alla quale \u00e8 un paese sulla costa. Il paese \u00e8 forse un ricordo di Sestri Levante dove stando al Soprani (1674) il Travi fu a dipingere nella villa di Pietro M. Gentile e Nicol\u00f2 d'Amico. Il casolare e il ponte in primo piano sono un ricordo di Filippo Napoletano che compare anche in Scorza e poi in Magnasco ne \"L'antico Mulino\".\nNel Travi \u00e8 pi\u00f9 materia pittorica e caldi impasti, a differenza del nitore trasparente di Filippo Napoletano. Nel testo un confronto tra un mulino di Filippo Napoletano e il paesaggio del Travi."}
{"id": "910198", "revid": "100096253", "url": "https://it.wikipedia.org/wiki?curid=910198", "title": "Brooke Hanson", "text": "Specializzata nella rana e nei misti ha vinto una medaglia d'oro nella staffetta 4x100\u00a0m misti (nuotando nelle qualificazioni) e un argento nei 100\u00a0m rana ai Giochi olimpici di Atene 2004.\nHa conquistato ben 6 medaglie d'oro di cui 5 individuali nei Campionati mondiali di nuoto in vasca corta 2004 disputati ad Indianapolis."}
{"id": "910204", "revid": "7548740", "url": "https://it.wikipedia.org/wiki?curid=910204", "title": "Palatriccoli", "text": ""}
{"id": "910206", "revid": "1718925", "url": "https://it.wikipedia.org/wiki?curid=910206", "title": "Sticker art", "text": "La sticker art, (dall'inglese \"sticker\", adesivo e \"art\", arte) \u00e8 una forma di street art in cui il messaggio o l'immagine sono veicolati da un adesivo.\nIl primo esempio generalmente riconosciuto di sticker art \u00e8 l'adesivo \"Andre the Giant has a posse\" di Shepard Fairey, poi iterato in \"Obey Giant\", del 1989; per l'Italia, il primo esempio riconosciuto sono \"I Sauri\", comparsi dal 1993-1994.\n\u00c8 consueto trovare esempi di sticker art in grandi centri urbani in posti molto trafficati, ma ormai la diffusione \u00e8 endemica, anche nei piccoli centri.\nUn altro uso degli sticker nell'ambito della street art \u00e8 quello di contenere la firma dell'artista (tag), in alternativa alla firma con spray o pennarello. Questi adesivi sono spesso caratterizzati da un colore di sfondo uniforme e dalla firma scritta a mano con pennarello.\nGli adesivi possono spesso contenere messaggi politici o sociali, con l'intento di arrivare al maggior pubblico possibile grazie al tappezzamento di vaste zone urbane, promuovendo cos\u00ec una maggiore sensibilizzazione verso un problema."}
{"id": "910207", "revid": "287204", "url": "https://it.wikipedia.org/wiki?curid=910207", "title": "Sleep Dirt", "text": "Sleep Dirt \u00e8 un album registrato tra il 1974 e il 1976 circa e pubblicato da Frank Zappa nel gennaio 1979."}
{"id": "910211", "revid": "110157", "url": "https://it.wikipedia.org/wiki?curid=910211", "title": "Unione Sportiva Lecce 1959-1960", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1959-1960."}
{"id": "910212", "revid": "842", "url": "https://it.wikipedia.org/wiki?curid=910212", "title": "Zork I", "text": ""}
{"id": "910215", "revid": "2051852", "url": "https://it.wikipedia.org/wiki?curid=910215", "title": "Leisel Jones", "text": "Specializzata nella rana ha vinto una medaglia d'oro nella staffetta 4x100\u00a0m misti ai Giochi olimpici di , in aggiunta ad altre tre medaglie d'argento e una di bronzo. \u00c8 soprannominata \"Lethal\"."}
{"id": "910216", "revid": "79520", "url": "https://it.wikipedia.org/wiki?curid=910216", "title": "Valerij Brumel'", "text": "Durante la sua breve carriera ha vinto un oro e un argento olimpico, un titolo europeo e ha battuto sei volte il record del mondo portandolo da 2,22 a 2,28 m. Nel 1965 a soli 23 anni fu costretto a ritirarsi dall'atletica a causa di un grave incidente in moto: mentre correva su una motocicletta guidata da una sua amica, il mezzo sband\u00f2 e nell'incidente Brumel ebbe gravi fratture alle gambe. Dopo una lunga serie di interventi chirurgici e 4 anni di assenza prov\u00f2 a tornare alle gare senza per\u00f2 pi\u00f9 riuscire a ripetersi alle misure precedenti.\nBiografia.\nGli anni giovanili.\nBrumel nasce nel 1942 nel piccolo villaggio siberiano di Tolbuzhino. I suoi genitori, Lyudmila e Nikolay, sono geologi e per il loro lavoro sono costretti a continui spostamenti. Nel 1952 la famiglia si stabilisce a Luhansk, citt\u00e0 mineraria dell'Ucraina dove Valeri inizia ad avvicinarsi all'atletica leggera sotto la guida di Piotr Stein che lo introduce al salto in alto. I suoi miglioramenti sono continui e a 17 anni riesce a superare il muro dei 2 metri, tanto che il suo allenatore riesce a fargli ottenere una borsa di studio per l'Universit\u00e0 di Mosca, che gli permette di abbandonare il suo lavoro in una fabbrica di prodotti alimentari di Leopoli.\nA Mosca Valeri incontra Vladimir Dyachkov, il miglior allenatore russo della specialit\u00e0, che gli insegna la tecnica del salto ventrale di cui Brumel sar\u00e0 forse il miglior interprete. I suoi progressi sono rapidi e la primavera successiva si porta a 2,08\u00a0m, conquistando un sesto posto ai Campionati russi. Il 17 agosto, a Mosca, migliorer\u00e0 il suo personale di altri 9\u00a0cm fissando con 2,17\u00a0m il nuovo record europeo e guadagnandosi un biglietto per le Olimpiadi di Roma in cui all'improvviso \u00e8 diventato uno dei favoriti per il podio.\nGli anni del successo.\nA Roma l'uomo da battere \u00e8 lo statunitense John Thomas, all'epoca detentore del record del mondo. Brumel riesce a saltare 2,16 ma non \u00e8 sufficiente per l'oro, che andr\u00e0 al georgiano Robert Shavlakadze, autore della stessa misura ma con meno errori. Il favorito Thomas arriver\u00e0 solo terzo con 2,14. A soli 18 anni Brumel \u00e8 ormai entrato nel gotha della specialit\u00e0, grazie alle sue straordinarie doti di elevazione e all'eleganza del suo salto ventrale (che gli varr\u00e0 il soprannome di \"Lord Brumel\", con riferimento al maestro d\u2019eleganza per antonomasia Beau Brummell).\nIl primo record del mondo arriva nel giugno 1961 a Mosca, a cui faranno seguito altri sei record nei tre anni successivi che lo porteranno a fissare il nuovo limite a 2,28\u00a0m. In questi anni Brumel d\u00e0 vita a spettacolari sfide con Thomas nelle annuali sfide USA-URSS.\nNel 1964 arriva anche il primo e unico oro olimpico. Brumel si presenta a Tokyo in condizioni fisiche precarie, e stenta a qualificarsi su una pedana bagnata saltando i 2,06\u00a0m richiesti per la finale solamente al terzo tentativo. In finale per\u00f2 riesce a sfoderare tutta la sua classe, e batte nuovamente il rivale Thomas dopo cinque ore di battaglia. Entrambi arriveranno a 2,18, ma stavolta il minor numero di errori premia Valeri.\nL'incidente.\nLa sera del 4 ottobre 1965 a Mosca Brumel \u00e8 passeggero su una moto guidata dalla sua amica Tamara Golikova, esperta centauro che ha alle sue spalle numerose vittorie in corse motociclistiche. All'improvviso, per motivi sconosciuti, mentre stanno attraversando un viale che corre lungo la Moscova Tamara perde il controllo della moto che si va a schiantare contro un albero. Lei uscir\u00e0 illesa dall'impatto mentre Valeri si frattura la gamba destra, la sua gamba di stacco.\nIl quadro clinico appare subito grave e Valeri rischia addirittura l'amputazione dell'arto, a causa di quattro focolai di osteomielite. Fortunatamente l'eventualit\u00e0 viene scongiurata ma l'atleta \u00e8 costretto a muoversi con le stampelle poich\u00e9 il callo osseo non si \u00e8 riformato e la gamba destra \u00e8 diventata tre centimetri pi\u00f9 corta della sinistra. La sua brillante carriera sembra essersi definitivamente conclusa.\nIl ritorno.\nValeri non si rassegna alla cattiva sorte e dichiara a pi\u00f9 riprese: \"Io riprender\u00f2 a saltare\". Da tutte le parti della Russia e del mondo arrivano lettere di incoraggiamento che spingono lo sfortunato campione a tentare il ritorno e gli danno la forza di sottoporsi a 37 interventi chirurgici girando numerose cliniche, sino a che nel maggio del 1968 il professor Gavriil Abramovi\u010d Ilizarov completa un difficilissimo intervento di allungamento della struttura ossea che gli permette di recuperare i tre centimetri persi della gamba destra.\nIl suo ritorno alle gare \u00e8 nel giugno 1969, con un misero (per lui) 2,03\u00a0m. Il miracolo del suo rientro riesce solo a met\u00e0, e nonostante tutti i suoi sforzi non riuscir\u00e0 ad andare oltre 2,07\u00a0m rimanendo ben lontano dai suoi livelli pre-incidente. Dopo un solo anno di attivit\u00e0 agonistica si decide a ritirarsi definitivamente.\nDopo l'atletica.\nDopo il ritiro, nel 1972 sposer\u00e0 in seconde nozze la cavallerizza Elena Petu\u0161kova oro a squadre nel \"dressage\" alle Olimpiadi di Monaco di Baviera e tre volte iridata. Si laurea in psicologia dello sport, e scrive un'autobiografia intitolata \"Il diritto al salto\", a cui faranno seguito altri due libri e cinque pi\u00e8ce teatrali. La sua vicenda personale ha anche ispirato un film, \"Secondo tentativo\". Morir\u00e0 a soli sessant'anni, dopo lunga malattia, anche se in molti daranno la responsabilit\u00e0 al suo alcolismo."}
{"id": "910220", "revid": "22475", "url": "https://it.wikipedia.org/wiki?curid=910220", "title": "Strada statale 110 di Monte Cucco e di Monte Pecoraro", "text": "La strada statale 110 (SS 110) \u00e8 una ex strada statale. Attualmente la sua gestione \u00e8 passata in carico alle province di Reggio Calabria e Vibo Valentia. Il tratto compreso nel reggino ha ora assunto il nome di \"strada provinciale 9\" mentre quello compreso nel Vibonese viene denominato \"SP ex SS 110 Serra San Bruno-Simbario\".\nAttraversa la Calabria dal tratto ionico a quello tirrenico, rispettivamente dal comune di Monasterace in provincia di Reggio Calabria al comune di Pizzo in provincia di Vibo Valentia. \nIl percorso della strada si snoda in un ambiente quasi totalmente montano e attraversa le Serre calabresi, in particolare i monti Cucco e Pecoraro.\nI comuni che attraversa sono: Monasterace, Stilo, Pazzano, Caulonia (Ziia), Serra San Bruno, Spadola, Simbario, San Nicola da Crissa e infine sulla costa tirrenica si congiunge alla strada statale 18, nel territorio di Pizzo.\nStoria.\nLa strada fu voluta per la prima volta nel 1837 da Ferdinando II delle Due Sicilie per potenziare gli stabilimenti siderurgici di Mongiana e Ferdinandea operanti sin dal 1782.\nPrima Mongiana comunicava col Tirreno, poco a nord di Pizzo, per una via carrettiera di 18km passante per Angitola mentre verso l'area jonica comunicava con la zona mineraria di Pazzano per strade impraticabili ai carri e percorribile solo a dorso di mulo.\nL'opera ebbe un costo complessivo di 200.000 ducati e fu completata solo alla fine dell'800.\nNel tratto che va da Monasterace a Serra San Bruno vennero edificate delle case cantoniere tra cui quella in localit\u00e0 Bordingiano (Stilo), Mangiatorella (Stilo), Femminamorta (Pazzano) e Monte Pecoraro (Mongiana) poi dismesse negli anni ottanta.\nL'asfaltatura della strada si comp\u00ec tra gli anni cinquanta e sessanta del XX secolo.\nIl 24 novembre 2019 all'altezza di Monte Campanaro dopo il bivio della frazione di Pietra crolla una frana che interrompe il collegamento con Serra San Bruno. Il tratto verr\u00e0 ripristinato alcuni mesi dopo."}
{"id": "910222", "revid": "240277", "url": "https://it.wikipedia.org/wiki?curid=910222", "title": "Ragazze (album)", "text": "Ragazze \u00e8 il quinto album in studio della cantante italiana Paola Turci, pubblicato nel 1993 dalla BMG e dalla RCA Italiana.\nDescrizione.\nUscito dopo la partecipazione della cantante al Festival di Sanremo 1993, dove l'artista romana ha presentato il brano da lei scritto \"Stato di calma apparente\", l'album \u00e8 il primo della cantante dopo la rescissione del contratto con la precedente etichetta It, con la quale aveva pubblicato i primi quattro album.\nNel 1994 \u00e8 stato ripubblicato con l'aggiunta di due brani, \"Io e Maria\" in versione remix e \"Ancora tu\", storico brano di Lucio Battisti, brano quest'ultimo non inedito comunque perch\u00e9 gi\u00e0 inserito nel disco \"Innocenti evasioni 1994\", raccolta che vedeva i pi\u00f9 popolari artisti italiani reinterpretare le canzoni di Battisti.\n\"Ragazze\" contiene anche un pezzo scritto da Luca Carboni (\"Io e Maria\"), uno firmato da Sergio Cammariere (\"Mentre piove\") e brani scritti dalla Turci assieme a Adriano Pennino, tra cui \"Pedal\u00f2\", singolo pubblicato nell'estate 1993.\nLa tromba che accompagna l'artista in diversi brani del disco \u00e8 suonata da Demo Morselli. La foto della copertina \u00e8 stata scattata da Patrick Nicholas."}
{"id": "910224", "revid": "1442080", "url": "https://it.wikipedia.org/wiki?curid=910224", "title": "Unione Sportiva Lecce 1958-1959", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1958-1959."}
{"id": "910225", "revid": "86341", "url": "https://it.wikipedia.org/wiki?curid=910225", "title": "Nazionale di rugby a 15 dell'Uruguay", "text": "La nazionale di rugby a 15 dell'Uruguay () \u00e8 la squadra nazionale di rugby a 15 maschile che rappresenta l'Uruguay in ambito internazionale; opera sotto la giurisdizione dell'Uni\u00f3n de Rugby del Uruguay (URU).\nAttiva dal 1948, quando debutt\u00f2 a Buenos Aires in maniera non ufficiale contro il , partecipa dal 1951 al campionato sudamericano, competizione che l'ha vista vittoriosa solo una volta nel 1981 ma innumerevoli volte seconda; si tratta, infatti, della miglior formazione nazionale del Sudamerica dopo l', formazione sconfitta in partita ufficiale per la prima volta nel 2018.\nL'Uruguay vanta 4 partecipazioni alla Coppa del Mondo di rugby, in nessuna delle quali super\u00f2 mai la prima fase; vanta altres\u00ec la vittoria in tre edizioni della World Rugby Nations Cup, della quale al 2021 \u00e8 il detentore essendone il pi\u00f9 recente vincitore nel 2019.\nIl commissario tecnico della squadra \u00e8, dal 2015, l'argentino Est\u00e9ban Meneses.\nIl loro soprannome, Teros, fa riferimento al vanellus chilensis.\nStoria.\nOrigini.\nIl debutto internazionale ufficiale dell'Uruguay fu nel 1951, ai Giochi panamericani, in una partita contro l'Argentina, persa 62-0. Sino all'epoca non esisteva una federazione uruguayana e il principale club, il \"Montevideo Cricket Club\", faceva parte della River Plate Rugby Union, ossia della federazione argentina. Proprio quel club aveva affrontato nel 1948 il Cile a Buenos Aires in quello che viene idealmente ma erroneamente considerato l'esordio ufficioso della nazionale uruguaiana.\nL'Uruguay non ebbe un calendario di incontri molto fitto negli anni '50, cos\u00ec che il seguente incontro fu disputato cinque anni dopo, con una sconfitta contro il Cile, e di nuovo due anni dopo.\nNel 1958, affrontarono nuovamente l'Argentina che offr\u00ec uno spettacolo simile a quello del primo incontro, vincendo 50 a 3. Tuttavia, l'Uruguay riusc\u00ec ad ottenere una vittoria nello stesso anno, battendo il Per\u00f9.\nGli anni '60 iniziarono bene per l'Uruguay, con una vittoria sul Brasile. Tuttavia, questo successo fu seguito da una serie di quattro sconfitte.\nL'unica altra vittoria nel decennio fu contro il Cile nel 1964, seguita da altre cinque sconfitte consecutive.\nAnni '70 e '80.\nGli anni '70 furono un periodo migliore per l'Uruguay in confronto ai decenni anteriori. Iniziarono con una vittoria sul Paraguay nel 1971, che fu seguita da una vittoria e una sconfitta con il Cile e con una vittoria con il Brasile.\nVinsero tutti i match, ad eccezione di due incontri nei quali furono sconfitti dall'Argentina di 55 punti. Nel 1977 persero di 77 punti a zero contro i \"pumas\", due anni dopo andarono vicini ad un ottimo risultato, perdendo solo di 3 punti (19 to 16).\nGli anni '80 iniziarono con una vittoria (54-14) con il Paraguay, a cui segu\u00ec una striscia positiva interrotta dall'Argentina nel 1983.\nNegli anni 1987/1989 la squadra mantenne l'imbattibilit\u00e0, fino alla partita persa con il Cile per 19 a 17.\nA questa sconfitta seguirono due sonore disfatte, con l'Argentina e con gli Stati Uniti d'America per ben 60 punti.\nDal 1990 ad oggi.\nGli anni '90 iniziarono positivamente per il rugby uruguagio grazie a tre vittorie consecutive contro Cile, Brasile e Paraguay, alle quali seguirono altre vittorie contro rivali tradizionali del sud america, tranne i maestri argentini. L'Uruguay gioc\u00f2 anche contro la Nazionale Canadese, perdendo per 28 a 9 nel 1995. Ci\u00f2 port\u00f2 ad una striscia di sconfitte contro Argentina, USA e lo stesso Canada negli anni 1996/'97. Nonostante i risultati altalenanti, l'Uruguay riusc\u00ec nell'impresa di qualificarsi alla coppa del mondo 1999 in Galles, dove batterono la Spagna nella fase eliminatoria a gironi.\nNel 2001 l'Uruguay perse di soli 10 punti contro l'Argentina e contro altre nazioni ben pi\u00f9 accreditate, come l'Italia. Nel 2002 l'Uruguay consolid\u00f2 i propri miglioramenti con una sconfitta e una vittoria di misura contro gli USA e una vittoria per 25 a 23 contro il Canada e continu\u00f2 a sconfiggere le altre nazioni minori sudamericane, imponendosi come la seconda forza del continente latino americano.\nCi\u00f2 port\u00f2 l'Uruguay a qualificarsi nuovamente per la coppa del mondo 2003 in Australia, dove venne sonoramente battuto dal Sud Africa, da Samoa e dai futuri campioni inglesi. L'Uruguay riusc\u00ec comunque a tornare a casa con una soddisfacente vittoria per 24 a 12 contro la Georgia.\nL'anno seguente vinsero tutti i loro incontri a parte una sconfitta contro l'Argentina e gli anni seguenti vennero sconfitti di 100 (nel 2004) e di 131 punti (nel 2004) dal Sud Africa.\nL'Uruguay non si \u00e8 qualificato per il mondiale sia per l'edizione del 2007 sia per quella del 2011, ma ci riesce in quella del 2015 dopo lo spareggio contro la Russia. I \"Teros\" perdono tutte le partite del mondiale inglese contro Australia, Inghilterra, Galles e Figi, nel girone di ferro della competizione.\nI Teros sono presenti anche alla Coppa del Mondo di rugby 2019 in Giappone, ma stavolta all'interno delle qualificazioni continentali, a seguito delle due vittorie ottenute nel doppio confronto col Canada. Nella competizione nipponica, ottengono la loro terza vittoria mondiale della storia, quella di maggiore prestigio, avendo battuto 30-27 le Figi che li sopravanzano nel ranking.\nSi \u00e8 qualificata per la Coppa del Mondo di rugby 2023 battendo gli USA nel doppio confronto delle qualificazioni."}
{"id": "910226", "revid": "36426", "url": "https://it.wikipedia.org/wiki?curid=910226", "title": "Le esequie di san Gerolamo", "text": ""}
{"id": "910228", "revid": "223338", "url": "https://it.wikipedia.org/wiki?curid=910228", "title": "James Clifford", "text": "Insegna \"History of Consciousness\" presso l'Universit\u00e0 della California di Santa Cruz.\nNell'aprile 1984 ha partecipato, insieme ad altri studiosi, al seminario di Santa Fe, da cui poi \u00e8 stato ricavato il libro \"Writing Culture\".\nNel 1988 ha scritto \"The Predicament of Culture: Twentieth Century Ethnography, Literature, and Art\", tradotto in sette lingue.\nLa cultura come testo.\nCon l'opera di James Clifford l'antropologia entra nella sua fase postmoderna e decostruzionista. Il concetto di cultura viene definitivamente messo da parte, e il vero oggetto dell'antropologia \u00e8 l'antropologo stesso, o meglio il suo io narrante. Questa rivoluzione era gi\u00e0 nell'aria con Clifford Geertz e la sua attenzione alla descrizione dell'Altro attuata dall'antropologo, ma con Clifford l'altro diventa la rappresentazione antropologica stessa. Clifford privilegia quindi nell'antropologia la sola parte che finora \u00e8 stata per lo pi\u00f9 ignorata, quella cio\u00e8 della scrittura e della costruzione del testo attuata dall'antropologo nel suo studio. \u00c8 l\u00ec che avviene la costruzione dell'altro, che dipende dai dispositivi testuali e dalle strategie retoriche adottate. La scrittura etnografica secondo Clifford \u00e8 determinata da:\nQueste variabili determinano quindi la produzione di testi che Clifford definisce altres\u00ec \"finzioni etnografiche\", intendendo con questa espressione non che una etnografia \u00e8 falsa, bens\u00ec che \u00e8 stata costruita, fabbricata a tavolino e come tale \u00e8 parziale perch\u00e9 inevitabilmente basata sulla selezione e l'esclusione. Tutto questo perch\u00e9, secondo Clifford, non esiste un elemento preesistente alla scrittura come la cultura, che \u00e8 semplicemente una finzione etnografica. Nella sua opera principale, \"Scrivere le culture\" (1986), Clifford teorizzava queste idee attuando una critica dell'oggetto di studio classico dell'antropologia \u2013 il primitivo, l'esotico \u2013 e rendendo il testo l'unica cosa che conta, mentre la cultura \u00e8 ridotta a una \"true fiction\", una finzione reale, una costruzione dell'antropologo. \nScenari postmoderni.\nClifford introduce la corrente postmoderna in antropologia. Non va dimenticato che il concetto di cultura \u00e8 legato a doppio filo alla modernit\u00e0 e come tale non pu\u00f2 non essere coinvolto in questa critica decostruzionista. Se il postmoderno, come ha detto Jean-Fran\u00e7ois Lyotard, \u00e8 caratterizzato dalla fine delle grandi narrazioni, allora la cultura, che \u00e8 stato lo strumento delle grandi narrazioni attraverso le quali la modernit\u00e0 ha messo in scena l'Altro, \u00e8 il primo oggetto della critica postmoderna. Il concetto di cultura come insieme complesso \u00e8 rifiutato, perch\u00e9 tale insieme non pu\u00f2 pi\u00f9 essere oggetto diretto di esperienza ma non \u00e8 altro che un artificio costruito dall'antropologo. Sicuramente tra i meriti di Clifford sta quello di aver svelato i particolari artifici narrativi propri dell'etnografia, dall'uso della terza persona al ricorso al genere maschile per indicare gruppi umani: accorgimenti retorici che depurano l'esperienza sul campo dell'antropologo da elementi soggettivi e la incanalano in una serie di sterili convenzioni espositive. Tuttavia il problema di Clifford sta nell'aver trasformato questo difetto dell'antropologia in pregio, legittimandolo, affermando che la riduzione dell'Altro a un testo etnografico, lo spostamento dell'oggetto antropologico dall'altro all'io narrante \u00e8 positivo.\nNon si pu\u00f2 fare a meno di rivedere nuovamente apparire una forma estrema di etnocentrismo, che paradossalmente ricompare all'interno di una delle tesi pi\u00f9 relativiste mai tratteggiate. L'Altro viene infatti ridotto a una mera proiezione dell'osservatore, \u00e8 una semplice costruzione basate sulle categorie cognitive proprie e del tutto indifferente alle peculiarit\u00e0 dell'Altro. Clifford sembra proporre come soluzione un'antropologia dialogica dove il testo non \u00e8 pi\u00f9 solo un prodotto dell'antropologo ma il frutto di un incontro tra osservatore e osservato; questa soluzione appare tuttavia difficilmente applicabile viste le rigide premesse poste da Clifford. "}
{"id": "910233", "revid": "240277", "url": "https://it.wikipedia.org/wiki?curid=910233", "title": "Una sgommata e via", "text": "Una sgommata e via \u00e8 il sesto album di Paola Turci, pubblicato nel 1995 dall'etichetta discografica BMG.\nUscito due anni dopo un grave incidente automobilistico di cui \u00e8 stata vittima, il disco Sonorit\u00e0 rock e testi grintosi sono l'elemento di distinzione di questo lavoro discografico.\nAnticipato dal singolo \"Una sgommata e via\", scritto per lei da Vasco Rossi, l'album contiene due cover di due brani noti degli anni sessanta: \"E se ci diranno\", rifacimento dell'omonima canzone di Luigi Tenco datata 1966, e \"Oh...oh, oh, oh, oh\", cover del brano dei Led Zeppelin \"D'yer Mak'er\".\nDa segnalare anche \"Nosy Be\", brano scritto dalla cantante stessa e dedicato all'omonimo villaggio, e l'intima \"Qualcosa \u00e8 cambiato.\"\nTra i musicisti che suonano per lei figura Demo Morselli, Alessandro Magri alle tastiere e programmazione computer, Roberto Drovandi al basso, Lele Melotti alla batteria e Andrea Braido alle chitarre; nel coro figura, invece, Lalla Francia."}
{"id": "910234", "revid": "287204", "url": "https://it.wikipedia.org/wiki?curid=910234", "title": "Storia proibita del '900 italiano", "text": "Storia proibita del '900 italiano \u00e8 una serie televisiva di documentari di divulgazione storica trasmessi in Italia da History nel luglio \u2013 agosto 2006 (prima serie), nel gennaio \u2013 febbraio 2007 (seconda serie), nel maggio - giugno 2008 (terza serie) e nel luglio - agosto 2009 (quarta serie).\nGli episodi delle prime tre serie sono stati replicati da LA7 nell'estate del 2007 (e in annate successive, fino al 2011), i primi due episodi della prima serie sono stati distribuiti in edicola con il quotidiano \"Libero\", la prima e seconda serie integrale ha costituito un cofanetto distribuito in libreria con una prefazione di Marta Boneschi. I primi due episodi della seconda serie sono stati distribuiti con il periodico \"Focus\" (Mondadori). Gli stessi episodi sono stati distribuiti online sempre sul sito di Focus ma con il titolo modificato in \"Storie Proibite - La rivoluzione dei costumi sessuali degli Italiani\".\nLa prima e la seconda serie, composte da dieci documentari della durata di 52 minuti l'uno, indagano sull'evoluzione dei costumi sessuali degli italiani nel corso del XX secolo attraverso diverse chiavi di narrazione: le vicende di amori, intrighi e tradimenti illustri, la trasformazione del comune senso del pudore, gli scandali sessuali, l'evoluzione delle leggi che disciplinano il matrimonio, la famiglia, la prostituzione, i delitti d'onore. La terza serie ha approfondito aspetti del Sessantotto e delle guerre che hanno coinvolto l'Italia, sempre in chiave di costume e trasformazioni sociali. La quarta ed ultima serie si \u00e8 invece concentrata sugli anni ottanta.\nIl programma \u00e8 stato ideato e diretto da Davide Savelli, scritto con Michele Astori, Cosimo Calamini, Arnaldo Donnini, Valdo Gamberutti, Flavia Medusa, Daniele Ongaro e Giulio Spadetta, ed \u00e8 stato prodotto da Wilder, sotto la produzione esecutiva di Eliana Guerra, per Fox Channels Italia."}
{"id": "910235", "revid": "547034", "url": "https://it.wikipedia.org/wiki?curid=910235", "title": "Marino Lazzari", "text": "Biografia.\nDopo aver compiuto gli studi classici ad Alatri, si laure\u00f2 in Lettere e Filosofia all'Universit\u00e0 di Napoli nel 1905.\nDistinto insegnante, iscritto nel ruolo d'onore, esercit\u00f2 la sua professione in varie citt\u00e0 d'Italia e collabor\u00f2 con numerose riviste politiche del tempo, come \"L'Idea nazionale\" e \"L'Epoca\".\nStretto collaboratore di Giuseppe Bottai (che conobbe probabilmente all\"'Epoca\"), quando Bottai divenne ministro dell'Educazione nazionale fu da questi voluto, nel 1938, come direttore generale delle Antichit\u00e0 e delle Belle Arti, incarico che mantenne fino al 1943. Dal 1940 Lazzari diresse la rivista \"Le arti\", rassegna bimestrale di arte antica e moderna.\nPer Alatri volle il restauro della chiesa di San Silvestro e della Collegiata di Santa Maria Maggiore, per riportarle nella veste originale.\nFece parte della commissione ministeriale che nel 1939 si occup\u00f2 della stesura della legge 29.06.1939, n.1497, sulla difesa delle bellezze naturali.\nNel febbraio 1944 fu arrestato assieme ad altri centocinquanta funzionari del ministero.\nL'opera di Lazzari fu lodata da don Giuseppe De Luca in \"Umori del tempo\" (\"L'Avvenire d'Italia\", 3 dicembre 1940)."}
{"id": "910243", "revid": "1318658", "url": "https://it.wikipedia.org/wiki?curid=910243", "title": "Sentiero Italia", "text": "Il Sentiero Italia \"(SI)\" \u00e8 un sentiero escursionistico di lunga percorrenza lungo circa che attraversa le due grandi dorsali montuose della penisola italiana (Appennini e Alpi).\nGeneralit\u00e0.\nL'idea originale nasce nel 1983 su intuizione di un gruppo di giornalisti e scrittori poi riunitisi nell'Associazione Sentiero Italia. In seguito, con la collaborazione del CAI, l'Associazione lancia poi nel 1995 l'evento \"CamminaItalia\", aperto a tutti e guidato da Teresio Valsesia, Riccardo Carnovalini e Giancarlo Corbellini. Un gruppo di escursionisti parte dalla cittadina sarda di Santa Teresa di Gallura, in provincia di Sassari, per coprire gran parte del percorso in otto mesi. L'iniziativa \u00e8 stata ripetuta nel 1999, questa volta con la collaborazione dell'Associazione Nazionale Alpini.\nNel 2018 il Club Alpino Italiano annuncia, d'intesa con l'Associazione Sentiero Italia, l'intenzione di recuperare e rilanciare il tracciato rinominandolo \"Sentiero Italia Cai\". L'iniziativa prevede la raccolta delle informazioni sullo stato attuale del percorso e la progettazione, programmazione e realizzazione di tutti gli interventi necessari per la percorribilit\u00e0 (manutenzione, posa della segnaletica).\nIl percorso, suddiviso in circa 500 tappe, parte dalla localit\u00e0 di Santa Teresa di Gallura in provincia di Sassari e prosegue poi dalla Sicilia lungo tutta la dorsale appenninica e il versante meridionale delle Alpi fino a Muggia, in provincia di Trieste, utilizzando lunghi tratti di itinerari preesistenti quali la Grande Traversata delle Alpi, l'Alta Via dei Monti Liguri e la Grande Escursione Appenninica, attraversando in tutto 6 siti naturali UNESCO, 20 regioni e 360 comuni italiani.\nEscursioni complete.\nIl primo \"exploit\" in solitaria \u00e8 di Emilio Pizzocol, 54 anni, un escursionista del CAI di Sesto San Giovanni con alle spalle un\u2019intensa attivit\u00e0 alpinistica. Pizzocol percorre il tracciato in 226 tappe e definisce il CamminaItalia \u00abUn\u2019avventura infinita\u00bb. La sua impresa viene documentata su \u201cLo Scarpone\u201d con una foto in copertina e con un articolo del direttore della rivista, Teresio Valsesia.\nL'escursionista e fotografo professionista Lorenzo Franco Santin ha compiuto l'intero percorso, a piedi e in solitaria, partendo il 30 marzo 2017 da Santa Teresa di Gallura e giungendo in localit\u00e0 Lazzaretto, presso il confine tra l'Italia e la Slovenia, il 25 agosto. Santin segu\u00ec il tracciato \"storico\" del Sentiero Italia, tenendo una media di al giorno, effettuando delle deviazioni in situazioni in cui la privatizzazione dei terreni o il degrado dell'ambiente naturale non consentivano di proseguire secondo il percorso individuato dall'Associazione Sentiero Italia. L'anno precedente lo stesso Santin aveva tentato la stessa impresa partendo il 23 maggio, ma era stato costretto ad interrompere il cammino in Val Masino a causa delle avverse condizioni atmosferiche dopo aver percorso in 121 giorni.\nRenato Frignani inizia il suo viaggio in Italia in solitaria il 30 marzo 2019 camminando la GTE Elbana per poi iniziare il Sentiero Italia Cai da Santa Teresa di Gallura il 4 Aprile.\nA met\u00e0 della catena costiera calabrese, Renato nota tra i sacchetti dell\u2019immondizia un cucciolo di pastore maremmano. Lo salva e se ne prende cura decidendo di continuare il viaggio insieme a lui, Pulce.\nL\u2019incontro con questo cane cambia tutta l\u2019organizzazione logistica del viaggio.\nGli eventi portano i due ad arrivare sulle Alpi Marittime in Piemonte in autunno avanzato il che crea diversi problemi per il proseguimento del cammino in sicurezza.\nRenato decide di continuare a camminare a quote pi\u00f9 basse per evitare neve e ghiaccio, compiendo un tracciato che collega sentieri, forestali e strade carrozzabili.\nAd intermittenza percorrono anche alcune varianti del Sentiero Italia Cai sul confine Italo-Svizzero e in Friuli.\nRaggiungono la localit\u00e0 Lazzaretto di Muggia il 18 gennaio 2020 dopo 4513 km.\nTraccia.\nNegli ultimi anni \u00e8 stata uniformata la segnaletica, con un segnavia rosso-bianco-rosso con la scritta SI.\nPer lunghi tratti, il Sentiero Italia Cai coincide in gran parte con sentieri preesistenti, in particolare:\nIl percorso ufficiale, aggiornato contestualmente alle operazioni di manutenzione e ripristino ad opera di oltre 6000 volontari del CAI, \u00e8 disponibile sul sito del Sentiero Italia, lanciato dal Club Alpino Italiano a febbraio 2019."}
{"id": "910244", "revid": "44876", "url": "https://it.wikipedia.org/wiki?curid=910244", "title": "Dino Bruseschi", "text": "I tifosi friulani meno giovani lo ricordano per essere stato il presidente dell' per 16 anni dal 1952 al 1968 dopo aver ricevuto la societ\u00e0 dalle mani del suocero Giuseppe Bertoli con cui peraltro aveva precedentemente collaborato. Con lui la squadra sfior\u00f2 lo scudetto nel 1955 terminando seconda alle spalle del . Diversi i giocatori lanciati nella massima serie fra cui Arne Selmosson, Giuseppe Virgili, Dino Zoff, Tarcisio Burgnich, Fabio Cudicini, Bengt Lindskog e Silvano Moro. Durante il suo mandato di presidente dell'Udinese \u00e8 stato anche consigliere in Lega Calcio dove veniva scherzosamente chiamato \"il tarzan dei presidenti\" per il suo fisico possente.\nOltre che essere stato proprietario di un'avviata industria nel legno con sede a Palmanova, \u00e8 stato anche, negli anni sessanta, Presidente del consiglio d'amministrazione del quotidiano Messaggero Veneto e sindaco di Palmanova, suo comune di nascita, dal 1956 al 1975.\nCavaliere del Lavoro nel 1957, Commendatore nel 1961 e Grand'Ufficiale dal 1971.\nNel 1974 convinto dagli amici, ritenta l'avventura nel calcio portando il Palmanova dalla seconda categoria alla serie D in quattro anni. Ma dopo aver fallito il gran salto in serie C dove voleva andare a giocarsi il derby con l' (che nel frattempo dopo lunghi anni di purgatorio era risalita in due soli anni dalla serie C alla serie A) lascia definitivamente il calcio nel 1980. \u00c8 morto all'et\u00e0 di 76 anni a Udine il 13 novembre 1997. A lui \u00e8 stato intitolato il Polisportivo Comunale di Palmanova e i campi d'allenamento vicino allo Stadio Friuli."}
{"id": "910246", "revid": "287204", "url": "https://it.wikipedia.org/wiki?curid=910246", "title": "Trasporti in Togo", "text": "Questa voce raccoglie le principali tipologie di Trasporti in Togo.\nTrasporti su rotaia.\nRete ferroviaria.\nIn totale: 525\u00a0km di linee ferroviarie (dati 1995).\nReti metropolitane.\nIl Togo non dispone di sistemi di metropolitana.\nReti tranviarie.\nAttualmente anche il servizio tranviario \u00e8 assente in questa nazione.\nTrasporti su strada.\nRete stradale.\nStrade pubbliche: in totale 7.520\u00a0km (dati 1996)\nReti filoviarie.\nAttualmente in Togo non esistono filobus. \nAutolinee.\nNella capitale, Lom\u00e9, ed in altre zone abitate del Togo,\nprivate che gestiscono i trasporti urbani, suburbani ed interurbani esercitati con autobus.\nIdrovie.\nIl Togo pu\u00f2 contare su 50\u00a0km di acque fluviali navigabili, appartenenti al fiume Mono.\nTrasporti aerei.\nAeroporti.\nIn totale: 9 (dati 1999)\na) con piste di rullaggio pavimentate: 2\nb) con piste di rullaggio non pavimentate: 7"}
{"id": "910248", "revid": "110157", "url": "https://it.wikipedia.org/wiki?curid=910248", "title": "Fibreno", "text": "Il fiume Fibreno, noto anche come il \"fiume di Cicerone\", sorge dalle acque cristalline dell'omonimo lago, nella Riserva naturale lago di Posta Fibreno. \nPoco prima di abbandonare il comune di Posta Fibreno, incontra presso la storica \"Villa Gallio\" il Rio Carpello, suo principale affluente per la portata delle acque. Entra poi nel territorio comunale di Broccostella e, dopo aver ricevuto le acque del torrente Il Rio, che sorge sotto Fontechiari, raggiunge Carnello (frazione di Sora, Isola del Liri e Arpino), dove un salto naturale \u00e8 captato da una centrale e sfruttato per la produzione di energia idroelettrica. Dopo Carnello, esso segna il confine tra Sora e Isola Liri. Nel comune di Isola, alla sinistra orografica formava il Lago Tremoletto, oggi bonificato e trasformato in parco pubblico. Confluisce nel Liri presso l'Abbazia di San Domenico di Sora (dove forma una piccola isola), fornendogli una portata media costante di quasi 11\u00a0m\u00b3/s. \nLa durezza delle acque (ricche di calcare) ha favorito l'insediamento lungo le sue sponde di una serie di cartiere storiche o moderne, un tempo celebri anche a livello nazionale, . Oltre alla gi\u00e0 citata centrale idroelettrica di Carnello, una presa delle sue acque attiva, a San Domenico nel comune di Sora, un'altra turbina, la quale produce energia per lo stabilimento delle Cartiere Burgo.\nIl fiume Fibreno nel De legibus di Marco Tullio Cicerone.\nUna ampia descrizione delle bellezze del Fibreno \u00e8 riportata nel De legibus di Marco Tullio Cicerone.\n "}
{"id": "910251", "revid": "547992", "url": "https://it.wikipedia.org/wiki?curid=910251", "title": "Unione Sportiva Lecce 1957-1958", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1957-1958."}
{"id": "910253", "revid": "6923", "url": "https://it.wikipedia.org/wiki?curid=910253", "title": "Umberto D'Ancona", "text": "Biografia.\nNato a Fiume il 9 maggio 1896, studi\u00f2 dapprima all'Universit\u00e0 di Budapest e successivamente all'Universit\u00e0 di Roma dove si laure\u00f2 in scienze naturali nel 1920. Qui fu allievo di Giovanni Battista Grassi e dal 1925 al 1929 diresse l'istituto di anatomia comparata.\nIl 22 luglio 1926 spos\u00f2 Luisa Volterra, figlia del matematico Vito, come lui di origine ebraica, che fu sua collaboratrice per molti anni e da cui ebbe una figlia, Silvia.\nNel 1930 si trasfer\u00ec all'Universit\u00e0 di Siena, nel 1936 all'Universit\u00e0 di Pisa e infine, nel 1936 all'Universit\u00e0 di Padova, dove rimase fino alla morte.\nScienziato di statura internazionale, \u00e8 stato considerato sia in Italia che all'estero lo zoologo italiano pi\u00f9 completo del secondo dopoguerra.\nAccademico dei Lincei dal 1948, fu socio di svariate altre accademie scientifiche italiane e straniere."}
{"id": "910255", "revid": "466539", "url": "https://it.wikipedia.org/wiki?curid=910255", "title": "Terremoto di Diano Marina del 1887", "text": "Il terremoto di Diano Marina colp\u00ec la localit\u00e0 e i dintorni, il 23 febbraio 1887, provocando danni estesi a zone distanti dall'epicentro. \u00c8 stato il sisma pi\u00f9 disastroso mai avvenuto in Liguria.\nStoria.\nLa prima scossa giunse poco prima delle 6:30, rinnovata alle 10, e quindi seguita da altre successive. Dopo la prima scossa gli abitanti erano fuggiti dalle case; non si erano ancora avuti i danni maggiori e molti tornarono nelle abitazioni a raccogliere i loro averi. Sopraggiunsero allora le due scosse maggiori (la pi\u00f9 forte di magnitudo 6,5) che rasero al suolo quasi tutto e provocarono un'ecatombe. A Diano Marina non rimase una sola casa intatta: un terzo del paese era totalmente raso al suolo; le vittime vennero calcolate inizialmente a 300 e successivamente a 500.\nI soccorsi immediati furono insufficienti. Dalla casa del sindaco dianese Ardizzone si fece una prima distribuzione di pane per i sopravvissuti. Sul luogo arrivarono subito il generale del Regio Esercito Maurizio Gerbaix de Sonnaz, il maggiore dei Carabinieri Reali e l'ingegner Normand, del Genio Civile. I lavori di salvataggio furono intrapresi da due Compagnie del Quattordicesimo Fanteria, che estrassero numerosi cadaveri dalle rovine. In mancanza di soccorsi, di medicamenti, di medici (era presente il solo medico di Diano), il cimitero era strapieno di cadaveri, accatastati gli uni sugli altri, i feriti erano portati su vagoni ferroviari e si sperava nel prossimo arrivo di una compagnia del Genio. Giunsero in loco i deputati Antonio Capoduro e Vincenzo Massab\u00f2; tra i giornalisti erano presenti solo quelli de \"Il Secolo XIX\" e Amato dell'\"Epoca Democratica\".\nTra i vari soccorritori spicc\u00f2 l'intervento del tenente dei Carabinieri Reali conte Luciano Vittorio Emanuele Francesco Ponci (Parma, 1862 - Milano, 1931), in servizio presso la Legione CC. di Torino, per quest'evento decorato con Medaglia d'Argento al Valor Civile (Regio Decreto del 9 febbraio 1888), la cui motivazione recita: \"In data 23 febbraio 1887 adoperandosi in Diano Marina con manifesto rischio della vita in soccorso delle persone pericolanti tra le macerie di case rovinate dal terremoto che desol\u00f2 la Liguria Occidentale\".\nTra gli edifici distrutti vi fu la chiesa parrocchiale di Sant'Antonio Abate, dove proprio il giorno prima il pittore savonese Lazzaro De Maestri aveva completato i suoi affreschi. La scossa di terremoto venne avvertita fino a Montpellier a ovest, fino a Basilea a nord e fino alla Sardegna settentrionale a sud. I danni furono rilevati dal geologo italiano Arturo Issel nel dipartimento delle Alpi Marittime fino al paese di Clans, nella valle del fiume Tinea; vi furono danni rilevanti a Grasse e le scosse furono poco sentite tra Villefranche-sur-Mer e Beaulieu-sur-Mer, mentre Castiglione e Mentone furono gli unici centri che subirono danni gravi.\nSi verific\u00f2 anche un maremoto, con onde alte fino a quattro metri ad Alassio dopo che il mare si era ritirato di ben 30 metri dalla costa tra Mentone e Albissola Marina, provocando danni. Secondo la legge del 31 maggio 1887, emanata dal governo Depretis VIII, i comuni colpiti furono 106 nell'attuale provincia di Imperia e 37 nell'attuale provincia di Savona, per un danno economico totale di 15.409.842 lire (esclusi otto comuni)."}
{"id": "910256", "revid": "125939188", "url": "https://it.wikipedia.org/wiki?curid=910256", "title": "Kinder Sorpresa", "text": "Il Kinder Sorpresa \u00e8 un prodotto alimentare dell'industria dolciaria Ferrero.\nStoria del prodotto.\nL'idea della produzione di un alimento a forma di uovo nasce nel 1968 assieme ad una linea di prodotti per bambini denominata \"Kinder Ferrero\". L'inventore William Salice \u00e8 vissuto a Casei Gerola, in provincia di Pavia.\nNel 2004 si sono festeggiati i 30 anni della nascita del Kinder Sorpresa (1974-2004). Per l'occasione l'azienda Ferrero ha organizzato una mostra itinerante, che \u00e8 stata esposta in varie citt\u00e0 italiane e all'estero. La mostra comprende un grande numero di collezioni sino al 2004. \nAttualmente la raccolta \u00e8 esposta ad Alba.\nProdotto.\nIl Kinder Sorpresa \u00e8 uno snack dolce a forma di uovo cavo contenente al suo interno un piccolo gadget. L'uovo \u00e8 composto da un guscio di cioccolato al latte, coperto internamente da uno strato di glassa al latte. All'interno dell'uovo di cioccolato \u00e8 inserito, per garantire l'igiene dell'alimento, un involucro di plastica a forma di capsula, al cui interno si trova una sorpresa come un piccolo giocattolo, dei colori, ecc. Come per l'uovo di Pasqua la spinta all'acquisto \u00e8 incentivata dalla presenza all'interno di un oggetto utilizzabile per altri scopi, in questo caso ludico. L'ovetto \u00e8 imballato individualmente e venduto singolarmente (20 g) o in confezione da tre o sei pezzi. \nL'alimento viene prodotto in sette stabilimenti: Alba, Stadtallendorf, Belsk Du\u017cy, Arlon, Vladimir, La Pastora e San Jos\u00e9 Iturbide.\nVarianti.\nIn seguito al successo dell'alimento, la Kinder ha progettato e immesso sul mercato diverse varianti.\nGadget.\nLe sorprese sono rappresentate da piccoli e ingegnosi giocattoli o modellini di plastica e raramente in altri materiali (legno o lega metallica).\nDal 1991 sono state introdotte le miniature dipinte a mano con tema comune tali da considerarsi in \"serie\" e per questo essere ricercate e collezionate.\nEssendo il volume dell'involucro in plastica di dimensioni ridotte i giocattoli sono spesso smontati ma facilmente assemblabili dai bambini piccoli, anche grazie alla cartina di istruzioni inclusa. Tra questi, ad esempio, modellini di antichi e moderni mezzi di locomozione, buffi animali o personaggi umani e macchinine, sino ai soldatini.\nLo studio per la progettazione dell'ingombro e posizione dei pezzi da inserire nell'involucro (i cui due estremi sono sferici) necessita dell'uso di calcoli di volumetria. Dal 2013 la progettazione e produzione dei giocattoli \u00e8 stata delegata ad una divisione specifica dell'azienda, denominata \" Kinder Surprise Company\".\nCollezionismo.\nLa precisione e la cura dei dettagli profusi nell'ideazione, produzione e decorazione sono tali che questi oggetti, grazie anche al costo minimo di acquisto, sono diventati nel tempo fonte di collezionismo di massa e le sorprese furono catalogate dagli stessi collezionisti in elenchi non ufficiali; non \u00e8 mai stato mantenuto infatti un elenco ufficiale delle \"sorprese\" che si potevano trovare nell'ovetto Kinder e solo recentemente e sporadicamente sono stati stampati elenchi da parte del produttore.\nInoltre, le prime sorpresine apparse sul mercato e per diversi anni erano prive della sigla identificativa K-aa (dove aa corrisponde all'anno di produzione), una consuetudine iniziata solo alla fine degli anni ottanta con la crescita del fenomeno del collezionismo, al fine di permettere una pi\u00f9 facile catalogazione a chi fosse interessato. L'idea della sorpresa contenuta in un involucro a forma di ovetto \u00e8 stata sfruttata da molte industrie del settore.\nCasi mediatici.\nStati Uniti.\nGli ovetti Kinder sono vietati negli USA, a causa del Federal Food, Drug, and Cosmetic Act del 1938, che impedisce di introdurre materiale non commestibile all'interno di generi alimentari. La sicurezza dei bambini viene spesso citata per giustificare la proibizione.\nL'importazione di un Kinder Sorpresa negli Stati Uniti d'America pu\u00f2 portare a una multa di 300 dollari e al sequestro e alla distruzione dell'oggetto da parte delle autorit\u00e0. Tuttavia, dal 2018 \u00e8 stato ottenuto il via libera per mettere in vendita il Kinder Joy (in Italia, noto in passato come Kinder Merendero), dove il giocattolo \u00e8 separato dal cioccolato e quindi pi\u00f9 sicuro per i bambini e in regola con la legge.\nRegno Unito.\nNel 2000, tre bambini nel Regno Unito sono morti per soffocamento dopo aver ingoiato la sorpresa contenuta nell'ovetto. I genitori promossero una campagna per il ritiro del prodotto dall'Unione europea. La proposta venne discussa nella Camera dei comuni e dal Dipartimento del commercio e dell'industria, i quali sentenziarono che \"La tragica morte dei bambini \u00e8 stata causata dall'ingestione di parti minute del contenuto dell'uovo di cioccolato. Molti altri prodotti e giocattoli con parti minute sono disponibili in commercio. Se si cominciasse a vietare ogni prodotto che potrebbe essere ingoiato da un bambino, rimarrebbero pochi giocattoli sul mercato\".\nRomania.\nNel novembre 2016 il giornalista Nick Parker, corrispondente del \"Sun\" in Romania, pubblica un articolo nel quale dichiara che Ferrero sfrutterebbe la manodopera rumena per creare le sorprese del famoso \"ovetto\", con una retribuzione di circa 22 penny (26 centesimi in euro) l'ora e facendo lavorare anche bambini di 6 anni. Nell'articolo viene presentata la testimonianza della famiglia Juri, dove sia i genitori che i figli lavorerebbero per Ferrero assemblando i giocattoli del Kinder Sorpresa."}
{"id": "910257", "revid": "110157", "url": "https://it.wikipedia.org/wiki?curid=910257", "title": "Unione Sportiva Lecce 1956-1957", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1956-1957."}
{"id": "910262", "revid": "6923", "url": "https://it.wikipedia.org/wiki?curid=910262", "title": "Some Great Reward", "text": "Some Great Reward \u00e8 il quarto album in studio del gruppo musicale britannico Depeche Mode, pubblicato il 24 settembre 1984 dalla Mute Records.\nDescrizione.\nL'album denota un cambio stilistico piuttosto importante nella band, che ora comincia a orientarsi verso sonorit\u00e0 pi\u00f9 cupe. Il tono dei testi \u00e8 in quest'album meno materialista che nel precedente, e ne \u00e8 la prova il singolo \"People Are People\", che denuncia il razzismo e i pregiudizi in genere. In riferimento alla produzione dei Depeche Mode, \"Some Great Reward\" \u00e8 il secondo capitolo della \"trilogia berlinese\", caratterizzata da influenze industrial molto popolari in quel periodo nella Germania Ovest che li ospitava. Incopertina compare la Round Oak Steelworks di Brierley Hill, West Midlands (formerly Staffordshire), Inghilterra.\nTracce.\nMute: DM CD 4 (CD/SACD + DVD) / CDX STUMM 19 (CD/SACD)\nTour promozionale.\nPer promuovere l'album, il gruppo intraprese il Some Great Reward Tour, partito il 27 settembre 1984 dal Coliseum di Saint Austell, e conclusosi il 30 luglio 1985 alla Torwar Hall di Varsavia. Per quanto riguarda l'Italia, il tour fece tappa nelle seguenti date:"}
{"id": "910264", "revid": "1479209", "url": "https://it.wikipedia.org/wiki?curid=910264", "title": "Centro per l'arte contemporanea Luigi Pecci", "text": "Il Centro per l'arte contemporanea Luigi Pecci \u00e8 un centro polifunzionale situato a Prato che ha come finalit\u00e0 le attivit\u00e0 museali di raccolta, conservazione e valorizzazione di opere d'arte contemporanea, i servizi di informazione, didattica e documentazione, l'organizzazione di esposizioni temporanee, rassegne, eventi. Al Centro \u00e8 riconosciuta la funzione pubblica di coordinamento del sistema regionale dell'arte contemporanea.\nNel 2016 il Centro Pecci ha riaperto dopo il completamento dell'ampliamento a firma dell\u2019architetto Maurice Nio e la ristrutturazione dell\u2019edificio originario progettato dall\u2019architetto razionalista Italo Gamberini.\nOggi il complesso ospita, oltre a pi\u00f9 di 3000 m\u00b2 di sale espositive, l\u2019archivio e la biblioteca specializzata CID/Arti Visive, che conta un patrimonio di circa volumi, l\u2019auditorium\u2013cinema, la libreria, il ristorante e il bistrot e il teatro all'aperto. \nStoria.\nIl centro fu costruito dall'architetto Italo Gamberini (autore anche della vicinissima Galleria Farsetti) su incarico dell'industriale pratese Enrico Pecci, in memoria del figlio scomparso Luigi Pecci. In un primo tempo venne elaborato un progetto, in collaborazione con l'ingegnere Attilio Mazzoni, ispirato al palazzo della CEE a Bruxelles (il cui modello venne presentato all'amministrazione comunale alla fine del 1978). Finalmente nel 1981, approvato l'impianto urbanistico - consistente nell'edificio museale e in due corpi da destinarsi a terziario - e individuata l'area (un lotto di propriet\u00e0 di una societ\u00e0 di cui Pecci era consigliere delegato), Italo Gamberini ricevette l'incarico di procedere alla stesura definitiva del progetto e alla conseguente realizzazione. Lo studio urbanistico e architettonico fu approntato entro il dicembre del 1981: dopo numerosi incontri fra la committenza, l'amministrazione e il progettista, la concessione edilizia fu finalmente rilasciata il 28 febbraio del 1984. I lavori vennero avviati nel 1985; nell'autunno del 1986 era gi\u00e0 completata la struttura (fondazioni, solai, telai metallici, scale esterne e copertura), mentre i tamponamenti e le finiture furono portati a termine agli inizi del 1988. Il museo venne ufficialmente inaugurato il 25 giugno 1988 con la mostra panoramica \"Europa oggi\".\nLa struttura originaria, ispirata al modello polifunzionale del Centro Georges Pompidou di Parigi, comprende lo spazio espositivo, il CID/Centro di Informazione e Documentazione sulle Arti visive con la biblioteca specializzata sull'arte e sull'architettura contemporanea; il Dipartimento Educazione, inaugurato alla fine degli anni Ottanta con la didattica sperimentale di Bruno Munari, che ha formato il personale interno che ha poi gestito in autonomia i laboratori fino al 2014; la Sezione Eventi dedicata nei primi quindici anni ad attivit\u00e0 musicali, video e performative nell'auditorium e nell'anfiteatro, a cui si aggiungono le proposte editoriali, i programmi di incontri e approfondimenti culturali.\nL'attivit\u00e0 museale si \u00e8 rivolta alla costituzione e all'incremento di una raccolta permanente che rappresentasse la traccia duratura di ci\u00f2 che era proposto in occasione di mostre temporanee, incentrate prevalentemente sugli sviluppi artistici italiani e internazionali, partendo dall'attualit\u00e0 per arrivare a comprendere ricerche artistiche della seconda met\u00e0 del Nocevento. Il patrimonio raccolto ha stimolato, a partire dagli anni Duemila, una riflessione sulla centralit\u00e0 della collezione e su attivit\u00e0 come la catalogazione e la conservazione, affiancate stabilmente all'organizzazione e presentazione di mostre temporanee. L'adeguamento degli spazi tecnici al piano interrato e il potenziamento dello spazio espositivo dedicato alla collezione sono gli sviluppi del processo di rifunzionalizzazione avviato in particolare fra il 2005 e il 2011 sotto la presidenza di Valdemaro Beccaglia, che ha indotto la direzione a prevedere l'ampliamento dell'edificio di Gamberini e la famiglia Pecci a proporne concretamente la realizzazione, commissionando il nuovo progetto all'architetto Maurice Nio.\nEdificio.\nSi compone oggi di due parti: l'edificio progettato negli anni Ottanta dall'architetto Italo Gamberini e la struttura in costruzione progettata dallo studio \"Maurice Nio / NIO architecten\" di Rotterdam, che abbraccia quella originaria e ne raddoppia la superficie espositiva.\nL'edificio di Gamberini si sviluppa sopra ad un livello interrato, che ospita gli spazi tecnici del museo, su due piani che alternano forme asimmetriche e simmetriche, volumetrie organiche e razionali, seguendo una pianta ad andamento a U segmentata, chiusa dalla cavea semicircolare del teatro all'aperto e circondata da un giardino. Al piano terra dal 2003 sono stati ricavati spazi dedicati ai progetti d'artista e interventi specifici temporanei, accanto ai laboratori didattici, al bar-ristorante e all'auditorium collocati in questa zona dall'inaugurazione. Al primo piano si trovano l'accoglienza e le sale museali a pianta quadrata, sottoposte nel 2003 ad un radicale intervento di restyling architettonico. L'ingresso al piano nobile, introdotto esternamente da un ponte scoperto rialzato su un lato del giardino, \u00e8 collegato internamente per mezzo di un tunnel coperto dall'edificio laterale che ospita piccole sale espositive dedicate a mostre di carattere specialistico e documentario, la biblioteca del CID/Centro di Informazione e Documentazione sulle Arti visive e gli uffici del Centro. Ulteriori spazi espositivi sono stati ricavati nel locale posto sotto alla gradinata del teatro.\nLa frequente occupazione e modificazione degli spazi ha permesso di aumentare la capacit\u00e0 espositiva temporanea del museo, tuttavia non ha risolto il gap esistente fra le reali esigenze del Centro e l'effettiva disponibilit\u00e0 di ambienti da dedicare alle esposizioni. L'ampliamento architettonico progettato da Maurice Nio risponde a questa esigenza, creando un nuovo circuito espositivo per le sale del primo piano, diversificando gli assi di fruizione e razionalizzando il flusso dei visitatori. La nuova parte ad anello cinge l'edificio originale toccandolo solo quando e dove \u00e8 necessario per il circuito, orientando l'entrata principale verso la strada.\nCollezione.\nLa collezione include circa mille opere, in prevalenza sculture, installazioni e ambienti, dipinti e opere video, realizzati dagli anni Cinquanta del Novecento ad oggi e acquisiti per lo pi\u00f9 in seguito alle mostre. Nuclei specifici di opere provengono dalla Collezione Carlo Palli, da acquisizioni degli Amici del Centro Pecci e della Fondazione Cassa di Risparmio di Prato.\nDi particolare rilievo risultano i lavori di vari esponenti dell'Arte Povera e della Transavanguardia, cos\u00ec come di artisti dell'ex URSS. La raccolta comprende inoltre un vasto repertorio di opere e progetti di Poesia Concreta, Poesia Visiva, esperienze visuali di musicisti e performer, sezioni dedicate all'Architettura Radicale, al Cinema d'artista in Toscana dal 1964 al 1980, al libro d\u2019artista.\nIn collezione, tra le altre, vi sono opere di Vito Acconci, Nobuyoshi Araki, Stefano Arienti, Marco Bagnoli, Rossella Biscotti, Botto &amp; Bruno, Paolo Canevari, Loris Cecchini, Enzo Cucchi, Jan Fabre, Lucio Fontana, Marco Gastini, Piero Gilardi, Dmitry Gutov, Emilio Isgr\u00f2, Ilya Kabakov, Anish Kapoor, Jannis Kounellis, Barbara Kruger, Francesco Lo Savio, Sol LeWitt, Philip-Lorca di Corcia, Eliseo Mattiacci, Fausto Melotti, Mario Merz, Liliana Moro, Robert Morris, Ugo Mulas, Bruno Munari, Vik Muniz, Maurizio Nannucci, Hermann Nitsch, Julian Opie, Anatolij Osmolovskij, Mimmo Paladino, Giulio Paolini, Gianni Pettena, Michelangelo Pistoletto, Anne e Patrick Poirier, Remo Salvadori, Julian Schnabel, Daniel Spoerri, Mauro Staccioli, Superstudio, David Tremlett, UFO, VALIE EXPORT, Massimo Vitali, Yelena &amp; Viktor Vorobyev, Erwin Wurm, Gilberto Zorio.\nDirettori.\nLa collezione \u00e8 il frutto delle inclinazioni critiche ed artistiche nonch\u00e9 delle effettive opportunit\u00e0 d'acquisizione dei direttori che si sono succeduti alla guida del Centro e dei curatori che vi hanno operato dal 1988 ad oggi: \naffiancati nel corso degli anni da varie collaborazioni esterne, fra le altre di Jean-Fran\u00e7ois Chevrier e James Lingwood, Claudia Jolles, Elio Grazioli, Octavio Zaya, Germano Celant, Giuliano Serafini, Filippo Maggia, Raffaele Gavarro, Marco Meneguzzo, Jean-Christophe Ammann, Jean-Pierre Criqui, Viktor Misiano, Achille Bonito Oliva, Marco Senaldi, Luca Beatrice e Davide Ferri.\nBibliografia sulla didattica.\nBarbara Conti, Riccardo Farinelli, Per un approccio all'arte: il laboratorio come strumento dinamico di lettura \"In\" Scuola toscana: bollettino quadrimestrale dell'Istituto Regionale di Ricerca, Sperimentazione, Aggiornamenti Educativi della Toscana / IRRSAE. - 1 (gen./apr. 1991), p. 35-38\nBarbara Conti, Riccardo Farinelli, Sui laboratori didattici / Barbara Conti, Riccardo farinelli. - \"In\" Quaderno / periodico del Centro per l'arte contemporanea Luigi Pecci. - 1(1999), p.38-42Conti, Barbara . 2 : Invito al confronto / a cura di Barbara Conti. - Firenze : Regione Toscana ; Prato : Centro per l'arte contemporanea Luigi Pecci, [2007?] \"Fa parte di:\" Sinergie: progetto museo scuola: ipotesi di interazioni possibili I quaderni dei laboratori del Pecci:\nBarbara Conti, Riccardo Farinelli, Laboratorio della festa: dicembre 1990. - Prato: Centro per l'arte contemporanea Luigi Pecci, 1990. \nBarbara Conti, Riccardo Farinelli, Gli opposti: ottobre 1990. - Prato: Centro per l'arte contemporanea Luigi Pecci, 1990. \nBarbara Conti, Riccardo Farinelli, Sull'idea di spazio: dicembre 1990. - Prato: Centro per l'arte contemporanea Luigi Pecci, 1990. \nBarbara Conti, Riccardo Farinelli, Il quadrato: corso insegnanti medie inferiori, settembre 1990. - Prato: Centro per l'arte contemporanea Luigi Pecci, 1990. \nBarbara Conti, Riccardo Farinelli, Segno, colore, forma, texture: approccio metodologico: corso insegnanti elementari, settembre 1990. - Prato: Centro per l'arte contemporanea Luigi Pecci, 1990. \nBarbara Conti, Riccardo Farinelli, I giochi ottici: luglio 1990. - Prato: Centro per l'arte contemporanea Luigi Pecci, 1990. \nBarbara Conti, Riccardo Farinelli, Il segno: monografico classi elementari 1990-'91. - Prato: Centro per l'arte contemporanea Luigi Pecci, 1991. \nBarbara Conti, Riccardo Farinelli, Laboratorio introduttivo medie inferiori 1990-'91. - Prato: Centro per l'arte contemporanea Luigi Pecci, 1991. \nBarbara Conti, Riccardo Farinelli,La terra: luglio 1991: adulti e bambini. - Prato: Centro per l'arte contemporanea Luigi Pecci, 1991. \nBarbara Conti, Riccardo Farinelli, Il volto: maggio 1991: adulti e bambini. - Prato: Centro per l'arte contemporanea Luigi Pecci, 1991\nBarbara Conti, Riccardo Farinelli, Le immagini e le idee: giugno 1991: adulti e bambini. - Prato: Centro per l'arte contemporanea Luigi Pecci, 1991. \nBarbara Conti, Riccardo Farinelli, Accostamenti inconsueti: ottobre 1991: adulti e bambini. - Prato: Centro per l'arte contemporanea Luigi Pecci, 1991.\nBarbara Conti, Riccardo Farinelli, Il colore: monografico classi elementari 1990-'91. - Prato: Centro per l'arte contemporanea Luigi Pecci, 1991. \nBarbara Conti, Riccardo Farinelli,La forma: corso insegnanti elementari: settembre 1991. - Prato: Centro per l'arte contemporanea Luigi Pecci, 1991. \nBarbara Conti, Riccardo Farinelli,Fra segno e colore: scuole medie inferiori anno scolastico 1990-'91. - Prato: Centro per l'arte contemporanea Luigi Pecci, 1991. \nBarbara Conti, Riccardo Farinelli, Grafica del fumetto: scuole medie inferiori 1991-'92. - Prato: Centro per l'arte contemporanea Luigi Pecci, 1992. \nBarbara Conti, Riccardo Farinelli, Introduttivo: classi elementari 1991-'92. - Prato: Centro per l'arte contemporanea Luigi Pecci, 1992. \nBarbara Conti, Riccardo Farinelli, Andamenti ritmici: scuole medie inferiori 1991-'92. - Prato: Centro per l'arte contemporanea Luigi Pecci, 1992.\nBarbara Conti, Riccardo Farinelli, La texture: monografico classi elementari 1991-'92. - Prato: Centro per l'arte contemporanea Luigi Pecci, 1992"}
{"id": "910266", "revid": "1573940", "url": "https://it.wikipedia.org/wiki?curid=910266", "title": "Ganzhi Wushi Meihuazhuang", "text": "Il Ganzhi wushi meihuazhuang \u5e72\u652f\u4e94\u5f0f\u6885\u82b1\u6869 (traducibile in italiano come \"Pali del Fiore di Prugno con 5 figure e tronchi e rami\") \u00e8 una branca dello stile Meihuaquan. Il nome viene sovente abbreviato dai praticanti in Meihuazhuang ed \u00e8 a sua volta un'abbreviazione di Tiangan Dizhi Wushi Meihuazhuang.\n \nSecondo il testo Meihuaquan mipu, questo stile apparterrebbe alla Kunlun pai. Il fondatore leggendario Yun Pan, avrebbe vissuto nel Tempio di Xuanjin del Palazzo di Qingjing, situato nel distretto di Yunchengxiao vicino alla montagna Kunlun.\nA partire dalla ottava generazione, il maestro Zhang Congfu ha creato una nuova variante dello stile e nell'area dell'Hebei, soprattutto attorno a Pingxiang, Weixian e Guangzong, fino a Liaocheng e Liangshan in Shandong, questa pratica ha preso il nome di Xiaojia in contrapposizione a tutte le pratiche precedenti che prendono il nome di Dajia.\nIl Baijiazhi Meihuaquan \u00e8 un esempio di Dajia.\nXiaojia.\nGli esercizi pi\u00f9 importanti della scuola sono il Jiazi, gli Shoutao, il Chengquan, Yingquan, il Gongquan, il Ningquan, oltre agli esercizi con le armi.\nUna caratteristica preminente \u00e8 la presenza di 5 figure, i Wushi \u4e94\u5f0f, alternate a movimenti fluidi.\nNell'immagine i maestri Yan Yan e Ren Junmin eseguono la figura Dashi\nCollegamenti esterni.\nAll'ombra dei susini in fiore\nwww.meihuazhuang.it"}
{"id": "910268", "revid": "339392", "url": "https://it.wikipedia.org/wiki?curid=910268", "title": "Museo Pecci", "text": ""}
{"id": "910270", "revid": "11113988", "url": "https://it.wikipedia.org/wiki?curid=910270", "title": "Coppa del mondo di rugby", "text": ""}
{"id": "910271", "revid": "111433", "url": "https://it.wikipedia.org/wiki?curid=910271", "title": "Claude Berrou", "text": "Biografia.\nClaude Berrou nacque a Penmarc'h, Finist\u00e8re, Francia. Dopo avere concluso gli studi presso la scuola di preparazione, dal 1972 frequent\u00f2 l'Ecole Nationale Sup\u00e9rieure d'Electronique et de Radio\u00e9lectricit\u00e9, INPG, a Grenoble, dove consegu\u00ec la laurea nel 1975. Intraprese con successo la carriera universitaria culminata con la fondazione dell'ENST Bretagne (GET), di cui \u00e8 divenuto \"Directeur d'Etudes\" e \"responsable scientifique du d\u00e9partement Electronique\". Le sue materie di insegnamento hanno riguardato l'elettronica, i semiconduttori, i circuiti integrati, i CMOS, l'interazione algoritmi/silicio, le comunicazioni numeriche e la teoria delle code.\nI turbo codici.\nNel 1993 in una conferenza IEEE present\u00f2 le sue scoperte sui turbo-codici e i grafici concernenti il suo encoder/decoder. Tali grafici mostravano le probabilit\u00e0 di errore limite determinate da Shannon insieme ad alcune curve che, si avvicinavano a tale limite con l'aumentare delle iterazioni dell'algoritmo.\nLa nuova famiglia di codici prese il nome di codici turbo e il brevetto fu acquisito da France T\u00e9l\u00e9com.\nPubblicazioni.\nClaude Berrou \u00e8 autore e coautore di diversi libri sull'argomento dei turbo-codici, sui relativi metodi per co-decodificarli e su possibili dispositivi implementativi:\nDurante il suo lavoro sui turbocodici e sulla codifica e decodifica parallela convolutiva, \u00e8 stato autore di numerosi brevetti registrati per l'implementazione di metodi e dispositivi basati su tali tecnologie:\nRiconoscimenti.\nClaude Berrou ha ricevuto diversi riconoscimenti tra cui:\nClaude Berrou \u00e8 stato inoltre nominato per il Premio Inventore Europeo dell'Anno nel 2006 e nel 2007 \u00e8 stato eletto membro dell'Accademia delle scienze francese."}
{"id": "910274", "revid": "453768", "url": "https://it.wikipedia.org/wiki?curid=910274", "title": "Andesite", "text": "Landesite \u00e8 una roccia ignea effusiva di chimismo intermedio (SiO2 tra 52% e 65% in peso), da leggermente sovrassatura a leggermente sottosatura in silice, costituita prevalentemente da plagioclasio e pirosseni \u00b1 orneblenda. Solitamente la struttura \u00e8 isotropa ma talora con orientamento preferenziale dei cristalli di plagioclasio per flusso nel magma ancora liquido (struttura fluidale). La tessitura varia da afanitica a vitrofirica a porfirica, il colore da grigio chiaro a grigio scuro. &lt;br&gt;L'andesite \u00e8 considerata il corrispondente effusivo della diorite e della monzodiorite.\nOrigine del nome.\nIl nome deriva dalla catena delle Ande, in Sudamerica, dove queste rocce sono diffuse e fu utilizzato per la prima volta da Leopold von Buch nel 1835 per descrivere un gruppo di rocce affioranti su questa catena in Bolivia e Cile. Caduto poi in disuso, questo nome venne di nuovo introdotto nella scienza da J. Roth (1861) per indicare le rocce vulcaniche pi\u00f9 recenti, caratterizzate dall'associazione dei minerali oligoclasio-anfibolo od oligoclasio-augite.\nCriteri classificativi.\nL'andesite, essendo l'equivalente effusivo della diorite e della monzodiorite, si colloca nei campi 9 e 10 del diagramma QAPF, assieme ai basalti. L'elemento discriminante tra andesiti e basalti dovrebbe essere Il plagioclasio, che nelle andesiti ha anortite &lt; 50% e nei basalti &gt; 50%. Tuttavia non poche andesiti contengono fenocristalli di labradorite o bytownite, per cui, secondo le indicazioni di Streckeisen (1978), \u00e8 meglio usare come discriminante la quantit\u00e0 di SiO2 (andesite &gt;52%; basalto &lt;52%) associata all'indice di colore (andesite &lt;35% in volume; basalto &gt;35%).&lt;br&gt;\nDi solito le andesiti sono completamente o quasi olocristalline, ma per le variet\u00e0 contenenti vetro occorre utilizzare l'analisi chimica, calcolare la norma e usare la classificazione TAS (fig. 1).\nComposizione mineralogica.\nIl \"plagioclasio\" \u00e8 la fase pi\u00f9 abbondante nelle andesiti. Si presenta in fenocristalli e nella pasta di fondo, con strutture interne estremamente variabili. Solitamente nei fenocristalli \u00e8 zonato, ma in forme diverse: ad un nucleo omogeneo ricco in calcio (labradorite-bitownite), segue una zonatura a volte normale (Ca\u2192Na), a volte inversa (Na\u2192Ca), a volte oscillatoria, e termina con un sottile bordo (&lt;20 \u00b5m) pi\u00f9 calcico, con la composizione dei microliti della pasta di fondo (fig. 2). In alcuni casi vi sono bruschi cambiamenti composizionali non oscillatori, con variazioni di composizione dal 10 al 30% molare di anortite. Il normale pirosseno \u00e8 un\"augite\", presente sia in fenocristalli che nella pasta di fondo. L' \"ortopirosseno\" \u00e8 comune in molte andesiti e andesiti basaltiche; la sua presenza coincide con la riduzione dell'olivina. L'anfibolo, se presente, compare solo in fenocristalli ed \u00e8 un\"orneblenda\"; pu\u00f2 cristallizzare, secondo studi sperimentali, solo se il magma andesitico contiene almeno il 3% di acqua, un alto contenuto in alcali e un alto rapporto Fe2O3/FeO. Caratteristica dei fenocristalli di orneblenda \u00e8 la presenza di golfi di riassorbimento e/o orli scuri, detti \"opacitici\", causati dalla liberazione dei volatili contenuti nella struttura cristallina per effetto della decompressione. Altri minerali che possono essere presenti sono: biotite, K-feldspato e quarzo. L'olivina \u00e8 presente in quantit\u00e0 ridotte nelle andesiti pi\u00f9 povere in silice e nelle andesiti basaltiche. Eventuali accessori sono: apatite, zircone, magnetite, granato, titanite.\nComposizione chimica e norma.\n&lt;br&gt;\n&lt;br&gt;&lt;br&gt;\nForme strutturali ed edifici eruttivi.\nI magmi andesitici hanno una viscosit\u00e0 intermedia tra quella dei basalti e quella delle rioliti, quindi possono generare colate laviche con temperature tra 900 e , che si estendono anche per diversi km di distanza dalla bocca eruttiva. Tuttavia il tipico edificio eruttivo delle andesiti \u00e8 il cosiddetto \"stratovulcano\", i cui ripidi pendii sono caratterizzati da alternanze di lave e depositi piroclastici, a loro volta determinate da alternanze di eruzioni di tipo effusivo e moderatamente esplosivo. L'andesite pu\u00f2 anche dare origine a duomi o cupole di ristagno. Quindi, come altre rocce vulcaniche, anche le rocce di composizione andesitica hanno diverse forme strutturali, presentandosi come lave compatte, tufi andesitici, brecce andesitiche, ossidiane andesitiche (vetro compatto) e scorie andesitiche (vetro vescicolare), mentre le ignimbriti andesitiche, pur presenti, sono piuttosto rare.\nAmbiente geodinamico e origine dei magmi andesitici.\nMentre i basalti sono le rocce tipiche delle dorsali oceaniche, del pavimento oceanico, delle isole vulcaniche su punti caldi e dei plateau all'interno dei continenti, le andesiti sono per eccellenza le rocce vulcaniche che caratterizzano gli archi vulcanici nelle zone di subduzione, siano essi di tipo insulare o continentale. \nRocce con lo stesso contenuto di silice delle andesiti di arco si trovano in quasi tutti gli ambienti geodinamici, ma differiscono dalle andesiti d'arco per aspetti chimici: minore alluminio e maggiore ferro nelle icelanditi dell'Islanda e pi\u00f9 alto contenuto in alcali nelle benmoreiti.&lt;br&gt;\nLa composizione chimica media delle rocce intrusive e metamorfiche della crosta continentale \u00e8 simile a quella delle andesiti, per cui si pensa che il magmatismo andesitico abbia avuto e stia avendo un ruolo fondamentale nella formazione ed evoluzione della crosta continentale. Brown and Musset (1981) hanno evidenziato che il tasso di crescita della crosta continentale \u00e8 di circa /anno e che la maggior parte del materiale prodotto \u00e8 di composizione andesitica.\nCirca la genesi delle andesiti ci sono tre possibilit\u00e0:\nDistribuzione.\nLe andesiti sono rocce notevolmente diffuse, associate a ben 422 dei 721 vulcani attivi sulla terra.\n\"In Italia\":\n\"Alcuni esempi nel mondo\" (impossibile elencare tutte le localit\u00e0, data la grande diffusione):"}
{"id": "910276", "revid": "122290937", "url": "https://it.wikipedia.org/wiki?curid=910276", "title": "Tefra", "text": "Tefra \u00e8 l'insieme dei materiali piroclastici prodotti durante un'eruzione vulcanica al di l\u00e0 della loro composizione o dimensione. Questa definizione fu proposta dal vulcanologo islandese Sigur\u00f0ur \u00de\u00f3rarinsson (Sigurdur Thorarinsson) nel 1954, in seguito all'eruzione del vulcano Hekla.\nClassificazione.\nI tefra sono generalmente classificabili come riolite, e in molti vulcani esplosivi sono il prodotto di un magma viscoso, ad alto contenuto di silicio.\nI vulcanologi assegnano il nome di piroclasto o clasti, ai frammenti in volo prodotti durante un'eruzione. Una volta giunti a terra i clasti sono considerati tefra a meno che non rimangano abbastanza caldi per rinsaldarsi in rocce piroclastiche o tufo.\nI tefra prodotti durante un'eruzione vanno da massi di grandi dimensioni, di conseguenza piuttosto vicini al cono vulcanico, fino a frammenti pi\u00f9 piccoli e volatili in grado di essere trasportati dal vento. La cenere spesso viaggia per migliaia di chilometri e pu\u00f2 rimanere sospesa nella stratosfera per diverse settimane. Se lo strato di cenere sospesa \u00e8 particolarmente denso ed esteso, pu\u00f2 schermare la radiazione solare influendo cos\u00ec anche sul clima terrestre.\nI tefra sono classificabili in base alle loro dimensioni:\nTefrocronologia.\nL'utilizzo degli strati di piroclastiti, sfruttando le loro caratteristiche chimiche distintive, come marcatori di orizzonti stratigrafici nei siti archeologici e geologici \u00e8 conosciuto come tefrocronologia.\nUn esempio dell'applicazione di questa tecnica cronostratigrafica \u00e8 lo studio dei tefra del vulcano del Laacher See, in Germania, la cui eruzione risalente al 10\u00a0982 a.C. ricopr\u00ec una vasta area del Centro Europa con una coltre di cenere.\nEtimologia.\nLe parole \"tefra\" e \"piroclasto\" derivano entrambe dal greco. \"Tefra\" significa \"cenere\", mentre \"Pyro\" significa \"fuoco\" e \"klastos\" \"spezzare\"; cos\u00ec \"piroclasto\" assume il significato di \"spezzato dal fuoco\"."}
{"id": "910279", "revid": "254059", "url": "https://it.wikipedia.org/wiki?curid=910279", "title": "Sannesio", "text": "I Sannesio (o \"Sannesi- Sannesia\") sono una nobile famiglia romana di origine marchigiana assurta a una dignit\u00e0 elevata sotto il pontificato di Clemente VIII Aldobrandini.\nArtefici della fortuna della famiglia furono i due fratelli Giacomo e Clemente. Il primo venne nominato cardinale e il secondo, grazie alla sua amicizia con il nipote del Papa, cardinale Pietro Aldobrandini e a un'opportuna politica matrimoniale (spos\u00f2 una Piccolomini), venne nominato marchese di Collelongo e poi duca di San Demetrio. \u00c8 l'unica famiglia dello Stato Pontificio che arriv\u00f2 nel Seicento a una dignit\u00e0 cos\u00ec elevata in modo cos\u00ec rapido (i Sannesio erano prima solamente cavalieri di Belforte del Chienti). Lo stemma del casato raffigura un albero con davanti un cane, simbolo della fedelt\u00e0 dei Sannesio verso i loro protettori, che guarda verso una stella. Clemente ebbe un figlio di nome Francesco. La famiglia si estinse a fine Settecento nella famiglia Orsini de' Cavalieri che poi si estinse a sua volta nei Capranica.\nLa famiglia ebbe come residenza a Roma il secentesco Palazzo Maffei Marescotti oggi sede del Vicariato. \nAltre residenze erano la villa ora non pi\u00f9 esistente sulla via Flaminia con un porticciolo privato per le barche e un portale disegnato da Onorio Longhi (distrutto e rimontato sull'Aventino), nei pressi dell'attuale Ministero della Marina, e la villa sul Monte di Santo Spirito con dipinti di Giovanni Lanfranco, anch'essa distrutta, confinante con la vigna Barberini. La collezione Sannesio comprendeva diversi capolavori di Lanfranco e di altri maestri del Seicento italiano. Le opere pi\u00f9 famose erano sicuramente le due prime versioni che Caravaggio realizz\u00f2, su tavola di cipresso, per la cappella del cardinal Cerasi in Santa Maria del Popolo: raffiguravano, come le due pale oggi in situ, la crocefissione di San Pietro e la vocazione di San Paolo. La prima tavola \u00e8 andata perduta (probabilmente secondo alcuni studiosi fin\u00ec distrutta in Spagna), mentre la seconda \u00e8 conservata oggi nella collezione della signora Nicoletta Odescalchi presso il Palazzo Chigi-Odescalchi di Piazza Santi Apostoli a Roma."}
{"id": "910288", "revid": "98716911", "url": "https://it.wikipedia.org/wiki?curid=910288", "title": "Codici random", "text": "I codici random sono stati definiti da Claude Shannon e sono attualmente di grande interesse nel campo della teoria dell'informazione grazie alle loro propriet\u00e0.\nRandom Ensemble.\nEsistono due differenti ensemble di codici random: il \"random code ensemble\" (RCE) ed il \"linear code ensemble\" (LCE).\nRCE.\nConsideriamo una classe di codici di lunghezza n e rate r. Ogni possibile codice con queste caratteristiche avr\u00e0 dimensione rn e cardinalit\u00e0 formula_1. Il random code ensemble \u00e8 costituito da tutti i codici aventi queste caratteristiche e tali per cui ognuno di essi abbia la medesima probabilit\u00e0 di realizzarsi. Ci\u00f2 vuol dire che ognuno dei codici di questo insieme \u00e8 costituito sezionando in blocchi di n bit una parola di nm bit che possono valere 0 o 1 con la stessa probabilit\u00e0.\nLCE.\nConsideriamo una classe di codici lineari di lunghezza n e dimensione k. Ogni possibile codice con queste caratteristiche avr\u00e0 rate r=k/n e cardinalit\u00e0 formula_2. Ognuno di questi codici \u00e8 generato da una differente matrice generatrice del codice. Il \"linear code ensemble\" \u00e8 costituito da tutte le matrici generatrici di tipo k\u00d7n i cui elementi valgono 0 o 1 in modo equiprobabile. Ci\u00f2 vuol dire che ognuno codici di questo insieme \u00e8 costituito sezionando in blocchi di n bit una parola di formula_3 bit che possono valere 0 o 1 con la stessa probabilit\u00e0 e disponendo tali parole sulle righe della matrice generatrice. Data la casualit\u00e0 delle parole \u00e8 evidente che alcune delle matrici del codice saranno singolari e non avranno dunque rango massimo.\nTRC e TLC.\nPer codice tipico intendiamo una realizzazione non singolare del codice e tale per cui la probabilit\u00e0 dell'insieme dei codici caratterizzati dallo spettro delle lunghezze \u00e8 maggiore della probabilit\u00e0 degli altri possibili insiemi costruiti con lo stesso criterio. Un typical random code \u00e8 una realizzazione tipica del RCE e per bassi rate presenta un esponente di errore migliore dell'ensemble di cui fa parte e che si mantiene tra l'expurgated error exponent e gli esponenti di errore del RCE e del LCE, ma che converge dopo con l'esponente di errore del RCE e del LCE.\nUn tipycal linear code \u00e8 una realizzazione tipica del LCE e consegue l'expurgated error exponent (esponente di errore epurato) che \u00e8 considerato il migliore esponente di errore conseguibile, per poi ricongiungersi con il LCE e successivamente con lo sphere packing exponent. In termini di distanza minima si pu\u00f2 dimostrare che i TLC conseguono risultati migliori dei TRC, poich\u00e9 per un rate R i primi conseguono la distanza di Gilbert-Varshamov per il rate R mentre i secondi conseguono la distanza di Gilbert-Varshamov per il rate 2R."}
{"id": "910293", "revid": "1117982", "url": "https://it.wikipedia.org/wiki?curid=910293", "title": "Cleomede", "text": "Biografia.\nLa sua datazione \u00e8 molto incerta. \u00c8 certamente posteriore a Posidonio, che cita estensivamente, ma non abbiamo utili limiti superiori. Nella sua opera non \u00e8 mai citato Claudio Tolomeo, ma il tentativo di dedurre da ci\u00f2 che Cleomede gli sia anteriore non ha avuto successo tra gli studiosi.\nOpera.\nCleomede \u00e8 autore di un trattato solitamente indicato con il titolo latino \"De motu Circulari Corporum Caelestium\" (ma edita da Todd con il titolo \"Caelestia\")\nIl \"De motu Circulari Corporum Caelestium\" appare essenzialmente una compilazione astronomica di carattere divulgativo, ma la perdita delle sue fonti la rende una testimonianza spesso preziosa, che \u00e8 stata usata soprattutto per ricostruire aspetti del pensiero astronomico di Posidonio. \nIn un passo particolarmente interessante Cleomede assume che le stelle fisse siano enormemente pi\u00f9 lontane del Sole e ne deduce che potrebbero anche essere soli pi\u00f9 grandi del nostro. L'assunzione coincide con quella che era stata fatta da Aristarco di Samo e la conclusione anticipa idee solitamente considerate moderne. Un paio di pagine sono dedicate al metodo usato da Eratostene di Cirene per misurare il meridiano terrestre\u02d0 in effetti, l'esposizione si presenta come una divulgazione dell'opera perduta di Eratostene \"Sulla misura della Terra\" e costituisce la nostra principale fonte sull'argomento."}
{"id": "910294", "revid": "119863954", "url": "https://it.wikipedia.org/wiki?curid=910294", "title": "J\u00f6rg Demus", "text": "Biografia.\nFiglio di Otto Demus, celebre storico dell'arte, e di una violinista, inizi\u00f2 lo studio del pianoforte a sei anni e a undici entr\u00f2 nel conservatorio di Vienna, dove studi\u00f2 con insigni maestri: pianoforte con Walter Kerschbaumer, organo con Karl Walter, direzione d'orchestra con Hans Swarowsky e Josef Krips e composizione con Joseph Marx. Debutt\u00f2 ancora studente a quattordici anni nella \"Brahms-Saal\", si diplom\u00f2 nel 1945 a diciassette anni e negli anni '50 si perfezion\u00f2 con una serie impressionante di grandi pianisti: Yves Nat, Walter Gieseking, Wilhelm Kempff, Edwin Fischer e Arturo Benedetti Michelangeli. \nIniziata una prestigiosa carriera internazionale (Zurigo e Londra nel 1951 e Parigi nel 1953), nel 1956 vinse il primo premio al Concorso Pianistico Internazionale Ferruccio Busoni di Bolzano, cui seguirono concerti in tutto il mondo, comprese regolari tourn\u00e9e in Asia, America e Australia. Ha suonato con le maggiori orchestre mondiali e sotto la direzione di importanti direttori, tra cui Herbert von Karajan, Wolfgang Sawallisch, Seiji Ozawa, Andr\u00e9 Cluytens, Josef Krips e tanti altri. Assieme ai pianisti austriaci Friedrich Gulda e Paul Badura-Skoda costitu\u00ec la cosiddetta \"troika viennese\".\nFine conoscitore di strumenti antichi, affianca l'attivit\u00e0 di concertista a quella di insegnante in prestigiosi corsi di perfezionamento. Come studioso, ha pubblicato numerosi saggi, raccolti nel 1967 con il titolo di \"Abenteuer der Interpretation\" (\"Avventure dell'interpretazione\") e nel 1970 ha curato, assieme a Paul Badura-Skoda, un'analisi (compresa la pubblica esecuzione al pianoforte) delle 32 sonate di Beethoven. Ha curato revisioni critiche di musica di Chopin e di Debussy. Come compositore, ha scritto musica da camera e musica pianistica.\nRepertorio, incisioni, riconoscimenti.\nAutore di un grande numero di incisioni durante la sua lunga carriera, la sua discografia e videografia supera i 350 titoli. Specialista dei classici tedeschi (ma non solo), ha inciso l'integrale pianistica di Robert Schumann e di Claude Debussy, nonch\u00e9 rinomate interpretazioni di Bach (Il Clavicembalo ben temperato, il Klavier\u00fcbung, concerti per strumento a tastiera e orchestra etc.), di Beethoven, di Mozart, Haydn, Schubert, Franck. Ha spesso suonato in concerto e inciso musica da camera, collaborando con cantanti rinomati, tra cui Dietrich Fischer-Dieskau, Elisabeth Schwarzkopf, Elly Ameling e Peter Schreier; ha spesso accompagnato violinisti e violoncellisti e suonato musica per pianoforte a quattro mani o per due pianoforti.\nMolte sue incisioni hanno ottenuto premi internazionali; nel 1977 l'accademia beethoveniana di Vienna gli ha conferito il \"Beethoven-Ring\" (\"anello di Beethoven\"), seguito nel 1979 dalla \"Medaglia di Mozart\" da parte dell'accademia mozartiana di Vienna. Nel 1981 ha ricevuto una laurea \"honoris causa\" dall'Universit\u00e0 di Amherst e nel 1986 il \"premio Schumann\" di Zwickau."}
{"id": "910295", "revid": "110942493", "url": "https://it.wikipedia.org/wiki?curid=910295", "title": "Grande Escursione Appenninica", "text": "La Grande Escursione Appenninica (GEA) \u00e8 un itinerario escursionistico lungo 425\u00a0km che copre tutto l'Appennino tosco-romagnolo e tosco-emiliano, oggi suddivisibile in 28 tappe. Ideato nel 1981 da due esperti di trekking (Gianfranco Bracci e Alfonso Bietolini), e parte integrante del sentiero Italia e del Sentiero Europeo E1, realizzato grazie ad un intervento della Regione Toscana, delle varie comunit\u00e0 montane interessate e del Club Alpino Italiano di Toscana ed Emilia-Romagna, fu inaugurato ufficialmente dagli stessi ideatori, con la partecipazione di Reinhold Messner, nel giugno 1983.\nCaratteristiche.\nDa est ad ovest il percorso parte da Bocca Trabaria, al confine fra Umbria e Marche, ed arriva fino al passo dei Due Santi, al confine tra le province di Parma e di Massa Carrara, dove inizia l'Alta Via dei Monti Liguri. Il sentiero \u00e8 segnalato da bandierine verniciate bianche e rosse, con la scritta \"GEA\" in nero al centro e da cartelli su pali che indicano i tempi di percorrenza parziali. Al termine di ogni tappa \u00e8 presente una struttura ricettiva che garantisce vitto e alloggio, in alcuni casi definita \"Posto Tappa GEA\".\nQuasi tutta la GEA \u00e8 percorribile, a volte con varianti rispetto al percorso a piedi, anche dalle mountain bike.\nTappe.\nNel suo percorso il sentiero si inoltra in numerose aree protette attraversando piccoli borghi medievali, villaggi, boschi e crinali altamente panoramici ."}
{"id": "910299", "revid": "1543377", "url": "https://it.wikipedia.org/wiki?curid=910299", "title": "Armida Miserere", "text": "Biografia.\nArmida Miserere fu una delle prime donne direttrici di carcere a capo di un istituto di pena in Italia alla met\u00e0 degli anni ottanta, immediatamente dopo l\u2019entrata in vigore della legge Gozzini. Laureata in giurisprudenza, con la specializzazione in criminologia, nacque e pass\u00f2 la sua infanzia a Casacalenda in Molise, il paese di origine dei genitori. Figlia di militare, abituata alla disciplina, inizi\u00f2 la sua carriera a 28 anni come vice-direttrice del carcere di Parma (dove conobbe Umberto Mormile, educatore della prigione di Milano-Opera - insegnava teatro ai detenuti - che lavora all'interno della struttura). Per vent'anni (gli anni della mafia, del terrorismo, della P2) ricopr\u00ec l'incarico di direttrice in varie carceri d'Italia: Voghera, luogo di detenzione delle terroriste \"irriducibili\", Pianosa, l'Ucciardone a Palermo, poi Torino, Ascoli Piceno, Spoleto, Lodi, San Vittore a Milano, Badu 'e Carros a Nuoro, Cremona e infine Sulmona. \nPi\u00f9 volte nella sua carriera fu inviata dal ministero della Giustizia a risolvere situazioni singolari in istituti di pena ritenuti \"difficili\" (come alle Vallette di Torino dopo la fuga del detenuto Vincenzo Curcio condannato all'ergastolo, all\u2019Ucciardone in seguito alla morte di un agente, a Pianosa subito dopo che Falcone e Borsellino furono uccisi); per il modo intransigente con cui concepiva il carcere acquis\u00ec una fama da dura, tanto da essere soprannominata \"la fimmina bestia\" (all'Ucciardone), o \"il colonnello\".\nIn un'intervista rilasciata al settimanale \"IO Donna\" nel novembre 1997 chiar\u00ec le sue idee circa il ruolo del carcere, che deve s\u00ec recuperare il detenuto restituendolo poi \u00abcambiato\u00bb alla societ\u00e0, ma deve comunque \u00abessere un carcere e non un grand hotel\u00bb; nella stessa intervista, attirandosi molte critiche, defin\u00ec \u00abboiate\u00bb i trattamenti risocializzanti, anche se in anni successivi attenu\u00f2 questo giudizio negativo, tanto da sostenere percorsi di rieducazione come alcune edizioni di \"IngressoLibero\", in collaborazione con l'Associazione Sulmonacinema, e corsi scolastici da effettuare in carcere anche per i detenuti di alta sicurezza.\nIl 19 aprile 2003 Armida Miserere, definita \"donna inflessibile\", contestata da detenuti e associazioni umanitarie per i suoi metodi di gestione delle carceri, ma che godeva dell'amicizia di magistrati come Giancarlo Caselli e Alfonso Sabella, si spar\u00f2 un colpo di pistola alla testa con la sua calibro 9mm, nell'abitazione annessa al penitenziario di Sulmona. Accanto a lei il suo cane e sul letto la foto del suo compagno Umberto Mormile, ucciso in un agguato di 'ndrangheta nel 1990 sulla provinciale Binasco-Melegano nei pressi di Carpiano, mentre andava al lavoro. Sei colpi di una pistola calibro 38 special esplosi da una moto Honda CBR 600 che fiancheggi\u00f2 la sua automobile Alfa Romeo 33, omicidio che venne rivendicato dalla Falange Armata Carceraria, che esord\u00ec esattamente con questo assassinio. Il lutto la segn\u00f2 profondamente, anche perch\u00e9 associato alla rabbia e all'angoscia di non aver potuto avere giustizia, pur avendo fin dall'inizio comunicato i suoi sospetti poi rivelatisi veritieri. I responsabili della morte di Umberto Mormile furono individuati solo 11 anni dopo, nel 2001, in relazione a un maxiprocesso contro 'ndrangheta e camorra a Milano, e il rinvio a giudizio alla Corte d'Assise fu fissato per maggio 2003, ma Armida si era gi\u00e0 uccisa."}
{"id": "910325", "revid": "767487", "url": "https://it.wikipedia.org/wiki?curid=910325", "title": "Yves Nat", "text": "Bambino prodigio, studi\u00f2 pianoforte con Louis Di\u00e9mer presso il Conservatorio di Parigi, ottenendo il \"primo premio\" nel 1907. La sua carriera concertistica fu caratterizzata dalla collaborazione coi grandi violinisti Jacques Thibaud, George Enescu e Eug\u00e8ne Ysa\u00ffe.\nSpecialista della musica di Franz Schubert, Robert Schumann e Johannes Brahms e grande interprete delle sonate di Ludwig Van Beethoven, fu una figura leggendaria della vita musicale francese della prima met\u00e0 del XX secolo e fu, dopo Alfred Cortot, il maggiore pianista operante in Francia della sua epoca. Dal 1937 in poi si concentr\u00f2 sulla composizione (musica da camera e un oratorio) e sull'insegnamento. Negli anni cinquanta realizz\u00f2 un'importante incisione integrale delle 32 sonate di Beethoven."}
{"id": "910326", "revid": "34928", "url": "https://it.wikipedia.org/wiki?curid=910326", "title": "Schtetl", "text": ""}
{"id": "910330", "revid": "113546364", "url": "https://it.wikipedia.org/wiki?curid=910330", "title": "Giuseppe II Gaggini", "text": "Figlio di Bernardo II e di Geronima Daneri. Rappresenta l'ultima generazione neoclassica nella scultura genovese nel primo Ottocento. Fu allievo di Nicol\u00f2 Traverso all'Accademia Ligustica; complet\u00f2 quindi la propria formazione a Milano, con Camillo Pacetti e con Gaetano Monti. Nel 1815, dopo aver vinto il concorso governativo di Brera con il bassorilievo \"La morte di Priamo\" si spost\u00f2 a Roma, dove fu in contatto con Antonio Canova e con Bertel Thorvaldsen.\nNel 1823 rientr\u00f2 a Genova, dove dal 1830 ottenne la cattedra di scultura dell'Accademia Ligustica (fu suo allievo Santo Varni); poi, su invito di Carlo Alberto, si rec\u00f2 in Piemonte, dove esegu\u00ec opere per i castelli reali di Torino, Racconigi e Pollenzo; nel 1836 fu nominato regio scultore e professore dell'Accademia Albertina di Torino, carica che ricopr\u00ec per un ventennio. Nel 1856 torn\u00f2 definitivamente a Genova dove fu attivo fino al 1867, anno della sua scomparsa."}
{"id": "910331", "revid": "392652", "url": "https://it.wikipedia.org/wiki?curid=910331", "title": "Ribalta", "text": "La ribalta \u00e8 il bordo del proscenio, la parte pi\u00f9 protesa verso la platea; delimita il palcoscenico stesso, prima del golfo mistico.\nAveva in passato lo scopo di nascondere al proprio interno le luci, una serie di faretti alloggiati in celle rifrangenti ricavate all'interno di una sede di lamiera. Erano dotati di schermi colorati, bianco, giallo, rosso e blu (gelatine).\nOccorrevano per illuminare la scena, ma, essendo luci frontali, erano usate con moderazione perch\u00e9 rendevano evidenti le ombre.\nLo stesso nome, \"ribalta\", indicava l'asse che, ruotando su degli appositi perni, consentiva di modulare l'uso delle luci, che potevano risultare dirette o indirette. Divisa in due settori, sinistra e destra, separati dalla buca del suggeritore e dalla visibile cappottina che la copriva detta \"gobbo\", seguiva l'andamento del proscenio, alle volte in curva e alle volte parallela.\nSoprattutto nel teatro di variet\u00e0 e nell'avanspettacolo le luci della ribalta erano caratterizzate da protezioni a conchiglia bene in vista, che avevano lo scopo di schermare la luce dalla parte del pubblico e di dirottare il fascio luminoso verso la scena.\nCon i progressi dell'illuminotecnica poi, le luci della ribalta sono state soppiantate dai pi\u00f9 versatili e comodi riflettori montati su americane, che propongono un'illuminazione non pi\u00f9 dal basso ma dall'alto o all'altezza della scena stessa, con una maggiore manovrabilit\u00e0 e flessibilit\u00e0.\nMolti teatri hanno mantenuto, soprattutto negli Stati Uniti d'America o in alcune capitali europee, la peculiarit\u00e0 delle luci della ribalta, il cui nome evoca tuttora sogni di fama e successo. Da qui il titolo del celebre film di Charlie Chaplin \"Luci della ribalta\". Spesso sono presenti sui palcoscenici che ospitano musical o teatro comico con un vago sapore d'antico.\nL'espressione \"venire alla ribalta\" si riferisce agli attori che, nell'atto di ringraziare il pubblico, si portano in avanti a ridosso di essa."}
{"id": "910337", "revid": "7550497", "url": "https://it.wikipedia.org/wiki?curid=910337", "title": "Immide", "text": ""}
{"id": "910338", "revid": "7550509", "url": "https://it.wikipedia.org/wiki?curid=910338", "title": "Gruppo acilico", "text": ""}
{"id": "910923", "revid": "31886", "url": "https://it.wikipedia.org/wiki?curid=910923", "title": "Tula", "text": ""}
{"id": "910926", "revid": "22414", "url": "https://it.wikipedia.org/wiki?curid=910926", "title": "Frame rate", "text": ""}
{"id": "910927", "revid": "6923", "url": "https://it.wikipedia.org/wiki?curid=910927", "title": "Ferrovia Transappenninica", "text": ""}
{"id": "910932", "revid": "1370701", "url": "https://it.wikipedia.org/wiki?curid=910932", "title": "Riviera delle Palme (Liguria)", "text": "La Riviera delle Palme (\"Riv\u00eaa d'e p\u00e2rmue\" in ligure) \u00e8 quel tratto di costa della Liguria e del Mar Ligure, che fa parte della Riviera Ligure di Ponente e coincide con il litorale dei comuni costieri della Provincia di Savona: si estende esattamente, da Est ad Ovest, dalla foce del torrente Arrestra nel comune di Varazze, al confine col comune di Cogoleto (GE) fino al punto di scollinamento di \"Capo Mimosa\" in quel di Andora, al confine col comune di Cervo (IM).\nGeografia.\n\u00c8 caratterizzata da spiagge ampie e sabbiose e da pi\u00f9 frequenti tratti rocciosi e da un entroterra collinoso che si estende fino da poche centinaia di metri dal mare.\nCosta.\nSulla costa, per circa 70\u00a0km di lunghezza, la Riviera delle Palme \u00e8 caratterizzata da una grande variet\u00e0 morfologica; ad Andora c'\u00e8 una spiaggia molto lunga con fondali che si inclinano lentamente e la sabbia \u00e8 dorata, a Laigueglia la sabbia \u00e8 leggermente rosata, mentre ad Alassio \u00e8 dorata, col fondale di poche decine di centimetri che penetra a lungo nel mare. A Ceriale e Borghetto Santo Spirito la spiaggia \u00e8 ghiaiosa, cos\u00ec come a Pietra Ligure e Borgio Verezzi. Appena pi\u00f9 in l\u00e0 la costa diventa rocciosa in corrispondenza del promontorio di \"Caprazoppa\" e, a Finale Ligure, la spiaggia \u00e8 a tratti sassosa a tratti sabbiosa; a Varigotti la sabbia \u00e8 abbastanza fine, di colore avorio, mentre in prossimit\u00e0 di Capo Noli la sabbia \u00e8 bianca. Proseguendo ancora verso Genova si arriva a Bergeggi, con fondali subito profondi, mentre a Vado Ligure e Savona questi si inclinano pi\u00f9 lentamente. Ad Albissola Marina la sabbia \u00e8 nuovamente rosata, cambiando poi verso il colore avorio a Varazze e, infine, bianca in prossimit\u00e0 dei Piani d'Invrea.\nIsole.\nLa Riviera della Palme \u00e8 caratterizzata da due Isole, l'Isola di Bergeggi e l'Isola Gallinara.\nIsola di Bergeggi.\nL'Isola di Bergeggi o di Sant'Eugenio \u00e8 un isolotto situato nei pressi della costa ligure, nella Riviera di Ponente, di fronte al comune di Bergeggi. Sull'estremit\u00e0 del piccolo promontorio di Punta Predani dista dall'isola circa 280 metri.\nIsola Gallinara.\nL'isola Gallinara \u00e8 un'isola situata nei pressi della costa ligure, nella Riviera di Ponente, di fronte al comune di Albenga al quale appartiene. L'isola dista 1,5 km dalla costa, dalla quale \u00e8 separata da un canale profondo in media 12 m; essa costituisce la Riserva naturale regionale dell'Isola di Gallinara.\nNatura.\nFlora marina.\nLa flora marina tipica della Riviera \u00e8 composta da un gran numero di alghe; in particolare \u00e8 facile incontrare la \"Ulva lactuca\" e la \"Enteromorpha compressa\", quest'ultima spesso a filo dell'acqua o sul guscio delle patelle.\nLa frequenza di alghe del genere Bryopsis \u00e8 piuttosto alta, con specie come la \"Bryopsis plumosa\" e la \"Bryopsis duplex\". Sui fondali sabbiosi si pu\u00f2 incontrare la \"Caulerpa prolifera\", la \"Padina pavonia\" o ricche praterie di \"Posidonia oceanica\". Comuni anche la \"Cystoseira ericoides\", il \"Gelidium pectinatum\" e la \"Polysiphonia sertularioides\".\nFauna marina.\nLa fauna marina tipica della zona \u00e8 quella reperibile su tutta la Riviera ligure di ponente: aguglie (\"Belone belone\"), bughe (\"Boops boops\"), castagnole rosse (\"Anthias anthias\"), orate (\"Sparus aurata\"), occhiate (\"Oblada melanura\"), saraghi (\"Diplodus sargus\"), pagari (\"Pagrus pagrus\") e le onnipresenti bavose, in un ambiente ricco, sotto certe profondit\u00e0, di gorgonie rosse (\"Paramuricea clavata\") e bianche (\"Eunicella singularis\").\nTalvolta si possono inoltre incontrare gronghi (\"Conger conger\"), scorfani, cernie (\"Epinephelus marginatus\"), aragoste (\"Palinurus elephas\"), rane pescatrici (\"Lophius piscatorius\") e i grandi pesci luna (\"Mola mola\").\nEconomia e turismo.\nSubacquea.\nSebbene non conosciuta come altre zone della Liguria (per citarne una: la Riserva marina di Portofino) la Riviera delle Palme offre interessanti spunti per i praticanti la subacquea: in particolare l'isola di Bergeggi, all'interno della Riserva naturale regionale di Bergeggi, \u00e8 rinomata per le immersioni abbastanza semplici, adatte anche ai principianti.\nAltri punti interessanti lungo la riviera sono:\nPrincipali localit\u00e0.\nSulla Riviera delle Palme le principali localit\u00e0 che si incontrano sono:"}
{"id": "910934", "revid": "287204", "url": "https://it.wikipedia.org/wiki?curid=910934", "title": "William Shepherd", "text": "Shepherd \u00e8 nato nel Tennessee, \u00e8 sposato con Beth Stringham. Nel 1971 si \u00e8 diplomato in ingegneria aerospaziale all'Accademia navale degli Stati Uniti (dove \u00e8 stato anche qualificato come Navy SEAL), nel 1978 ha conseguito il diploma in ingegneria oceanica ed il master in ingegneria meccanica al MIT.\nNel 1984 \u00e8 stato inserito nel gruppo astronauti della NASA. Nel 1986 la sua qualifica di Navy SEAL \u00e8 tornata utile nelle operazioni di salvataggio dopo il disastro del Challenger. Shepherd \u00e8 stato specialista di missione in tre voli dello Shuttle: STS-27 (1988), STS-41 (1990) (nella quale \u00e8 stata lanciata la sonda Ulysses) ed STS-52 (1992).\nNel 1993 \u00e8 stato assegnato al programma della Stazione Spaziale Internazionale e fra il 31 ottobre 2000 ed il 21 marzo 2001 ha fatto parte del primo equipaggio permanente sulla ISS (Expedition 1). Shepherd ha trascorso complessivamente 159 giorni, 7 ore e 49 minuti nello spazio."}
{"id": "910937", "revid": "118362840", "url": "https://it.wikipedia.org/wiki?curid=910937", "title": "Scavolini", "text": ""}
{"id": "910943", "revid": "125658531", "url": "https://it.wikipedia.org/wiki?curid=910943", "title": "Antipapa Filippo", "text": "Biografia.\nOggetto delle trame altrui, pi\u00f9 che attivo per proprio conto, fu cappellano del convento di San Vito sull'Esquilino. Il cancelliere papale del tempo, Cristoforo, aveva cercato l'aiuto dei Longobardi per deporre Costantino II, che era il candidato della fazione militare romana. Quando Costantino fu fatto prigioniero, Valdiperto, inviato del re dei Longobardi Desiderio, accompagn\u00f2 Sergio, fratello di Cristoforo, nel suo attacco a Roma ponendo cos\u00ec fine al papato di Costantino. Valdiperto install\u00f2 quindi Filippo come papa. Cristoforo, essendo venuto a conoscenza di ci\u00f2, dichiar\u00f2 che non sarebbe entrato in Roma finch\u00e9 Filippo non fosse stato rimosso. Filippo fu cos\u00ec costretto a ritornare al proprio monastero. Cristoforo entr\u00f2 a Roma e fece in modo di far eleggere papa Stefano III."}
{"id": "910944", "revid": "290948", "url": "https://it.wikipedia.org/wiki?curid=910944", "title": "Moca", "text": ""}
{"id": "910951", "revid": "110157", "url": "https://it.wikipedia.org/wiki?curid=910951", "title": "Hochfelden (Svizzera)", "text": "Hochfelden (toponimo tedesco) \u00e8 un comune svizzero di 1\u00a0962 abitanti del Canton Zurigo, nel distretto di B\u00fclach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "910953", "revid": "767487", "url": "https://it.wikipedia.org/wiki?curid=910953", "title": "Tariego de Cerrato", "text": "Tariego de Cerrato \u00e8 un comune spagnolo di 557 abitanti situato nella comunit\u00e0 autonoma di Castiglia e Le\u00f3n."}
{"id": "910954", "revid": "125596384", "url": "https://it.wikipedia.org/wiki?curid=910954", "title": "Governo Spadolini II", "text": "Il governo Spadolini II \u00e8 stato il quarantesimo esecutivo della Repubblica Italiana, il quinto dell'VIII legislatura. \nIl governo rimase in carica dal 23 agosto al 1\u00ba dicembre 1982, per un totale di 100 giorni, ovvero 3 mesi e 8 giorni; si tratta quindi del governo di pi\u00f9 breve durata tra quelli che hanno inizialmente ricevuto il voto di fiducia nella storia della Repubblica.\nQuesto governo \u00e8 anche noto con il nome di \"governo fotocopia\", perch\u00e9 ebbe esattamente lo stesso organico di quello precedente, con l'eccezione di Vittorio Olcese come sottosegretario alla Presidenza, in sostituzione di Francesco Compagna che era nel frattempo deceduto.\nIl governo ottenne la fiducia dalla Camera il 2 settembre 1982 con 357 voti favorevoli e 245 contrari.\nIl governo ottenne la fiducia dal Senato il 4 settembre 1982 con 176 voti favorevoli e 115 contrari.\nL'esecutivo cadde a causa della cosiddetta \"lite delle comari\", ossia uno scontro politico tra i ministri Andreatta e Formica, che coinvolse anche i rispettivi partiti. \nSpadolini si dimise, il 13 novembre 1982."}
{"id": "910955", "revid": "466539", "url": "https://it.wikipedia.org/wiki?curid=910955", "title": "Furniphilia", "text": "La furniphilia, italianizzata anche col termine fornofilia o furnifilia, \u00e8 un'attivit\u00e0 sessuale particolare, consistente nel farsi sottoporre o sottoporre altri soggetti a varie forme di travestimento del corpo, tali da renderlo simile, nell'aspetto e/o nella funzione, a un oggetto di arredamento.\nIl termine deriva infatti da \"philia\", ovvero amore, e \"furni\", che \u00e8 abbreviazione per \"furniture\", che in inglese indica appunto l'oggettistica legata all'arredamento.\nSi tratta di una pratica particolarmente diffusa nell'ambito della comunit\u00e0 BDSM; essa infatti comporta per lo pi\u00f9, per colui che vi si sottopone, una forma di immobilizzazione fisica simile a quella sperimentata nel bondage. Tuttavia nel caso della furniphilia di rado vengono utilizzate catene o corde; piuttosto, il soggetto immobilizzato, dovendo espletare una ben precisa funzione tipica di un oggetto, subisce una sorta di costrizione psicologica all'immobilit\u00e0, pi\u00f9 o meno duratura anche a seconda della sua capacit\u00e0 di resistere. \nPrevalentemente, nella pratica della furniphilia si usa trasformare il soggetto sottoposto in lampade (in questo caso spesso si utilizzano candele o candelabri, variamente posizionati e ancorati al corpo del sottoposto, anche con lo scopo di ottenere il rilascio di cera calda durante l'immobilit\u00e0), oppure tavolini, oppure appendiabiti, sedie, poggiapiedi e altro ancora.\nLa furniphilia caratterizza spesso anche diverse opere artistiche, un celebre esempio \u00e8 rappresentato dalle creazioni a tema dello scultore Allen Jones."}
{"id": "910957", "revid": "767487", "url": "https://it.wikipedia.org/wiki?curid=910957", "title": "DJ Quik", "text": "Biografia.\nDJ Quik \u00e8 nato e cresciuto a Compton, California ed \u00e8 uno dei rapper e produttori pi\u00f9 rispettati della West Coast.Alcune delle sue canzoni sono considerate delle pietre miliari di tutta la storia dell'hip-hop.\nDa ragazzo entra a far parte dei Tree Top Piru, la gang di Bloods del suo quartiere; verso la fine degli anni 1980 si dedica alla carriera musicale realizzando dei mixtape insieme ai suoi amici Hi-C, AMG e i 2nd II None. Alcuni di questi nastri vengono ascoltati da manager della Profile Records che gli offrono un contratto.\nNel 1990 esce \"Quik Is The Name\" che ottiene un ottimo successo, vendendo pi\u00f9 di 1 milione di copie, grazie a singoli quali \"Tonite\" e \"Born &amp; Raised In Compton\". Due anni dopo usc\u00ec \"Way 2 Fonky\" e nel 1995 \"Safe + Sound\", forse il suo album pi\u00f9 apprezzato. In quel periodo \u00e8 a stretto contatto con la Death Row Records e realizza varie produzioni per i suoi artisti.\nDJ Quik ha avuto anche una faida con MC Eiht, faida che si aliment\u00f2 quando Quik parl\u00f2, nei versi di alcuni suoi mixtape, della band dei Compton's Most Wanted in maniera apparentemente vessatoria (\"To the Top of the Tree, for C-M-W see\") ed MC Eiht lo interpret\u00f2 come un diss, vista anche la contrapposizione che esisteva fra i due (Quik era legato alla gang dei Bloods, mentre Eiht alla gang dei Crips). La \"beef\" si concluse comunque in maniera pacifica verso la fine degli anni '90 quando i due collaborarono successivamente insieme in un pezzo, che per\u00f2 non venne mai pubblicato.\nNel 1997 Quik inizia a lavorare con il rapper/pimp Suga Free e produce per lui tutte le tracce del suo album d'esordio \"Street Gospel\".\nNel 1998 usc\u00ec \"Rhythm-al-ism\" per la Artista Records (che aveva acquisito la Profile) e nel 2000 \"Balance &amp; Options\", che per\u00f2 non raggiunge lo status di disco d'oro e che fa quindi perdere a Quik il contratto con l'Arista.\nDavid Blake decide quindi di diventare un artista indipendente e nel 2002 pubblica \"Under Tha Influence\", annunciato come il suo ultimo album. Il disco contiene un bellissimo tributo al compianto amico Mausberg, ucciso nel 2000.\nDeciso a ritirarsi dalle scene, DJ Quik curiosamente viene chiamato per grandi progetti come la direzione delle musiche per il film \"Head Of State\" di Chris Rock e la produzione di tracce come \"Justify My Thug\" di Jay-Z e \"All For You (Remix)\" di Janet Jackson. Quik decide quindi di ritornare sui suoi passi e nel 2005 firma per la Warner Bros. ed allo stesso tempo fonda anche la sua etichetta Mad Science Recordings. La Warner dimostra per\u00f2 scarso interesse e scoglie il contratto, Quik pubblica cos\u00ec il suo settimo album \"Trauma\" nel 2005 da indipendente con distribuzione Fontana/Universal; al disco partecipano artisti come The Game, B-Real dei Cypress Hill, Ludacris, T.I. e i Jodeci, riunitesi per la prima volta dopo dieci anni.\nNel giugno del 2006 Quik viene condannato a 5 mesi di prigione per aver aggredito sua sorella Debra \"Pee Wee\" Armstrong nel 2003. Liberato con qualche settimana di anticipo, DJ Quik forma il gruppo \"The Fixxers\" con l'amico AMG e si mette a lavorare all'album \"Midnight Life\". Nel marzo 2007 Quik &amp; AMG firmano un contratto per la pubblicazione dell'album con la celebre Interscope Records, ma vengono presto scaricati, nonostante il modesto successo del singolo \"Can U Werk Wit Dat\". Nel dicembre 2007 il manager di DJ Quik decide di vendere on-line le tracce di \"Midnight Life\", dopo questo DJ Quik annuncia l'esperienza dei Fixxers come finita.\nIn quello stesso periodo DJ Quik si occupa del mixaggio del disco \"Ego Trippin\" di Snoop Dogg ed \u00e8 in questo contesto che nasce l'idea di un disco in collaborazione con Kurupt. Registrato nell'Estate del 2008, Blaqkout \u00e8 stato pubblicato il 9 giugno 2009 per la Mad Science Recordings di DJ Quik ed ha ottenuto risultati modesti.\nNel frattempo DJ Quik ha continuato a lavorare sul suo nuovo album solista, intitolato The Book of David. La prima traccia estratta dall'album \u00e8 \"Nobody\", che segna il ritorno alla collaborazione tra DJ Quik e Suga Free dopo anni di litigi.\nNel febbraio 2011 Quik ha pubblicato il primo singolo tratto da \"The Book of David\" intitolato \"Luv Of My Life\", mentre l'album \u00e8 stato pubblicato il 20 aprile 2011.\nNel 2014 DJ Quik torna con il suo nono album intitolato \"The Midnight Life\" (14 ottobre 2014), collaborando nuovamente con partner storici come Suga Free, El DeBarge, Rob \"Fonksta\" Bacon e Tweed Caddilac, ai quali si aggiunge anche David Blake II, il figlio di DJ Quik.\nVita privata.\n\u00c8 stato sposato per due anni e ha 4 figli (Fonte: Sister 2 Sister Magazine)."}
{"id": "910958", "revid": "767487", "url": "https://it.wikipedia.org/wiki?curid=910958", "title": "Antipapa Giovanni VIII", "text": "Biografia.\nDell'antipapa Giovanni si sa ben poco. Era un arcidiacono romano quando, dopo la morte di papa Gregorio IV, il 25 gennaio 844, venne proclamato papa dal popolo per acclamazione e prese possesso del palazzo del Laterano. L'aristocrazia romana e la maggioranza del clero, riuniti nella basilica di San Martino, elessero Sergio II, un presbitero romano di nobili natali.\nDopo pochi giorni, le milizie di Sergio si recarono in Laterano per reprimere l'opposizione di Giovanni, il quale, dopo essere stato abbandonato dai suoi sostenitori, venne imprigionato e condannato a morte. Sergio venne poi immediatamente consacrato senza attendere la ratifica della corte dei Franchi e concesse la grazia a Giovanni che vide commutata la pena capitale in esilio. Da questo momento di Giovanni non si sa pi\u00f9 nulla."}
{"id": "910959", "revid": "1418004", "url": "https://it.wikipedia.org/wiki?curid=910959", "title": "Alan Warner", "text": "\u00c8 stato definito da The Scotsman \"...una delle voci pi\u00f9 significative della sua generazione\".\nIl suo primo romanzo \"Rave Girl\" (\"Morvern Callar\" in originale) \u00e8 stato vincitore del Somerset Maugham Award ed \u00e8 diventato anche un film con la regia di Lynne Ramsay; il suo secondo \"These Demented Lands\" (\"La ragazza nell'acqua\") ha vinto l'Encore Award, il terzo, \"Le Soprano\", ha ricevuto il premio Saltire Scottish Book. Anche quest'ultimo \u00e8 diventato una pellicola cinematografica per la regia di Michael Caton-Jones."}
{"id": "910960", "revid": "1226", "url": "https://it.wikipedia.org/wiki?curid=910960", "title": "Supercattivo", "text": ""}
{"id": "910967", "revid": "1543377", "url": "https://it.wikipedia.org/wiki?curid=910967", "title": "S\u00c9CAM", "text": "Il S\u00c9CAM o SECAM, acronimo del francese \"S\u00c9quentiel Couleur \u00c0 M\u00e9moire\" (traduzione letterale: colore sequenziale con memoria), \u00e8 un sistema di codifica della televisione a colori utilizzato per la prima volta in Francia. \nFu inventato da un gruppo guidato da Henri de France, che lavorava alla \"Compagnie Fran\u00e7aise de T\u00e9l\u00e9vision\", acquisita in seguito dalla Thomson.\nStoria.\nLo sviluppo del SECAM inizia nel 1956. Inizialmente, ne viene sviluppata e sperimentata una versione per il sistema di trasmissione a 819 linee, che per\u00f2 non viene introdotta per via di un accordo europeo che prevede l'introduzione delle trasmissioni a colori nel solo standard a 625 linee.\nIl primo sistema SECAM I diventa disponibile nel 1961 mentre le ricerche per migliorarne la qualit\u00e0 e la compatibilit\u00e0 proseguono, ricerche che portano allo sviluppo dei successivi SECAM II e SECAM III, quest'ultimo presentato all'assemblea generale del CCIR (Comit\u00e9 consultatif international pour la radio, ora sostituito dall'ITU-R) del 1965, a Vienna.\nI successivi miglioramenti portano al SECAM III A e al SECAM III B. Quest'ultimo standard viene adottato per uso generale a partire dal 1967.\nTecnici dell'Unione Sovietica sono coinvolti e collaborano allo sviluppo dello standard. Successivamente svilupparono anche un proprio standard, chiamato SECAM IV, successivamente abbandonato. Questo standard modula la sottoportante colore in ampiezza e in fase, ma la trasmette comunque su righe consecutive, combinando in pratica il SECAM tradizionale con il PAL.\nIl SECAM IV \u00e8 noto anche come NIIR dal nome dell'istituto sovietico \"Nau\u010dno-Issledovatel'skij Institut Radio\" (NIIR) dove fu sviluppato. Una versione nota come \"NIIR non lineare\" omette il processo di correzione di gamma.\nLa prima trasmissione pubblica avvenne in Francia il 1\u00ba ottobre 1967, sul secondo canale pubblico \"la deuxi\u00e8me cha\u00eene\", che dal 1992 si chiamer\u00e0 France 2. Un presentatore e tre sviluppatori del sistema, incluso De France, iniziano una trasmissione in studio in bianco e nero e, dopo un conto alla rovescia, diventano improvvisamente a colori, con l'annuncio del presentatore \"Et voici la couleur !\". Il pubblico iniziale \u00e8 stimato in 1500 persone, per via dell'alto costo dei primi televisori a colori.\nIl SECAM viene adottato in seguito dalle ex colonie della Francia e del Belgio, dalla Grecia, dall'Unione Sovietica e dai suoi paesi satellite, tranne la Romania. Viene adottato anche da alcuni paesi del Medio Oriente. Dopo la caduta dell'Unione Sovietica nel 1991 molti dell'Europa orientale decidono di adottare il sistema PAL, data anche la diffusione dei televisori multistandard.\nCon il passaggio di quasi tutte le trasmissioni alle codifiche digitali (DVB-T in Francia ed Europa dell'Est, ISDB-T in America Latina) il S\u00c9CAM non viene quasi pi\u00f9 utilizzato.\nAspetti politici dello sviluppo.\nNonostante non sia possibile dimostrare concretamente la fondatezza di tali argomentazioni, secondo alcuni autori lo sviluppo del SECAM fu dovuto anche al desiderio di proteggere l'industria televisiva francese. A sostegno di questa tesi, c'\u00e8 anche la scelta piuttosto inusuale di adottare la tecnica della \"modulazione positiva\" per la trasmissione, non pi\u00f9 usata dopo il Sistema A inglese, scelta che rendeva le trasmissioni incompatibili con gli altri sistemi europei. Nota anche una versione ironica dell'acronimo SECAM: \"Syst\u00e8me \u00c9l\u00e9gant Contre l'AM\u00e9rique\".\n\u00c8 invece sicuro che il sistema NTSC non era benvoluto in Europa, per vari motivi tecnici tra cui la sua scarsa stabilit\u00e0 cromatica, risolta da entrambi i sistemi europei. \u00c8 molto probabile che lo sviluppo del SECAM sia stato dovuto in parte a motivi di orgoglio nazionale, e il carisma di Henri de France potrebbe essere stato uno dei fattori, insieme al fatto che nell'era di De Gaulle potrebbe esserci stata una certa resistenza politica a sostituire un sistema francese con uno sviluppato in Germania come il PAL.\nIn Italia, la decisione su quale standard adottare venne rimandata di quasi un decennio, adottando il PAL tra il 1976 e il 1977 a scapito del comparto dell'elettronica civile italiana.\nAspetti tecnici.\nCome i sistemi NTSC e PAL, gli altri sistemi di trasmissione in uso a livello mondiale, il S\u00c9CAM \u00e8 retrocompatibile, cio\u00e8 progettato affinch\u00e9 i segnali codificati possano essere comunque ricevuti dai televisori in bianco e nero gi\u00e0 esistenti. Sempre per ragioni di compatibilit\u00e0, \u00e8 necessario che la sottoportante aggiunta non occupi pi\u00f9 larghezza di banda di quella usata dal segnale monocromatico. Questi vincoli fanno s\u00ec che le informazioni cromatiche debbano essere necessariamente aggiunte al segnale tramite una sottoportante, demodulata solo dai televisori a colori, sottoportante che deve avere una frequenza fissa, per essere agevolmente demodulata e decodificata.\nLe differenze tra gli standard televisivi riguardano essenzialmente il modo in cui le informazioni di colore sono aggiunte al segnale monocromatico.\nIn tutti i casi, prima della trasmissione, il segnale video \u00e8 ridotto ad uno spazio colore bidimensionale: dal segnale di luminanza completo (Y) vengono ricavato due segnali di \"differenza di colore\", sottraendo una delle componenti cromatiche alla volta. Vengono cos\u00ec ricavati i due segnali R-Y e B-Y che verranno poi codificati dalla sottoportante.\nLa differenza del SECAM rispetto agli altri due sistemi \u00e8 che i due segnali R-Y e B-Y sono modulati in frequenza anzich\u00e9 in ampiezza. Le due informazioni di differenza cromatiche non sono inoltre modulate in quadratura di fase, ma una alla volta su righe consecutive. L'informazione mancante viene recuperata dalla linea precedente tramite una linea di ritardo, da cui il nome \"sequenziale con memoria\" del sistema.\nI segnali di differenza di colore sono calcolati nello spazio colore YDbDr, una versione derivata dallo YUV e ottimizzata per la trasmissione di un solo segnale alla volta.\nConfronto con gli altri sistemi.\nLa modulazione di una sola componente cromatica alla volta evita la creazione di artefatti cromatici dovuti alla loro trasmissione contemporanea. Rispetto al sistema NTSC, il SECAM ha una risoluzione cromatica verticale dimezzata ma \u00e8 immune ai problemi di sfasamento della sottoportante che causano variazioni di tinta in NTSC.\nRispetto al PAL, la risoluzione cromatica \u00e8 simile (dal momento che il PAL combina le informazioni di colore delle linee adiacenti).\nVariet\u00e0 del SECAM.\nSpesso si fa riferimento ai termini PAL e SECAM come standard televisivi, ma in realt\u00e0 non va dimenticato che si tratta solo di sistemi di codifica del colore. A differenza del sistema NTSC, dove lo standard definisce anche le temporizzazioni dei segnali, i sistemi europei vengono combinati con diversi standard di trasmissione, come M, B/G, D/K, e L, molto pi\u00f9 importanti quando si considera la compatibilit\u00e0 dei segnali.\nLe differenze tra standard riguardano la modulazione in ampiezza o in frequenza dell'audio, la polarit\u00e0 del segnale trasmesso, la larghezza di banda e la spaziatura delle frequenze all'interno del singolo canale.\nPer esempio, un televisore PAL D/K TV \u00e8 in grado di ricevere un segnale SECAM D/K (bench\u00e9 in bianco e nero) ma non potr\u00e0 decodificare l'audio di un segnale PAL B/G.\nL, B/G, D/K, H.\nEsistono cinque standard di trasmissione che usano il SECAM.\nMESECAM (videoregistrazione).\nIl MESECAM non \u00e8 in realt\u00e0 un formato di trasmissione ma \u00e8 solo un sistema per la videoregistrazione domestica. Per registrare un segnale, \u00e8 necessario ridurne la larghezza di banda, e la sottoportante colore va convertita su una frequenza molto pi\u00f9 bassa. A causa della sua complessit\u00e0, la sottoportante PAL va convertita con un miscelatore supereterodina, mentre la sottoportante SECAM, una modulazione in frequenza molto pi\u00f9 semplice, viene semplicemente divisa per quattro e rimoltiplicata durante la riproduzione.\nUn videoregistratore multistandard dovrebbe avere due stadi di decodifica separati, ma nei paesi del Medio Oriente, dove alcuni paesi usano il PAL e altri il SECAM, \u00e8 stata sviluppata una tecnica che prevede l'uso del miscelatore supereterodina per entrambi i tipi di segnale; questo sistema \u00e8 perfettamente funzionante e semplifica la progettazione dei videoregistratori.\nIn questo modo, un segnale SECAM viene registrato come MESECAM: il nastro risultante \u00e8 piuttosto diverso da una registrazione SECAM standard e non \u00e8 riproducibile da videoregistratore SECAM. \u00c8 interessante notare come, talvolta, sia possibile registrare segnali SECAM su un videoregistratore standard PAL, creando nastri MESECAM, riproducibili poi da un videoregistratore PAL su un televisore SECAM standard.\nIl formato nella produzione televisiva.\nA differenza dei segnali PAL o NTSC, il SECAM non pu\u00f2 essere modificato in formato nativo. A causa dei segnali modulati in frequenza, infatti, una registrazione SECAM non \u00e8 lineare rispetto al segnale originale, per cui miscelare elettricamente due segnali SECAM, bench\u00e9 sincroni, non genera un segnale SECAM valido.\nQuesto rende impossibili molti interventi di montaggio e di effettistica, come una semplice dissolvenza incrociata.\nNell'ambito della produzione analogica in video composito, che \u00e8 stato lo standard per molti anni ed \u00e8 ancora oggi diffusa, questo significa che \u00e8 necessario lavorare in PAL e codificare in SECAM solo per la trasmissione. \u00c8 necessario demodulare i segnali prima del processo e modulare nuovamente il risultato.\nCon la diffusione dei videoregistratori a componenti prima e del video digitale poi, questo problema si \u00e8 notevolmente ridotto.\nA livello di videoregistrazione amatoriale, \u00e8 da notare che nessun camcorder di fascia alta (Hi8 o S-VHS) \u00e8 mai stato prodotto in SECAM, ma solo in PAL con una conversione sul video in uscita.\nAnche le telecamere digitali o su DVD non emettono normalmente segnali in SECAM. La diffusione dei connettori SCART in RGB e dei televisori multistandard ha molto facilitato la semplificazione delle apparecchiature."}
{"id": "910968", "revid": "767487", "url": "https://it.wikipedia.org/wiki?curid=910968", "title": "Heavy (Iron Butterfly)", "text": "Heavy \u00e8 l'album d'esordio del gruppo rock Iron Butterfly pubblicato nel gennaio del 1968.\nLa maggior parte delle canzoni sono sostanzialmente semplici, basate su un riff iniziale, mischiate con canzoni pop e cover blues.\nIl disco.\nLe prime due canzoni, \"Possession\" e \"Unconscious Power\" furono scritte dal tastierista Doug Ingle e vennero pubblicate come singoli.\n\"Iron Butterfly Theme\" \u00e8 una traccia strumentale ed \u00e8 la pi\u00f9 lunga dell'album (dura pi\u00f9 di 4 minuti), inoltre contiene alcuni temi presenti anche nella mega-hit del gruppo, \"In-A-Gadda-Da-Vida\".\nLa copertina dell'LP mostra i componenti del gruppo che suonano i loro rispettivi strumenti davanti a una grande statua riproducente un orecchio umano, Darryl DeLoach \u00e8 seduto sulla cima del monumento e suona un tamburello.\nTre dei quattro componenti del gruppo (Jerry Penrod, Darryl DeLoach e Danny Weis) lasciarono il gruppo poco dopo la registrazione dell'album."}
{"id": "910969", "revid": "1442080", "url": "https://it.wikipedia.org/wiki?curid=910969", "title": "Maylandia lombardoi", "text": "Maylandia lombardoi \u00e8 un pesce d'acqua dolce appartenente alla famiglia dei Ciclidi, sottofamiglia Pseudocrenilabrinae.\nDistribuzione e habitat.\nQuesti pesci sono endemici del lago Malawi, e precisamente diffusi intorno alle isole Mbenji (sud-est, a circa 13\u00a0km dalla costa). Sembra sia stato introdotto intorno alle acque dell'isola Namalenje. Vivono in acque fangose, ricche di detriti e di rocce, da -6 a -30 metri di profondit\u00e0.\nDescrizione.\nCorpo allungato ma pi\u00f9 alto rispetto alle altre specie del genere \"Maylandia\": fronte alta, ventre piatto, occhi grandi. La pinna dorsale \u00e8 lunga, le ventrali e la pinna anale allungate, la coda a delta, leggermente forcuta.\nIl dimorfismo sessuale \u00e8 molto accentuato: il maschio dominante in et\u00e0 adulta presenta un corpo giallo vivo (alcuni esemplari giallo-arancio) con riflessi pi\u00f9 chiari o azzurri, nei fianchi e nella coda. A volte sono visibili alcune fasce verticali brune. Le pinne sono giallo chiaro: la pinna anale presenta una macchia rotonda giallo vivo. I maschi non dominanti hanno colorazione meno vivace, a volte simile a quella delle femmine. La femmina e i piccoli hanno una colorazione grigio-azzurra con 6-10 bande verticali scure o nere. Le pinne sono azzurrine con raggi neri.\nComportamento.\nI maschi dominanti presentano uno spiccato comportamento solitario e territoriale, accentuato nel periodo dell'accoppiamento. Le femmine, i maschi non dominanti e i giovani solitamente vivono in piccoli gruppi.\nRiproduzione.\nI maschi dominanti costruiscono un nido di sabbia e corteggiano le femmine di passaggio (a volte costringendole nel loro territorio). Una volta terminata la deposizione, il maschio cerca di accoppiarsi con altre femmine (sono ciclidi poligami). La femmina cova le uova in bocca, per circa 23 giorni, non alimentandosi. Passato questo periodo, nasceranno una trentina di avannotti lunghi 1,5\u00a0cm e gi\u00e0 vivacemente colorati di azzurro e nero.\nAlimentazione.\n\"M. lombardoi\" si nutre di alghe e di zooplancton.\nAcquariofilia.\nDa qualche decennio questa specie \u00e8 molto apprezzata dagli appassionati di ciclidi africani, riproducendosi facilmente in cattivit\u00e0."}
{"id": "910970", "revid": "767487", "url": "https://it.wikipedia.org/wiki?curid=910970", "title": "Vinci per me!", "text": "Vinci per me! (\"The Ring\") \u00e8 un film muto del 1927 diretto da Alfred Hitchcock.\nTrama.\nLuna park. Fiera di paese. Giostre che ruotano lanciando in aria trasognate e divertite giovani donne, ragazzini curiosi, uomini attratti dal tiro a segno, giovanotti pronti a provare la forza dei muscoli. Davanti a un baraccone una sbarazzina brunetta, Nelly, mastica arachidi e attira con civetteria gli spettatori maschi a battersi con Jack Sander, detto \"One Round\", perch\u00e9 \u00e8 cos\u00ec forte che nessuno sfidante \u00e8 mai riuscito ad andar oltre il primo round.\nFra la folla Nelly scorge un bellissimo e aitante giovane che a sua volta l'ha notata. \u00c8 Bob Corby, un campione australiano di pesi massimi. Lei naturalmente non lo sa e lo invita nel baraccone, mentre l'imbonitore, davanti allo stand, vanta le prodezze di Jack e arruola pugili dilettanti che entrano baldanzosi ed escono doloranti e con le mascelle ammaccate.\nBob cerca di sottrarsi all'invito ma la ragazza gli piace, chiacchiera galantemente con lei, la corteggia e alla fine accetta il confronto. I dipendenti dello stand trattano Bob con sufficienza e non si danno neppure la pena di appendergli il cappotto. Naturalmente i loro sorrisi di scherno si spengono quando Bob supera il primo round e per la prima volta devono staccare l'usurato cartello numero uno, sporco e gualcito, ed attaccare l'intonso mai esposto numero due. Il combattimento ha dunque un esito assolutamente inconsueto e si risolve in una cocente sconfitta per Jack.\nIl manager di Bob ingaggia Jack come allenatore e ogni tanto gli procura degli incontri. Bob \u00e8 contento perch\u00e9 cos\u00ec pu\u00f2 continuare a vedere Nelly e a corteggiarla. Le regala un prezioso braccialetto a forma di serpente. Lei ne \u00e8 molto lusingata e non riesce a nascondere l'attrazione che prova per lui.\nCon i guadagni dei primi combattimenti professionali Jack sposa Nelly.\nHanno una bella casa moderna, vestiti eleganti, sembrano felici. Jack affronta un incontro importante in cui \u00e8 in palio il ruolo di sfidante per il titolo, lo vince e a casa sua si festeggia la vittoria. Tutti attendono che arrivi Nelly ma Nelly non si fa vedere e Jack capisce che lei non lo ama pi\u00f9.\nQuando finalmente a tarda sera arriva, dopo che tutti se ne sono andati, lui l'affronta e ottiene la confessione.\nNon gli resta che un modo per vendicarsi e tentare di riconquistarla: sfidare Bob.\nLo scontro fra i due famosi pugili fa accorrere un numeroso pubblico. Il teatro \u00e8 strapieno e le tifoserie molto accalorate. Sander \u00e8 depresso e abbattuto: ha visto la moglie tra i sostenitori del rivale. Le prime riprese per lui sono sfortunate: \u00e8 ferito e in difficolt\u00e0. Nelly si sente in colpa e soffre per il marito. Lentamente si sposta dai posti riservati ai tifosi di Bob verso l'angolo dove sta Jack. Lui riprende potenza e riconquista il centro del ring: la gioia di aver ritrovato la sua donna rende infallibili i suoi pugni e vince il match.\nBob incassa la sconfitta. Negli spogliatoi un suo secondo gli mostra il braccialetto che ha raccolto a bordo ring. Bob capisce amareggiato che Nelly \u00e8 perduta per lui.\nProduzione.\nSi tratta del primo film con la nuova casa cinematografica British International Pictures di John Maxwell; distribuzione Wardour.\nSesto film muto di Alfred Hitchcock e il primo realizzato come direttore della fotografia da Jack Cox, che lavor\u00f2 con lui fino al 1933.\nSoggetto.\nIl soggetto \u00e8 originale di Hitchcock che lo scrisse in collaborazione con Eliot Stannard, lo sceneggiatore che aveva portato con s\u00e9 alla British International Pictures. Alma Reville lavor\u00f2 alla sceneggiatura nel mese di luglio 1927.\nTitolo.\nIl titolo originale ha una pluralit\u00e0 di significati: si riferisce al ring, alla fede matrimoniale, a un braccialetto a forma di serpente, regalato dal rivale del protagonista e emblema dell'adulterio.\nCast.\nLa parte della protagonista fu affidata a Lillian Hall-Davis, presente anche nel successivo film \"La moglie del fattore\", il marito fu interpretato da Carl Brisson che reciter\u00e0 anche ne \"L'isola del peccato\" e il rivale fu interpretato da Ian Hunter, l'avvocato di \"Virt\u00f9 facile\".\nRiprese.\nIl regista inizi\u00f2 a girare nel mese di agosto. L'anteprima per la stampa fu fissata per il 30 settembre 1927.\nPrima.\nLa prima a Londra si ebbe il 14 gennaio 1928.\nAccoglienza.\nAll'uscita del film la stampa del settore lo accolse con entusiasmo. Sul \"Bioscope\" del 6 ottobre 1927 un giornalista scriveva che si trattava del miglior film inglese di ogni tempo. I dirigenti della British International Pictures furono soddisfatti anche per il lavoro di soggettista svolto dal regista. Non ebbe un grande successo commerciale ma aiut\u00f2 Hitchcock a far carriera.\nIl giudizio di Hitchcock.\nHitchcock lo considerava il suo secondo film dopo \"Il pensionante\" e si riteneva soddisfatto per le moltissime innovazioni e invenzioni visive che contiene.\nTecnica cinematografica.\nAd esempio: \"Si versa lo champagne e vediamo distintamente lo champagne che spuma, e tutte le bollicine... Si fa un brindisi alla protagonista e ci si accorge che non c'\u00e8 pi\u00f9 perch\u00e9 si \u00e8 eclissata con un altro uomo. A questo punto lo champagne non spuma pi\u00f9\"; oppure per rappresentare la carriera del pugile mostra manifesti in cui si annunciano gli incontri scritti con caratteri che aumentano di grandezza e salgono di posizione nello scorrere delle stagioni.\nSecondo la lezione espressionista dei registi tedeschi Hitchcock utilizza parecchi giochi di \"specchi\": durante la festa il marito osserva le immagini riflesse della moglie e del rivale, distorte dall'angolazione da cui sono riprese, che rendono l'idea del sospetto e dell'inganno.\nRicevette, durante la prima, molti applausi un'altra sequenza assai elaborata: il marito geloso, trovando sul pianoforte della moglie una fotografia del rivale, immagina che i due si bacino \"in un tumulto di \"distorsioni e deformazioni visive\"\" che rendono palese la tempesta di stati d'animo da cui \u00e8 travolto.\nSuspense.\nLa suspense in questo film non \u00e8 legata alla risoluzione di un delitto o alle sorti di un innocente che si deve discolpare da un'accusa ingiusta, ma \u00e8 data dall'incertezza psicologica della protagonista attratta da due uomini, costretta a scegliere fra fedelt\u00e0 o adulterio. La tensione cresce con gradualit\u00e0: negli sguardi che si scambiano Nelly e l'australiano, nel regalo del braccialetto, nella serata in cui Nelly lascia il ring per raggiungere Bob e non partecipa alla festa per la vittoria del marito e infine nel match finale in cui l'attesa della sua scelta si sovrappone all'attesa dell'esito del combattimento fra i due pugili."}
{"id": "910971", "revid": "729019", "url": "https://it.wikipedia.org/wiki?curid=910971", "title": "Nancy Greene", "text": "Durante la sua carriera agonistica vinse le prime due edizioni della Coppa del Mondo, nel 1967 e nel 1968; nel suo palmar\u00e8s figurano inoltre l'oro olimpico in slalom gigante e quello iridato in combinata vinti a e due Coppe del Mondo di slalom gigante.\n\u00c8 sorella di Elizabeth e madre di Willy Raine, a loro volta sciatori alpini di alto livello.\nBiografia.\nCarriera sciistica.\nStagioni 1960-1966.\n e membro della nazionale canadese dal 1959, esord\u00ec in campo internazionale agli VIII Giochi olimpici invernali di , classificandosi 22\u00aa nella discesa libera, 26\u00aa nello slalom gigante e 31\u00aa nello slalom speciale. Due anni dopo, ai Campionati mondiali di Chamonix, fu 5\u00aa nella discesa libera.\nAi IX Giochi olimpici invernali di fu 7\u00aa nella discesa libera, 16\u00aa nello slalom gigante e 15\u00aa nello slalom speciale, mentre in occasione della rassegna iridata di Portillo 1966 fu 4\u00aa nello slalom gigante.\nStagioni 1967-1968.\nIn Coppa del Mondo vinse la sua prima gara in occasione dell'evento inaugurale del massimo circuito internazionale, lo slalom speciale di Oberstaufen del 7 gennaio 1967; a fine stagione si aggiudic\u00f2 sia la coppa di cristallo assoluta, sia quella di slalom gigante.\nAi X Giochi olimpici invernali di , sua ultima partecipazione olimpica, vinse sia la gara di slalom gigante, valida anche come titolo mondiale, sia quella di combinata, disputata durante le Olimpiadi ma valida soltanto ai fini iridati. Si aggiudic\u00f2 inoltre l'argento nello slalom speciale. Durante la stessa stagione, in Coppa del Mondo, biss\u00f2 i successi nelle classifiche assoluta e di slalom gigante; la sua ultima vittoria fu quella di Rossland del 31 marzo, mentre il 6 aprile a Heavenly Valley si conged\u00f2 dalle competizioni con l'ultimo podio, un secondo posto.\nCarriera da allenatrice.\nTerminata la carriera agonistica, Nancy Greene ricopr\u00ec il ruolo di allenatrice della nazionale canadese fino al 1973.\nCarriera politica.\nNel 2008 \u00e8 stata proposta come membro del Senato del Canada per la Columbia Britannica dal Primo ministro Stephen Harper ed \u00e8 entrata in carica il 2 gennaio 2009; milita nel Partito Conservatore del Canada e il suo mandato terminer\u00e0 nel 2018, al compimento del 75\u00ba anno di et\u00e0. \u00c8 membro della commissione per gli affari aborigeni e di quella per la pesca e gli oceani.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante\nSL = slalom speciale\nRiconoscimenti.\n\u00c8 stata eletta \"Donna sportiva canadese del ventesimo secolo\" e le sono state riconosciute diverse onorificenze sportive e civili, come il Trofeo Lou Marsh (per due volte, nel 1967 e nel 1968). Fu tedoforo durante la Cerimonia di apertura dei XXI Giochi olimpici invernali di , durante la quale port\u00f2 la fiaccola olimpica assieme al campione di hockey su ghiaccio Wayne Gretzky, ed \u00e8 stata iscritta nella Canada\u2019s Walk of Fame."}
{"id": "910974", "revid": "767487", "url": "https://it.wikipedia.org/wiki?curid=910974", "title": "Semenovite-(Ce)", "text": "La semenovite-(Ce) \u00e8 un minerale."}
{"id": "910981", "revid": "1543377", "url": "https://it.wikipedia.org/wiki?curid=910981", "title": "Daramutu", "text": "Il Daramutu \u00e8 un gioco da tavolo astratto della famiglia dei mancala. \u00c8 un gioco tradizionale nello Sri Lanka, dove viene giocato esclusivamente dalle donne. Fu descritto per la prima volta nel 1909, dal ricercatore Henry Parker, che rimase particolarmente colpito dalla velocit\u00e0 con cui le donne srilankesi lo giocano.\nRegole.\nTavoliere e disposizione iniziale.\nIl tavoliere da Daramutu (detto \"olinda-puruwa\") \u00e8 costituito da 2 file di 7 buche. Ogni giocatore controlla la file di buche pi\u00f9 vicina a s\u00e9. La maggior parte dei tavolieri tradizionali sono dotati di due buche aggiuntive in cui vengono deposti i pezzi catturati. Inizialmente, quattro pezzi vengono piazzati in ogni buca. I pezzi utilizzati sono solitamente semi di \"Abrus precatorius\".\nTurno.\nAl proprio turno, il giocatore preleva tutti i semi da una delle sue buche e li semina nelle buche adiacenti. La semina prende il nome di \"ihinawa\". Il primo giocatore di turno decide se seminare in senso orario o antiorario, e a tale scelta si devono poi attenere entrambi i giocatori per tutta la partita.\nSe l'ultimo seme cade in una buca che contiene almeno 3 semi, la semina prosegue a staffetta. Se l'ultimo seme cade in una buca vuota, o una buca con un solo seme (chiamata \"puta\", \"figlio\") o una buca con due semi (chiamata \"naga\", \"figlia\"), e la buca antistante non \u00e8 vuota, i semi contenuti in tale buca vengono catturati. La cattura (detta \"innawa\") pu\u00f2 avvenire in una qualsiasi delle file.\nConclusione del gioco.\nIl gioco termina quando un giocatore non \u00e8 pi\u00f9 in condizione di muovere. I semi restanti vengono catturati dall'avversario, e vince chi ha catturato pi\u00f9 semi."}
{"id": "910985", "revid": "226458", "url": "https://it.wikipedia.org/wiki?curid=910985", "title": "Tascapane", "text": "Per tascapane si intende la sacca a tracolla del soldato atta a tenervi il pane.\nIl tascapane \u00e8 di fatto una borsa di tela di forma rettangolare, con un lembo della faccia superiore che ricopre parzialmente la faccia anteriore per permetterne la chiusura. Una cinghia permette di portarla su una spalla a tracolla."}
{"id": "911017", "revid": "984", "url": "https://it.wikipedia.org/wiki?curid=911017", "title": "The 36th Chamber of Shaolin", "text": ""}
{"id": "911034", "revid": "1226", "url": "https://it.wikipedia.org/wiki?curid=911034", "title": "Associazioni di promozione sociale", "text": ""}
{"id": "911036", "revid": "767487", "url": "https://it.wikipedia.org/wiki?curid=911036", "title": "Surviving Picasso", "text": "Surviving Picasso \u00e8 un film del 1996 diretto da James Ivory.\nIl film narra la vita dell'artista Pablo Picasso (interpretato da Anthony Hopkins) sotto un punto di vista diverso da quello che i libri d'arte raccontano: la sua vita privata, i suoi sentimenti e i suoi amori vengono esposti tramite la narrazione fuori campo di Fran\u00e7oise Gilot (interpretata dall'attrice Natascha McElhone), sua amante, dalla quale ha avuto due figli. Il libro \"Picasso: creator and destroyer\" di Arianna Huffington \u00e8 l'opera da cui il film viene tratto, ma vengono utilizzati anche capitoli dal libro \"Vivre avec Picasso\" di Fran\u00e7oise Gilot, dove appare un Picasso diverso, quasi frastornato dalle tante passioni e sentimenti che prova per le sue opere e per le sue donne.\nTrama.\nVerso gli ultimi anni della seconda guerra mondiale Pablo Picasso vive nel suo attico/studio in una Parigi occupata dai tedeschi, frequenta Dora Maar, fotografa e pittrice francese nata a Tours, amante e soprattutto musa ritratta pi\u00f9 volte nelle sue opere. In un giorno qualsiasi in un caf\u00e8 della capitale, Picasso incontra tramite un amico la ventenne Fran\u00e7oise Gilot. Picasso invita Fran\u00e7oise nel suo studio per darle lezioni di pittura, e l\u00ec tra i due nasce una relazione d'amore parallela a quella con Dora Maar, la quale si vede in competizione per l'uomo che entrambe adorano. Infatti Picasso si trova pi\u00f9 volte conteso tra le sue donne, come in una scena di \"flashback\" dove vediamo l'artista impegnato a creare la Guernica e nello sfondo Dora Maar e Marie Th\u00e9r\u00e8se Walter litigano a mani alzate per vincere l'approvazione e l'amore di Picasso.\nNel secondo dopoguerra Picasso e Fran\u00e7oise trascorrono parecchio tempo nella casa di campagna di Dora (regalo di Picasso) dove inizia un legame ancora pi\u00f9 forte tra i due, anche se la differenza di et\u00e0 \u00e8 di quasi quarant'anni. In una piccola chiesa del paese, Picasso chiede a Fran\u00e7oise di giurare davanti a Dio di amare per sempre lui e nessun altro; lei promette, e chiede lo stesso in ricambio, ma egli tergiversa e cerca di cambiare argomento: ecco come si vede il lato egoista descritto dalla biografa Arianna Stassinopoulos Huffington. Picasso e Fran\u00e7oise iniziano a costruire una famiglia avendo assieme un loro primo figlio maschio chiamato Claude, e successivamente Paloma. Si trasferiscono in una villa dove il pittore inizier\u00e0 a lavorare giorno e notte su tele e ceramiche; soprattutto, l\u00ec li segue il suo primo figlio Paulo Picasso, avuto dalla prima moglie, la ballerina russa Ol'ga Chochlova, una donna uscita di senno a causa del folle amore che ha avuto per il suo ex marito.\nNegli anni cinquanta, la libert\u00e0 di Picasso di frequentare altre donne, di bere con gli amici e far tardi la notte, iniziano a preoccupare Fran\u00e7oise che si trova impotente davanti al suo uomo padrone. Fran\u00e7oise riceve la brutta notizia che sua nonna \u00e8 sul letto di morte colpita da un ictus, donna alla quale lei era molto legata tanto da precipitarsi a Parigi frettolosamente scappando e lasciando tutto all'improvviso contro il volere di Picasso; appena arrivata suo padre le d\u00e0 la notizia del decesso, sconvolgendola. Fran\u00e7oise si reca da Picasso nel suo studio nella capitale francese per dirgli che vuole uno spazio tutto suo senza pi\u00f9 dipendere da lui: l'egocentrismo e la mania di controllare ogni persona vicino a lui vengono per la prima volte affrontate, fino a quando lei non lo lascia definitivamente e stranamente Picasso ne \u00e8 moralmente distrutto. Ma continuano a frequentarsi quando si incontra con in figli in Spagna.\nUn'altra donna entra nella vita del pittore: Jaqueline Roque, che lo affianca aiutandolo nella lavorazione delle ceramiche e dipingendola pi\u00f9 volte sulla tela. Come donna \u00e8 forse una delle pi\u00f9 servienti e ossessionate di Picasso, ed egli fa notare a Fran\u00e7oise come una donna debba essere \"Sottomessa e al servizio del suo uomo\". Jaqueline e Fran\u00e7oise coesistono assieme in una leggera rivalit\u00e0 alla quale Fran\u00e7oise non vuole partecipare, il tutto mentre Picasso lavora nella sua villa nel sud della Francia. Nel segmento finale del film si nota come l'instancabile artista spagnolo non risenta n\u00e9 dell'et\u00e0, n\u00e9 della differenza di anni che esiste tra lui e le sue donne: compare infatti ad una corrida in suo onore con Jaqueline, mentre Fran\u00e7oise si esibisce con cavallo all'inizio della cerimonia di apertura, e si sente la voce di lei che conclude il suo racconto con una nota di ammirazione mai dimenticata per lui."}
{"id": "911037", "revid": "1418004", "url": "https://it.wikipedia.org/wiki?curid=911037", "title": "Jordan Jovkov", "text": "Jovkov (in lingua bulgara: \u0419\u043e\u0440\u0434\u0430\u043d \u0419\u043e\u0432\u043a\u043e\u0432), dapprima poeta e successivamente scrittore, si ispir\u00f2 principalmente alla vita rurale della campagna bulgara e descrisse profondamente la psicologia dei soldati.\nNei suoi romanzi si sofferm\u00f2 sui conflitti generazionali e su quelli esistenti tra il vecchio mondo e i contadini.\nDi notevole importanza furono anche i suoi drammi."}
{"id": "911045", "revid": "767487", "url": "https://it.wikipedia.org/wiki?curid=911045", "title": "Antipapa Gregorio VI", "text": "Biografia.\nDopo la morte di papa Sergio IV, \"un tale Gregorio\" si oppose al partito dei \"Teofili\" (che in seguito avrebbe eletto contro di lui Benedetto VIII) e si fece eleggere papa, probabilmente da una fazione minoritaria, per volere del patrizio Giovanni Crescenzio II, che comunque mor\u00ec subito dopo e non pot\u00e9 sostenerlo.\nProntamente espulso da Roma, Gregorio si rec\u00f2 in Germania dove il 25 dicembre 1012 chiese il sostegno di Enrico II, il quale stava festeggiando il Natale a P\u00f6hlde. L'imperatore, dopo aver promesso di prendere in considerazione il caso e di esaminare la legge canonica tenendo presente gli usi di Roma, gli tolse le insegne papali e gl'intim\u00f2 di cessare ogni pretesa sul papato. Dopo questo episodio non si hanno pi\u00f9 notizie storiche di Gregorio.\nRiguardo alla legittimit\u00e0 della nomina di Gregorio, va notato che egli fu il primo ad essere proclamato papa come successore di Sergio e che la proclamazione di Benedetto fu successiva. In effetti, la chiesa cattolica riconosce che un cattolico pu\u00f2 diventare papa legittimo anche con mezzi illegali in base al principio del possesso; nella storia esistono diversi casi simili in cui la chiesa ha poi riconosciuto la legittimit\u00e0 del papa cos\u00ec insediato.\nCuriosamente anche Giovanni Graziano, che qualche decennio pi\u00f9 tardi venne eletto papa con lo stesso nome, ottenne il papato grazie alla simonia, affermando di sentirsi moralmente obbligato a sottrarre il papato a Benedetto IX che riteneva ovviamente inadatto al ruolo papale e, sebbene sia stato deposto proprio per simonia, viene tuttora ancora riconosciuto come papa legittimo.\nIl caso di questo Gregorio VI rappresenta quindi un'anomalia; probabilmente il fatto di essere considerato illegittimo deriv\u00f2 pi\u00f9 dalla propria incapacit\u00e0 a mantenere il controllo del papato, che non alla legittimit\u00e0 della sua elezione. In effetti avrebbe potuto essere considerato papa legittimo fino alla perdita del potere causatagli dalla presa di posizione di Enrico II. Resta il fatto che \u00e8 escluso dalla lista ufficiale dei papi dell\"'Annuario pontificio\"."}
{"id": "911055", "revid": "339392", "url": "https://it.wikipedia.org/wiki?curid=911055", "title": "E-71 Wielingen", "text": ""}
{"id": "911062", "revid": "88740", "url": "https://it.wikipedia.org/wiki?curid=911062", "title": "Sun Lutang", "text": "All'et\u00e0 di venti anni prende il nome di Fuquan (\u798f\u5168). Ma venne poi chiamato anche Hanzhai (\u6db5\u658b) e Huohou (\u6d3b\u7334).\nCelebre insegnante di arti marziali cinesi.\nOriginario di Dong ren jia tuan (\u4e1c\u4efb\u5bb6\u7583) nella contea di Wanxian (\u5b8c\u53bf) nella provincia di Hebei in Cina.\nSun Lutang era esperto di Xingyiquan, Baguazhang e Taijiquan.\nIl suo forte interesse nelle arti marziali interne, a cui appartengono i tre stili sopraccitati, lo porta a creare uno stile sincretico che prende il nome di Sunshi Taijiquan (\u5b6b\u6c0f\u592a\u6781\u62f3).\nBiografia.\nAll'et\u00e0 di 9 anni inizi\u00f2 a praticare Shaolinquan con un insegnante ambulante.\nA 11 anni si trasferisce a Baoding.\nA 13 anni diventa allievo di Li Kuiyuan \u674e\u9b41\u5143 un celebre maestro dell'Hebei da cui apprende contemporaneamente le arti marziali e la cultura cinese. Dopo due anni Li Kuiyuan decise di fargli proseguire la sua preparazione con Guo Yunshen \u90ed\u4e91\u6df1. In seguito studia con Cheng Tinghua \u7a0b\u5ef7\u534e.\nNel 1886 viaggia attraversando la Cina, visitando 11 province, Shaolin, Wudang, Emeishan ed entrando in contatto con numerosi marzialisti con cui si confronta.\nNel 1888 ritorna al suo paese d'origine e crea l'associazione Puyang quan she \u84b2\u9633\u62f3\u793e.\nNel 1907 viene chiamato nel proprio quartier generale dal governatore del Dongsansheng \u4e1c\u4e09\u7701 (le tre province Heilongjiang, Jilin, Liaoning), Xu Shichang \u5f90\u4e16\u660c che era venuto a conoscenza dell'abilit\u00e0 marziale di Sun.\nNel 1909, Sun Lutang rientra a Pechino al seguito di Xu.\nNel 1912 conosce a Pechino Hao Weizhen \u90dd\u4e3a\u771f che gli insegna.\nNel 1918 crea il Sunshi Taijiquan dall'unione delle tre famiglie di arti marziali cinesi interne da lui praticate. Nello stesso anno Xu Shichang lo invita al Palazzo Presidenziale a dirigere una scuola di arti marziali.\nIl terzo mese del 1928 quando viene istituito il Zhongyang guoshu guan di Nanchino viene assunto come direttore del dipartimento Wudang cio\u00e8 quello specifico delle arti marziali interne Neijia. Il settimo mese diviene il vice direttore del Jiangsu sheng guoshu guan \u6c5f\u82cf\u7701\u56fd\u672f\u9986 (La palestra dell'arte nazionale della provincia di Jiangsu).\nFamiglia.\nNel 1891 spos\u00f2 Zhang Zhouxian, con cui ebbe tre figli maschi ed una femmina.\nI suoi insegnanti.\nSun Lutang ebbe numerosi contatti con i pi\u00f9 importanti maestri della sua epoca. In particolare la sua formazione \u00e8 legata a quattro maestri:\nPubblicazioni.\nSun Lutang era considerato un importante studioso Neo-Confuciano e Taoista e diede un contributo importantissimo allo sviluppo ed alla diffusione della teoria delle arti marziali interne con i suoi libri.\nSun Lutang ha scritto e pubblicato moltissimi articoli e soprattutto 5 libri:\nDi recente sono stati tradotti e messi in commercio in Italia tre suoi libri con questi titoli:"}
{"id": "911070", "revid": "78273", "url": "https://it.wikipedia.org/wiki?curid=911070", "title": "Live DVD", "text": ""}
{"id": "911076", "revid": "110819320", "url": "https://it.wikipedia.org/wiki?curid=911076", "title": "Riserva naturale regionale di Bergeggi", "text": "La riserva naturale regionale di Bergeggi \u00e8 un'area naturale protetta costituita dall'isola di Bergeggi e il tratto di costa attorno ad esso, per la quale era prevista ed \u00e8 recentemente stata istituita un'area marina protetta.\nProvvedimenti istitutivi.\nLegge regionale Liguria n. 10 del 27 febbraio 1985.\nRipartizione della superficie.\nLa superficie totale, di circa 8 ha, \u00e8 interamente costituita dall'isola di Bergeggi e dalle acque che la circondano.\nVegetazione.\nLa costa dell'isola \u00e8 ricca di specie vegetali pioniere e dalla tipica macchia mediterranea, costituita in gran parte da \"Campanula sabatia\" e da \"Euphorbia dendroides\"."}
{"id": "911089", "revid": "87464539", "url": "https://it.wikipedia.org/wiki?curid=911089", "title": "Mistagogia", "text": "La mistagogia \u00e8, nella cultura religiosa greca, l'iniziazione ai misteri, segnatamente ai misteri di Eleusi.\nLa mistagogia in ambito cristiano.\nPer mistagogia, in ambito cristiano si intende il cammino fatto di apprendimento e conoscenza nonch\u00e9 di testimonianza che il cristiano compie dopo avere ricevuto i sacramenti dell'iniziazione cristiana.\nSi tratta di avvicinarsi al Mistero Pasquale di Cristo Risorto attraverso la comprensione e la pratica dei riti liturgici e con la testimonianza della propria fede nella vita reale di tutti i giorni.\nIl termine deriva dal greco e proviene dalla letteratura ellenica antica. Significa portare, guidare qualcuno a considerare le realt\u00e0 sacre, introdurre nelle cose nascoste cio\u00e8 nei misteri. La mistagogia \u00e8 dunque l'azione di colui che conduce un altro, lo inizia ai misteri.\nNel rito bizantino la mistagogia \u00e8, per eccellenza, la divina liturgia cio\u00e8 la Messa perch\u00e9 \u00e8 l'azione che la Chiesa-Mistagoga fa per condurre i fedeli dentro i misteri di Dio e dell'uomo, \u00e8, infine, l'azione di Dio stesso che esce dal suo mistero per farsi presente all'uomo."}
{"id": "911117", "revid": "1543377", "url": "https://it.wikipedia.org/wiki?curid=911117", "title": "Liangyiquan", "text": "Nella scuola fondata da Fu Zhensong viene insegnato il Liangyiquan (\u4e24\u4eea\u62f3, ossia Liang I Ch'uan in Wade-Giles) che \u00e8 un esercizio di arti marziali cinesi. Esso si compone di 81 \"shi\" (figure).\nFu Zhensong lo inizi\u00f2 ad insegnare dopo aver praticato con Song Weiyi \u5b8b\u552f\u4e00 un maestro di Wudang Taiji, negli anni immediatamente successivi il 1913.\nTale esercizio probabilmente \u00e8 stato ripreso da uno stile di wushu che porta questo nome. Infatti oggi \u00e8 ancora possibile vederlo praticare in seno alla famiglia Duan, anch'essa della provincia di Henan, ma della contea di Shenqi \u6c88\u90b1\u53bf. Esiste una serie di video in cui Duan Baohua \u6bb5\u4fdd\u534e mostra gli esercizi principali dello stile.\nLo stile pone particolare enfasi sulle tecniche per colpire i punti vitali (Dianxue \u70b9\u7a74)\nCuriosamente il Caijiaquan (\u8521\u5bb6\u62f3) possiede come Taolu sia il Liangyiquan che il Sixiangquan, nomi di due forme della Scuola di Fu Zhensong."}
{"id": "911119", "revid": "91572", "url": "https://it.wikipedia.org/wiki?curid=911119", "title": "Lino Marzoratti", "text": ""}
{"id": "911121", "revid": "117270903", "url": "https://it.wikipedia.org/wiki?curid=911121", "title": "Poggio delle Corti", "text": "Poggio delle Corti \u00e8 una frazione di 57 abitanti del comune di Perugia.\nIl territorio di Poggio delle Corti \u00e8 posto a 325 a sud-ovest di Perugia, nei pressi del tracciato della via Pievaiola, da cui dista circa km 1,500. A sud-est delle mura, a circa 1.500 m, scorre il torrente Caina. Poggio delle Corti confina a nord-est con Bagnaia, a nord-ovest con San Martino dei Colli ed a sud con Castiglione della Valle.\nLa localit\u00e0 fa parte del contado medievale della citt\u00e0 di Perugia. Qui sorgeva un castello, o podere (da cui il nome), saccheggiato durante le sue scorrerie anche da Malatesta IV Baglioni. Nel 1403 Poggio delle Corti fu conquistato dalle truppe fiorentine insieme ai castelli di Monte Freddo e San Martino dei Colli. Da quel momento in poi inizi\u00f2 il declino di questo castello.. Il rione di riferimento della zona era quello di porta Eburnea.\nNel 2001 contava 35 abitanti secondo i dati forniti dall'Istat."}
{"id": "911123", "revid": "2033069", "url": "https://it.wikipedia.org/wiki?curid=911123", "title": "Ma che ti passa per la testa?", "text": "Ma che ti passa per la testa? (in originale \"Herman's Head\") \u00e8 una situation comedy statunitense andata in onda tra il 1991 e il 1994 sulla Fox e trasmessa in Italia su Rai 1.\nLa serie presentava una struttura originale: ogni volta che Herman, il protagonista della sitcom, si trovava di fronte a decisioni da prendere, lo spettatore aveva la possibilit\u00e0 di vedere i processi della sua psiche, rappresentata in maniera antropomorfa da quattro attori.\nIl particolare stile della serie \u00e8 dovuta al fatto che la Fox, all'epoca della sua produzione, era un canale televisivo nato da poco tempo, e dunque pi\u00f9 incline a questo genere di sperimentazioni. Tuttavia, dopo sole poche stagioni il meccanismo narrativo della serie sembr\u00f2 aver esaurito le proprie potenzialit\u00e0 pertanto la sua programmazione venne cancellata.\nLa Psiche.\nSulla base del concetto freudiano di conflitto interiore, la personalit\u00e0 di Herman era costituita da quattro differenti aree caratteriali, ciascuna delle quali era monocorde e nettamente opposta alle altre tre.\nNel 2015 la produzione d'animazione Inside Out della Pixar, riprender\u00e0 la stessa tematica della trasposizione in singoli personaggi a rappresentare le varie emotivit\u00e0 del personaggio: nella mente di una giovane ragazza vivono cinque emozioni che cercano di guidarla nella sua vita.\nCuriosit\u00e0.\nNel cast della serie TV erano presenti anche Yeardley Smith e Hank Azaria, due dei doppiatori originali della serie \"I Simpson\", che debutt\u00f2 sempre sulla FOX due anni prima di \"Ma che ti passa per la testa?\". \u00c8 possibile notare all'interno del cartone animato alcuni riferimenti alla serie TV di breve durata."}
{"id": "911124", "revid": "767487", "url": "https://it.wikipedia.org/wiki?curid=911124", "title": "Lonesome Luke's Wild Women", "text": "Lonesome Luke's Wild Women \u00e8 un cortometraggio muto del 1917 diretto da Hal Roach.\nE l'ultimo film in cui Harold Lloyd recita il personaggio \"Lonesome Luke\" per poi passare al giovanotto degli occhiali rotondi, ruolo che interpret\u00f2 fino alla fine della sua carriera.\nProduzione.\nIl film, che fu prodotto da Hal Roach per la Rolin Films, venne girato dal 27 novembre al 14 dicembre 1916.\nDistribuzione.\nDistribuito dalla Path\u00e9 Exchange, il film - un cortometraggio in due bobine - usc\u00ec nelle sale cinematografiche USA il 2 settembre 1917."}
{"id": "911128", "revid": "47767", "url": "https://it.wikipedia.org/wiki?curid=911128", "title": "Ciaikovski", "text": ""}
{"id": "911129", "revid": "1226", "url": "https://it.wikipedia.org/wiki?curid=911129", "title": "Il diavolo in corpo (film 1946)", "text": ""}
{"id": "911130", "revid": "767487", "url": "https://it.wikipedia.org/wiki?curid=911130", "title": "Luciano Ravasio", "text": "Laureato in lettere moderne ed ex insegnante, si occupa di poesia e tradizioni popolari, \u00e8 un apprezzato interprete della canzone bergamasca oltre che cantautore in lingua lombarda e italiana.\nBiografia.\nHa pubblicato numerose musicassette di canti popolari (\"N\u00f3ter de B\u00e8rghem\" 5 voll.) e alcuni libri con supporto sonoro: \"Un secolo di canzoni bergamasche\" (1979); \"B\u00fctiga de antiquare\" (1985); \"Il reame di Gioppino\" (1993); P\u00f2ta (1994); \"I l\u00f6cia i Mad\u00f3ne\" (1995).\nNel 2001 ha raccolto nel cd \"Cans\u00f9\u2026 toch\u00e8i de \u00e9ta\" i brani pi\u00f9 significativi della sua produzione.\nNel dicembre 2003 \u00e8 uscito il cd \"Com'\u00e8 verde la mia valle\", edito dal Centro Studi Valle Imagna.\nNel nov. 2004 ha pubblicato il cd antologico \"L'\u00e8 de 'Lb\u00ec\" (abbinato a L'Eco di Bergamo).\nNel maggio 2005 ha interpretato il cd \"Pens\u00e9r d'\u00fc giram\u00f3nd,\" omaggio agli ultimi versi di Tito Oprandi (cd con 10 brani musicati da Michelangelo Oprandi).\nNel nov. 2006 ha pubblicato il cd \"Album de fam\u00e8a\" (abbinato a L'Eco di Bergamo), con lo stesso quotidiano sono usciti i cd: \"L'\u00e8 s\u00e0 Ned\u00e0l\" nel dicembre 2010, \"B\u00e8rghem TomTom\" nel settembre 2015 e \"Fal\u00ece\" nel dicembre 2018.\nHa collaborato per diversi anni con la Rai regionale come musicista e come autore radiofonico, curando la trasmissione \"Lunario lombardo\"; per la tv nazionale ha interpretato canzoni, ballate e ideato colonne sonore.\n\u00c8 stato per anni animatore della rubrica \"Tradizioni popolari\" su Bergamo TV.\nIn collaborazione col burattinaio Pietro Roncelli ha recuperato e riproposto la storia del brigante brembano \"Pac\u00ec Paciana\".\nSuo il volume \"Il poeta Pietro Ruggeri\" (Ol Rugger de Stab\u00e8ll) nella collana \"Contributi allo studio del territorio bergamasco\"(Provincia di Bergamo, 1999).\nPer l'Eco di Bergamo ha curato la pagina domenicale dedicata alla cultura di tradizione (\"Aria di casa\") e collaborato agli inserti sul mondo popolare (D\u00ecghet del b\u00f9, Rebel\u00f2t). Ha collaborato per 5 anni anche con Radio Alta durante la trasmissione mattutina, Colazione con Radio Alta ,presentata da Teo Mangione; appuntamento che va in onda in contemporanea anche su Bergamo TV."}
{"id": "911131", "revid": "118522163", "url": "https://it.wikipedia.org/wiki?curid=911131", "title": "Biblioteca cantonale", "text": "In Svizzera, una biblioteca cantonale raccoglie tutte le pubblicazioni del cantone e tutto ci\u00f2 che \u00e8 pubblicato sul cantone indipendentemente dal supporto.\nRispetto a una biblioteca comunale, la biblioteca cantonale ha un ruolo di archivio mentre una biblioteca comunale cerca piuttosto di disporre di informazioni pi\u00f9 correnti e attuali.\nTuttavia, i diversi tipi di biblioteche non sono sempre separati; secondo il cantone, la biblioteca cantonale pu\u00f2 anche coincidere con la biblioteca universitaria o comunale (per esempio come succede Ginevra o a Zugo)."}
{"id": "911133", "revid": "155634", "url": "https://it.wikipedia.org/wiki?curid=911133", "title": "Tiburtino", "text": "Tiburtino \u00e8 il sesto quartiere di Roma, indicato con Q. VI.\nPrende il nome dalla via Tiburtina che qui inizia e che, a sua volta, deriva da \"Tibur\", antico nome di Tivoli.\nGeografia fisica.\nTerritorio.\nSi trova nell'area est della citt\u00e0, a ridosso delle Mura aureliane.\nIl quartiere confina:\nIl quartiere.\nNel Tiburtino hanno sede la Citt\u00e0 universitaria, il cimitero del Verano e diverse altre strutture.\nIl nucleo centrale del quartiere \u00e8 costituito dalla zona di \"San Lorenzo\", duramente bombardata (circa 1500 morti) dai B-17 americani il 19 luglio 1943.\nStoria.\nIl Tiburtino \u00e8 fra i primi 15 quartieri nati nel 1911, ufficialmente istituiti nel 1921.\nInizialmente comprendeva solo la zona di San Lorenzo, che era gi\u00e0 una realt\u00e0 territoriale a s\u00e9 stante, successivamente, nel 1931, il quartiere si estese verso la via Prenestina e, l'anno successivo, accorp\u00f2 parte del suburbio Tiburtino (l'attuale Casal Bertone) fino a via di Portonaccio, un'area che fino a pochi decenni prima era unita all'altra attraverso una strada chiamata via di Malabarba.\nNegli anni dal 1950 a 1954 fu costruito il quartiere dell'INA-Casa che prese l'omonimo nome di Tiburtino, tra la via Tiburtina km 7, via Diego Angeli, via Edoardo Arbib, via Luigi Cesana, via dei Crispolti e via Luigi Lucatelli (attualmente facenti parte del quartiere Collatino).\nQuest'opera fu realizzata su progetto di un gruppo di architetti i cui capigruppo furono Mario Ridolfi e Ludovico Quaroni\ned \u00e8 considerata uno degli interventi pi\u00f9 significativi del Neorealismo architettonico, una delle diverse espressioni del Movimento Moderno in Italia.\nStemma.\nDi rosso al monte d'oro caricato di un palo ondoso (cascata dell'Aniene) d'azzurro uscente da un traforo.\nSociet\u00e0.\nI dati statistici rivelano, rispetto ad altri quartieri della capitale, un alto indice di vecchiaia e un'elevata presenza di immigrati provenienti dai paesi extracomunitari.\nInoltre, data l'alta concentrazione di poli per il lavoro terziario e la sua ubicazione, si registrano nel quartiere volumi di traffico e di inquinamento superiori alla media del comune, che costringono, tra l'altro, a frequenti interventi per la viabilit\u00e0 e la riparazione del manto stradale.\nGeografia antropica.\nUrbanistica.\nNel territorio del Tiburtino si estendono le zone urbanistiche 3B San Lorenzo (intera), 3X Universit\u00e0, 3Y Verano (intera) e 5A Casal Bertone.\nOdonimia.\nLe principali arterie sono via Tiburtina, che ha inizio dal piazzale Tiburtino, situato all'interno dei confini del quartiere, la circonvallazione Tiburtina, porzione della Tangenziale Est, viale dello Scalo di San Lorenzo, che collega quest'ultima a piazzale Labicano.\nAltre strade di grande importanza sono:\nLe piazze principali del quartiere sono:\nGli altri odonimi del quartiere Tiburtino possono raggrupparsi nelle seguenti categorie:"}
{"id": "911135", "revid": "74801", "url": "https://it.wikipedia.org/wiki?curid=911135", "title": "Augustus Welby Northmore Pugin", "text": "Biografia.\nAugustus Welby Northmore Pugin nacque il 1\u00ba marzo 1812 a Londra. Il padre era Augustus Charles Pugin, un aristocratico francese di origine svizzera friburghese che, stabilitosi a Londra nel 1792, aveva raggiunto la fama lavorando al servizio del celebre architetto John Nash e pubblicando una serie di opere letterarie sull'architettura gotica, come gli \"Specimens of Gothic Architecture\" [Esempi di architettura gotica]. Alla redazione del secondo tomo di quest'ultima pubblicazione contribu\u00ec anche il giovane Augustus Welby con una serie di disegni.\nIn giovent\u00f9 il giovane Pugin ricevette una severa educazione ispirata alla solida tradizione religiosa coltivata dalla madre, una donna inglese di confessione protestante riformata. Maturando un naturale disprezzo verso la Chiesa d'Inghilterra, vista come autoritaria e oscurantista, egli prefer\u00ec accostarsi al mestiere paterno, intraprendendo gli studi artistici e grafici e rivelando un singolare talento. Bambino prodigio, a soli nove anni progett\u00f2 la sua prima chiesa e meno che ventenne vinse il concorso per progettare gli interni e gli arredi del castello di Windsor, residenza della casa reale britannica. Nel frattempo si rec\u00f2 spesso in Francia con il padre, e l\u00ec vide con i propri occhi le maestose cattedrali gotiche francesi, che lasciarono un'impronta profonda sulla sua fantasia.\nEbbe cos\u00ec inizio la sua lunga e feconda carriera da architetto, liberamente alternata con quella di teorico e scrittore. Negli esordi si dedic\u00f2 prevalentemente al disegno di scenografie teatrali e si diede a una vita sregolata e gaudente, frequentando il mondo piuttosto promiscuo degli attori e delle attrici londinesi. Come ci riporta la biografa Rosemary Hill, Pugin condusse questo stile di vita sino al 1834, quando - essendosi in lui acuita l'antipatia per la chiesa anglicana - si convert\u00ec al cattolicesimo, del quale apprezzava l'architettura e l'arte. Pugin avrebbe poi affermato:\nVolendo rianimare la Chiesa Inglese, oppressa dal Protestantesimo, Pugin progett\u00f2 - perlopi\u00f9 a proprie spese - un cospicuo numero di chiese in stile gotico medievale: tra gli edifici di culto costruiti da Pugin si ricordano in particolare St. Mary a Derby (1838-1839) Saint Giles a Cheadle (1839-1844), la cattedrale di Nottingham (1842-1844) e Saint Augustine a Ramsgate (1846-1851). Suoi sono anche il restauro di Albury Park e il progetto di una casa d\u2019artista a Saint Marie Grange, nel Wiltshire.\nAssai pi\u00f9 significativa, tuttavia, \u00e8 la sua opera di trattatista. Nel 1836, infatti, pubblic\u00f2 la prima edizione dei \"Contrasts\", opera in cui si schier\u00f2 a favore di una riabilitazione dell'arte gotica nella prospettiva di un \"gothic revival\": ne parleremo pi\u00f9 approfonditamente nel paragrafo \"Teorie architettoniche\". Altra opera alla quale il nome di Pugin \u00e8 indissolubilmente legato, infine, sono il Parlamento di Westminster e per la relativa torre, il \u00abBig Ben\u00bb. Nel 1834, infatti, il vecchio palazzo di Westminster and\u00f2 distrutto in un incendio, e fu pertanto bandito un concorso per la sua ricostruzione poi vinto da Charles Barry, un architetto pi\u00f9 anziano ben introdotto nel mondo politico e protestante. Pugin, ben sapendo che la sua vocazione cattolica non gli avrebbe mai consentito di risultare il vincitore del concorso, prefer\u00ec collaborare con il Barry. Questo sodalizio fu effettivamente assai fruttuoso, anche se ancora oggi sussistono molte controversie sugli effettivi meriti dei due architetti: se a Barry dobbiamo l'idea generale del palazzo, Pugin \u00e8 stato certamente l'ideatore degli arredi e dei due massicci torrioni d'angolo, la Torre Vittoria e il celebre Big Ben, oggi assurto a simbolo della capitale britannica.\nL'intensa attivit\u00e0 progettuale condotta da Pugin per il palazzo di Westminster fece s\u00ec che si manifestassero i primi sintomi di un esaurimento fisico e psichico che port\u00f2 l'architetto al ricovero. Al suo tracollo contribuirono la sua abitudine di svegliarsi prestissimo e lavorare moltissimo e, soprattutto, la sua burrascosa vita sentimentale. Pugin, infatti, fu tre volte sposato e due volte vedovo (le sue tre mogli furono Anne Garnet, Louisa Button e Jane Knill) e soffr\u00ec molto quando la donna della quale si era perdutamente invaghito, Mary Amherst, non lo spos\u00f2 siccome non era nobile e - malgrado la tenera intimit\u00e0 che si era formata tra di loro - prefer\u00ec entrare in convento. Pugin, infine, mor\u00ec il 14 settembre 1852 a Ramsgate, nel Kent.\nTeorie architettoniche.\nAugustus Welby Northmore Pugin \u00e8 principalmente ricordato, oltre che per i suoi meriti costruttivi, per la sua opera di teorico con la quale diede nuovo impulso alla rivalutazione dell'arte gotica. La sua visione sull'architettura \u00e8 magistralmente espressa nelle sue due opere principali, \"Contrasts: Or, A Parallel between the Noble Edifices of the Middle Ages, And Corresponding Buildings of the Present Day\" [Contrasti, o parallelo tra i nobili edifici del Medioevo e le corrispondenti costruzioni odierne] e \"The True Principles of Pointed or Christian Architecture\" [I veri principi dell'architettura cuspidata ovvero cristiana].\nIn queste due opere Pugin rifiuta l'imitazione del linguaggio architettonico classico, largamente impiegato nel corso del XVIII secolo. La tradizione architettonica del Classicismo e del Rinascimento \u00e8 infatti interpretata da Pugin non come uno dei momenti pi\u00f9 alti di un'evoluzione secolare, bens\u00ec come l'espressione di un decadimento generale iniziato proprio con la Riforma anglicana. Le cause di questo declino, in particolare, sono ascrivibili secondo l'architetto all'indebolimento del cattolicesimo sul duplice piano istituzionale e spirituale, e al \u00abtrionfo di idee nuove e degenerate sugli antichi sentimenti cattolici\u00bb. Secondo Pugin, dunque, \u00e8 solo restaurando la Chiesa Cattolica che si pu\u00f2 raggiungere una nuova e prestigiosa forma di architettura, conforme a quella che prese forma tra i secoli XIII e XIV, considerati dall'architetto un'epoca di armonia sociale in netta contrapposizione con la societ\u00e0 dell'Ottocento, oppressa dalla crescente industrializzazione e dai malesseri sociali. Questo contrasto \u00e8 particolarmente visibile nei \"Contrasts\", dove Pugin compara una citt\u00e0 cattolica del Medioevo, contraddistinta da un fiorire di guglie e pinnacoli e da un tessuto urbano omogeneo, al suo ipotetico stato nel 1840, dove alla \"catholic town\" \u00e8 subentrato un caotico agglomerato architettonico cinto da inquietanti ciminiere.\nIl nuovo punto di riferimento, in particolare, non \u00e8 pi\u00f9 il repertorio estetico classico bens\u00ec l'architettura gotica. Secondo Pugin, infatti, con l'arte gotica si era compiuto qualcosa di straordinario, soprattutto dal punto di vista costruttivo: questo stile \u00e8 infatti contraddistinto da contrafforti, pinnacoli, torrette, e altissime volte a crociera ogivali, tutti elementi architettonici dove i costruttori medievali hanno dato prova della loro abilit\u00e0 nello sfruttare le capacit\u00e0 costruttive offerte dalla pietra. Il Gotico, osservava Pugin, era l'unica tecnica costruttiva veramente inglese e rivalutare la sua originalit\u00e0 significava ammettere (come abbiamo gi\u00e0 accennato) che il Medioevo era stato il momento culminante dello sviluppo culturale inglese, in pieno accordo con la sensibilit\u00e0 del Romanticismo. Ha cos\u00ec luce uno stile \u00abneogotico\u00bb (dal greco \"n\u00e8os\", nuovo) che - come sottolineato da Pugin - non si limitava a una sterile e pedissequa applicazione degli stilemi gotici, bens\u00ec significava riprendere il discorso intrapreso da tale stile dove la Riforma e il Rinascimento l'avevano interrotto. Questo processo poteva essere attuato anche non rispettando le tecniche costruttive medievali e impiegando le pi\u00f9 moderne e razionali tecnologie edilizie: si trattava di un'ipotesi pienamente ammessa da Pugin.\nLa poetica di Pugin \u00e8 contraddistinta da un ulteriore principio, che si potrebbe definire funzionalista: era opinione dell'architetto, infatti, che la bellezza di una costruzione si ottiene solo con \u00abl'adeguamento dello scopo per cui si mira\u00bb. Con quest'espressione Pugin intende dire che un edificio deve rispondere coerentemente alle sue esigenze pratiche: una costruzione, pertanto, si pu\u00f2 dire \u00abbella\u00bb solo quando rivela i motivi per i quali \u00e8 stata creata, e quando i suoi fruitori sono in grado di comprendere tali motivi semplicemente guardandola. Questa posizione \u00e8 accompagnata da una \u00abteoria dell'ornamento\u00bb secondo cui gli ornamenti, nonostante il loro eventuale valore simbolico, debbono essere necessariamente semplificati e geometrizzati e al contempo rispecchiare lo scopo pratico per il quale \u00e8 stato costruito il relativo edificio."}
{"id": "911142", "revid": "2128714", "url": "https://it.wikipedia.org/wiki?curid=911142", "title": "Blantyre (Malawi)", "text": "Blantyre \u00e8 una citt\u00e0 del Malawi, situata nel sud del paese, sulle sponde del fiume Shire. \u00c8 la seconda citt\u00e0 per popolazione (la capitale Lilongwe \u00e8 la prima) e il principale polo commerciale e industriale. Oggi \u00e8 capitale della Regione Meridionale e del distretto di Blantyre. \nA Blantyre hanno sede l'emittente televisiva nazionale (Malawi Broadcasting Corporation, MBC), la Corte Suprema del Malawi, e l'Universit\u00e0 del Malawi. La citt\u00e0 \u00e8 dotata di un aeroporto internazionale (il Chileka, codice IATA BLZ), collegato con il Sudafrica e con diverse grandi citt\u00e0 africane. La citt\u00e0 \u00e8 anche collegata per rotabile a Zomba, Lusaka e Harare e per ferrovia a Beira.\nNei dintorni della citt\u00e0 si coltivano tabacco, mais, frumento, caff\u00e8; sono inoltre comuni le foreste di albero tung, da cui si ricava un olio usato nella produzione di alcune vernici.\nLe attrazioni turistiche della citt\u00e0 includono il National Museum (museo di armi e arte tradizionali), la fabbrica di birra Carlsberg (che fu storicamente il primo stabilimento Carlsberg fuori dalla Danimarca) e la galleria d'arte della Mandala House. A circa 8 km dalla citt\u00e0 sorge il monte Michiru, meta di escursioni naturalistiche.\nBlantyre \u00e8 la pi\u00f9 antica citt\u00e0 del Malawi. Fu fondata nel 1876 a partire da una missione della Chiesa di Scozia. Prese il nome dal paese di Blantyre, nel Lanarkshire Meridionale (Scozia), localit\u00e0 natia dell'esploratore David Livingstone. Dal 1891 al 1907 fu capoluogo del protettorato britannico dell'Africa Centrale e nel 1956 fu unita alla contigua citt\u00e0 di Limbe.\nAmministrazione.\nGemellaggi.\nBlantyre \u00e8 gemellata con"}
{"id": "911150", "revid": "1632387", "url": "https://it.wikipedia.org/wiki?curid=911150", "title": "Solidify", "text": "Solidify \u00e8 il terzo disco in studio del gruppo groove metal Grip Inc.."}
{"id": "911152", "revid": "19933", "url": "https://it.wikipedia.org/wiki?curid=911152", "title": "Renderer", "text": ""}
{"id": "911154", "revid": "149485", "url": "https://it.wikipedia.org/wiki?curid=911154", "title": "Corte di Cassazione", "text": ""}
{"id": "911156", "revid": "1096500", "url": "https://it.wikipedia.org/wiki?curid=911156", "title": "Incorporated", "text": "Incorporated \u00e8 il quarto disco in studio del gruppo groove metal Grip Inc.."}
{"id": "911157", "revid": "283141", "url": "https://it.wikipedia.org/wiki?curid=911157", "title": "Overriding", "text": ""}
{"id": "911165", "revid": "1458554", "url": "https://it.wikipedia.org/wiki?curid=911165", "title": "Chinesina", "text": "Le chinesine (o kinesine, la dizione cinesine \u00e8 obsoleta) sono una famiglia di proteine facenti parte, insieme alla miosina e alla dineina, della famiglia dei motori proteici (\"molecular motors\" o \"motor proteins\").\nLa struttura della molecola, simile a quella della miosina e della dineina, consiste in una testa, formata da una coppia di domini globulari, e una coda, costituita da catene proteiche con conformazione ad elica avvolte insieme. La testa e la coda svolgono funzioni specifiche: la prima si lega ai microtubuli e possiede attivit\u00e0 ATPasica (cio\u00e8 \u00e8 in grado di idrolizzare il ATP); la seconda (la coda) lega il \"carico\" che pu\u00f2 essere rappresentato da vescicole intracellulari o anche da organelli (come i mitocondri) e ne permette cos\u00ec il trasporto lungo il microtubulo. \nIl movimento \u00e8 unidirezionale e avviene verso l'estremit\u00e0 (+) del microtubulo. In pratica la polarit\u00e0 del trasporto \u00e8 quello anterogrado, dal centro della cellula verso la periferia, ed \u00e8 quello che si realizza nel caso delle vescicole di secrezione. Dal punto di vista molecolare si ritiene che l'idrolisi del ATP, che avviene a livello della testa della molecola, sia accoppiata a cambiamenti conformazionali che permettono alla chinesina di scorrere lungo il microtubulo."}
{"id": "911166", "revid": "2052765", "url": "https://it.wikipedia.org/wiki?curid=911166", "title": "Dineina", "text": "La dineina \u00e8 una proteina motrice funzionalmente e strutturalmente collegata alla miosina e alla chinesina. Come tutti i motori proteici \u00e8 in grado di accoppiare l'idrolisi dell'ATP con la generazione di energia meccanica di movimento. \nLe dineine vengono suddivise in due classi funzionali: le \"dineine citosoliche\", che sono coinvolte nel trasporto di vescicole, organuli e cromosomi, e le \"dineine dell'assonema\", che entrano in gioco nel movimento di ciglia e flagelli. \nA differenza delle chinesina, il movimento della dineina avviene verso l'estremit\u00e0 (-) del microtubulo, mediando cos\u00ec il trasporto retrogrado."}
{"id": "911167", "revid": "599013", "url": "https://it.wikipedia.org/wiki?curid=911167", "title": "Omar Camporese", "text": "Specialista delle superfici veloci, vanta due titoli ATP, unico tennista italiano, insieme a Corrado Barazzutti, ad averne vinti due sul sintetico, dove ha ottenuto vittorie contro giocatori del calibro di Ivan Lendl, Jim Courier, Stefan Edberg, Goran Ivani\u0161evi\u0107, Michael Stich, Carlos Moy\u00e1, Sergi Bruguera ed Emilio S\u00e1nchez.\n\u00c8 stato il quarto tennista italiano in ordine di tempo a essere entrato tra i primi 20 giocatori del mondo dall'introduzione della classifica computerizzata. Con il 18\u00ba posto in singolare del febbraio 1992 vanta l'ottava migliore classifica ATP raggiunta da un tennista italiano, a pari merito con Andrea Gaudenzi e Andreas Seppi. In doppio raggiunse il suo miglior ranking al n\u00b0 27.\nCarriera.\nIl 17 settembre 1989 conquist\u00f2 i Campionati italiani assoluti sconfiggendo in finale Paolo Can\u00e8, ritiratosi nel terzo set, dopo aver perso di misura i primi due (7-6, 7-5, 1-0).\nRaggiunse in due occasioni i quarti di finale agli Internazionali d'Italia nel 1989 e nel 1990, venendo eliminato rispettivamente da Alberto Mancini e Andr\u00e9s G\u00f3mez.\nIl 30 luglio 1990, grazie alla posizione numero 47 nel ranking ATP, divent\u00f2 per la prima volta il nuovo numero uno italiano. Il 26 agosto dello stesso anno, al torneo di San Marino, raggiunse la sua prima finale ATP in carriera, dove fu sconfitto da Guillermo P\u00e9rez Rold\u00e1n con un doppio 6-3.\nAl terzo turno degli Australian Open del 1991, costrinse il futuro vincitore Boris Becker a una maratona di 5 ore e 12 minuti, dopo avergli rimontato due set, che vide vincere il tedesco per 14-12 al 5\u00ba set. I due si riaffrontarono poche settimane dopo in Coppa Davis a Dortmund e diedero vita a un altro incontro in cinque set che vinse nuovamente Becker dopo aver perso i primi due parziali.\nIl 3 marzo del 1991 Camporese conquist\u00f2 il suo primo titolo in carriera, aggiudicandosi il torneo di Rotterdam, disputato su superficie sintetica indoor. In finale super\u00f2 in rimonta Ivan Lendl, n\u00b0 3 del mondo, col punteggio di 3-6, 7-6, 7-6. Divent\u00f2 cos\u00ec il dodicesimo giocatore italiano ad aggiudicarsi un trofeo del circuito maggiore e il quarto a conquistare un titolo sconfiggendo in finale un top 10.\nIl suo miglior risultato in una prova del Grande Slam lo ottenne nel 1992, quando agli Australian Open raggiunse gli ottavi di finale prima di essere estromesso per mano di Ivan Lendl per 7-6, 6-1, 6-3.\nIl 9 febbraio del 1992 si aggiudic\u00f2 il suo secondo torneo sul sintetico indoor di Milano, battendo in finale Goran Ivani\u0161evi\u0107 per 3-6, 6-3, 6-4. Il giorno seguente raggiunse il suo best ranking alla posizione numero 18.\nSempre nel 1992 fu protagonista in Coppa Davis sul sintetico di Bolzano contro la Spagna. L'Italia super\u00f2 gli iberici 4-1 e Camporese port\u00f2 3 punti: vinse i singolari contro Sergi Bruguera 6-4, 6-1, 4-6, 6-1 ed Emilio S\u00e1nchez 6-0, 6-2, 6-4 e il doppio in coppia con Diego Nargiso.\nSfortunato fu il match successivo dell'Italia di Panatta a Macei\u00f3 contro il Brasile. Camporese vinse il primo singolare contro Luiz Mattar 6-3, 5-7, 6-4, 6-7, 6-4, concluso dopo 6 ore e 5 minuti, in uno dei match pi\u00f9 lunghi nella storia della Coppa Davis. L'Italia verr\u00e0 eliminata dal Brasile 3-1.\nNel corso della stagione 1993 fu vittima di un infortunio che lo tenne lontano dai campi per sei mesi. Non riusc\u00ec pi\u00f9 a tornare ai livelli precedenti, fatta eccezione per i quarti di finale di Coppa Davis nel 1997, allorch\u00e9 il capitano non giocatore Adriano Panatta lo schier\u00f2 in campo per contrastare gli spagnoli sul sintetico di Pesaro: Camporese rispose sconfiggendo in 5 set il favoritissimo Carlos Moy\u00e1 per 6-7, 6-7, 6-1, 6-3, 6-3. L'Italia vinse poi il confronto per 4-1.\nAbbandon\u00f2 l'attivit\u00e0 professionistica nel 2001."}
{"id": "911169", "revid": "1573940", "url": "https://it.wikipedia.org/wiki?curid=911169", "title": "Aporrhais pespelecani", "text": "Aporrhais pespelecani conosciuto come pie' di pellicano, \u00e8 un mollusco gasteropode marino della famiglia Aporrhaidae.\nDescrizione.\nHa una conchiglia che va dai 3 ai 5\u00a0cm dalla caratteristica forma con 4 espansioni a forma di piede palmato.\nGli esemplari giovani invece presentano un labbro dritto e tagliente.\nLa sua colorazione varia dal bruno chiaro alle tonalit\u00e0 di giallo.\nDistribuzione e habitat.\n\u00c8 una specie molto comune nelle acque fredde e temperate del Bacino del Mediterraneo e dell'Atlantico nord-orientale.\nVive nei fondali sabbiosi e fangosi del piano infralitorale.\nUsi.\nNella costa marchigiana i piedi di pellicano sono frutti di mare molto apprezzati, specialmente a Marotta, Fano (dove vengono chiamati \"garag\u00f2j\") e Ancona (dove vengono chiamati \"cruc\u00e9te\" o crocette e, \"in porchetta\", sono preparati in casa o in chioschi specializzati, previa spuntatura e \"sbecatura\" delle estremit\u00e0 della conchiglia per far penetrare meglio il condimento). Nel capoluogo marchigiano alla \"cruc\u00e9ta\" \u00e8 stata dedicata la notissima poesia Cume se magna le crucete in porcheta."}
{"id": "911171", "revid": "15756", "url": "https://it.wikipedia.org/wiki?curid=911171", "title": "Romanitas (romanzo)", "text": "Romanitas \u00e8 un romanzo ucronico del 2005 della scrittrice britannica Sophia McDougall.\n\u00c8 il primo di una trilogia di romanzi basati su un mondo in cui l'impero romano \u00e8 sopravvissuto fino all'epoca contemporanea e domina la maggior parte del mondo. Gli altri due romanzi del ciclo sono \"Roma brucia\" (\"Rome Burning\", 2007) e \"Il sangue di Roma\" (\"Savage City\", 2010).\nTrama.\nAmbientato in un mondo alternativo in cui l'Impero Romano non ha subito il processo di decadenza e disgregazione da noi ben conosciuto e dove, nella nostra epoca, \u00e8 una superpotenza mondiale e territorialmente \u00e8 esteso su due terzi del globo. L'Impero Romano immaginato dalla scrittrice inglese, non avendo subito il regresso dell'epoca medievale, \u00e8 tecnologicamente pi\u00f9 avanzato del nostro mondo, ma ancora arretrato in fatto di diritti civili, dato che si regge su un'economia schiavista e si pratica ancora la crocifissione.\nPunto di divergenza della storia reale si ha quando viene scoperto, alla fine del Secondo secolo dell'era Cristiana il complotto ai danni dell'imperatore Publio Elvio Pertinace. Nella realt\u00e0 Pertinace fu ucciso e al suo posto, in seguito, divent\u00f2 imperatore Lucio Settimio Severo, il quale, rafforzando notevolmente il potere decisionale dell'esercito, esautor\u00f2 il Senato romano delle sue prerogative. Questo ebbe l'effetto di rendere dipendente lo stato romano dall'esercito. Per far fronte al suo mantenimento si dovettero aumentare notevolmente le tasse ai danni delle attivit\u00e0 artigianali. Nei secoli successivi, sempre per diminuire l'impatto finanziario dell'esercito sull'economia, quest'ultimo fu composto prevalentemente da barbari.\nNel romanzo si immagina che Pertinace, dopo la scoperta del complotto a suo danno, come sovrano moderato riconferisca al Senato romano tutti i poteri di cui era stato privato dai suoi predecessori, e guidi una serie di campagne militari in direzione della Persia, dell'Europa centrale ed orientale. L'Impero Romano si espander\u00e0 nei secoli successivi, grazie al contatto con la Cina e alla scoperta della cosiddetta \"Terranova\" e conoscer\u00e0 solo momentanee crisi da cui sapr\u00e0 riprendersi.\nLa vicenda si apre nell'anno 2757 dalla fondazione di Roma, sotto il regno dell'imperatore Tito Novio Fausto, quando, attraverso i maxischermi al centro delle citt\u00e0 stanno trasmettendo in mondovisione le esequie per la morte di Terzo Novio Fausto Leone, eroe di guerra, fratello dell'Imperatore ed erede al trono; e della moglie Clodia Aurelia, morti in un incidente automobilistico nelle Alpi Galliche.\nMarco, il loro figlio a Roma per il loro funerale, scopre che dietro l'incidente c'\u00e8 un grave complotto."}
{"id": "911176", "revid": "20090", "url": "https://it.wikipedia.org/wiki?curid=911176", "title": "Boroevic", "text": ""}
{"id": "911177", "revid": "20090", "url": "https://it.wikipedia.org/wiki?curid=911177", "title": "Svetozar Boro\u00ebvi\u0107 von Bojna", "text": ""}
{"id": "911178", "revid": "371529", "url": "https://it.wikipedia.org/wiki?curid=911178", "title": "Rain Dogs", "text": "Rain Dogs \u00e8 il nono album del cantautore statunitense Tom Waits, pubblicato nel 1985 dalla Island Records.\nIl disco.\nInteramente scritto e prodotto da Tom Waits, l'album conferma il passaggio, gi\u00e0 palesatosi nell'album precedente \"Swordfishtrombones\" del 1983, da un jazz-blues da nightclub a sonorit\u00e0 pi\u00f9 dinamiche e sperimentali, con incursioni folk e rock. Il disco trascina in atmosfere notturne, stravolte, raccontando di esistenze che si perdono ai margini della societ\u00e0. Temi che resteranno cari all'autore per il resto della carriera. \n\"Rain Dogs\" \u00e8 sicuramente uno dei lavori pi\u00f9 rappresentativi del musicista di Pomona, dove la suggestione di contaminazioni e ritmi a volte cos\u00ec diversi, riesce comunque a determinare grande compattezza.\nIl disco \u00e8 un concept album su i \"diseredati della strada\", tema molto vicino alla sua poetica.\nComprende la partecipazione di chitarristi del calibro di Keith Richards e Marc Ribot, ed \u00e8 noto per il suo variegato spettro di stili musicali. \u00c8 definito da Rolling Stone: \"Una fusione di Kurt Weill, integrit\u00e0 pre-rock dei vecchi blues sporchi, in uno stile americano singolarmente idiosincratico\".\nLa rivista Rolling Stone l'ha inserito al 397\u00ba posto della sua lista dei 500 migliori album."}
{"id": "911179", "revid": "298229", "url": "https://it.wikipedia.org/wiki?curid=911179", "title": "Campionati mondiali di nuoto 2007", "text": "I XII Campionati mondiali di nuoto si sono svolti a Melbourne (Australia) dal 17 marzo al 1\u00ba aprile 2007.\nSport.\nIn questi mondiali di nuoto sono state assegnate 65 medaglie d'oro, di cui 29 maschili e 36 femminili."}
{"id": "911181", "revid": "20090", "url": "https://it.wikipedia.org/wiki?curid=911181", "title": "Svetozar Boroevi\u0107", "text": ""}
{"id": "911182", "revid": "78273", "url": "https://it.wikipedia.org/wiki?curid=911182", "title": "Vladimir Nemirovic Dancenko", "text": ""}
{"id": "911183", "revid": "78273", "url": "https://it.wikipedia.org/wiki?curid=911183", "title": "Vladimir Nemirovi\u0109-Dan\u0109enko", "text": ""}
{"id": "911184", "revid": "123941509", "url": "https://it.wikipedia.org/wiki?curid=911184", "title": "Federazione Ciclistica Italiana", "text": "La Federazione Ciclistica Italiana, nota anche come Federciclismo o F.C.I. \u00e8 l'organismo di governo del ciclismo in Italia in tutte le sue specialit\u00e0 e categorie (professionisti, dilettanti, juniores, allievi, esordienti, amatori e diversamente abili).\nCostituita nel 1885 con sede a Roma, ha personalit\u00e0 giuridica di diritto privato, \u00e8 affiliata al Comitato olimpico nazionale italiano e rappresenta l'Italia nell'UCI.\nIn ambito internazionale \u00e8 tra le federazioni pi\u00f9 vittoriose avendo vinto, tra i maggiori trofei, 24 titoli di campione del mondo su strada (19 uomini, 5 donne), 12 di inseguimento individuale maschile su pista e 6 a squadre nonch\u00e9 12 di velocit\u00e0 maschile su pista.\nInoltre, cinque ciclisti italiani, quattro dei quali uomini (Giuseppe Olmo, Fausto Coppi, Ercole Baldini e Francesco Moser) e una donna (Maria Cressari) hanno stabilito il record dell'ora.\nStoria.\nLa nascita dell'Unione Velocipedistica Italiana.\nLa Federazione Ciclistica Italiana nacque, con il nome di \"Unione Velocipedistica Italiana\", a Pavia il 6 dicembre 1885 attraverso l'unione di 17 societ\u00e0 ciclistiche, gi\u00e0 operanti da tempo in Italia in forma autonoma. Nella seconda met\u00e0 del 1884, un anno prima della nascita della FCI, risultavano regolarmente costituite 25 societ\u00e0 ciclistiche: la pi\u00f9 antica di esse era il Veloce Club Fiorentino di Firenze, nato nel 1870, mentre Milano e Torino ospitavano ciascuna tre societ\u00e0 di velocipedisti.\nUn primo tentativo di unire e coordinare l'attivit\u00e0 di queste societ\u00e0 sportive fu svolto in occasione delle gare allestite dal \"Comitato Sportivo della Esposizione Generale Italiana di Torino\", in programma dal 23 al 25 agosto del 1884. Su iniziativa dell'avvocato Brignone, segretario del VC Torino, si riunirono i rappresentanti di dodici societ\u00e0 che, dopo una complessa e conflittuale riunione, firmarono un verbale che precisava, tra l'altro, che il 26 agosto 1884 era stata fondata l'Unione Velocipedistica Italiana. Questa organizzazione per\u00f2 non oper\u00f2 mai, non avendo risolto alcuni aspetti allora dirimenti, come le problematiche legate al professionismo, all'attivit\u00e0 amatoriale e alla sede della nascente organizzazione.\nA distanza di un anno, per iniziativa del nobile Ernesto Nessi, presidente del Veloce Club Como, si pens\u00f2 alla creazione di un Veloce Club Nazionale, con sezioni (o comitati) sul tipo di quelli creati dal Club Alpino Italiano. Prevalse questa volta lo spirito unitario e all'Assemblea costitutiva dell'UVI, il 6 e 7 dicembre 1885, parteciparono diciassette societ\u00e0 che trovarono l'accordo su uno statuto nel quale, per evitare le divisioni dell'anno precedente, vengono mutuate norme che regolavano l'attivit\u00e0 in Inghilterra, Francia e Germania.\nIl presidente dell'Unione Velocipedistica Italiana era Ernesto Nessi, il maggior animatore dell'iniziativa. L'avvocato Edoardo Coopmans de Yoldi fu scelto come segretario e Como divent\u00f2 la sede del massimo ente ciclistico nazionale. Dopo un anno Nessi abbandon\u00f2 la presidenza e al suo posto fu eletto Agostino Biglione di Viarigi, che nomin\u00f2 come segretario l'avvocato Gustavo Brignone, gi\u00e0 animatore del fallito esperimento del 1884. La coppia, superando lo scetticismo dei pi\u00f9, riusc\u00ec a preparare la nascente associazione al primo grande scoglio, il sorgere del Touring Club Italiano, costituito nel 1894 proprio per propagandare l'attivit\u00e0 cicloturistica. L'Unione in risposta decise, nel Congresso di Verona del 1896, di dedicarsi principalmente all'attivit\u00e0 agonistica.\nIntanto, a partire dal 1892, si tenevano i primi campionati federali di ciclismo su pista. Nel frattempo la presidenza pass\u00f2 da Biglione di Viargi ad Arturo Cortesi e, dopo neanche un anno, a Carlo Cavanenghi (Alessandria 1859 - Mantova 02/09/1912), riconosciuto indiscutibilmente come padre putativo del ciclismo italiano. Cavanenghi fu presidente dell'UVI ininterrottamente dal 1898 al 1912 e lavor\u00f2 con due segretari, Mario Bruzzone, fino al 1905, ed Ernesto Bobbio.\nCavanenghi e La Gazzetta dello Sport.\nNel 1890 l'UVI fu tra le promotrici della fondazione dell'Unione Ciclistica Internazionale, la Federazione internazionale che fiss\u00f2 la sua prima sede ad Alessandria. Fu di questo periodo anche la scelta di legare le sorti del ciclismo agonistico in Italia alle fortune del giornale \"La Gazzetta dello Sport\". Il consiglio direttivo, uscito dalle elezioni di Alessandria nel 1898, quello che port\u00f2 all'elezione di Cavanenghi, era infatti convinto che soltanto legandosi ad un mezzo di comunicazione come \"La Gazzetta dello Sport\" era possibile dare un nuovo, decisivo impulso all'attivit\u00e0. Grazie a questo connubio in poco tempo nacquero alcune delle corse diventate classiche nel corso degli anni, come il Giro di Lombardia (1905), la Milano-Sanremo (1907) e il Giro d'Italia (1909).\nSotto la guida di Cavanenghi l'UVI comp\u00ec, a cavallo del 1900, grandi progressi, al punto da festeggiare i primi 25 anni di vita, nel 1910 con il seguente bilancio: 294 societ\u00e0 affiliate, 1961 corridori non classificati, 541 dilettanti, 185 professionisti. A tre anni prima risaliva peraltro la prima edizione dei campionati federali su strada.\nI primi anni del secolo furono anche quelli dei primi successi sportivi ed organizzativi. Dal punto di vista agonistico i corridori italiani si distinsero per affermazioni al Giro d'Italia e nelle corse italiane (Luigi Ganna e Giovanni Gerbi), ma anche all'estero, con Maurice Garin, italiano negli anni del successo alla Parigi-Roubaix (ma non quando si impose alla prima edizione del Tour de France nel 1903, avendo gi\u00e0 preso la cittadinanza francese). Le prime affermazioni su pista le ottenne Francesco Verri ai Giochi olimpici del Decennale del 1906.\nDal punto di vista organizzativo il prestigio internazionale della UVI all'inizio del Novecento fu tale che in 10 anni per due volte i Campionati del mondo di ciclismo su pista vennero assegnati alla citt\u00e0 di Roma, nel 1902 e nel 1911. L'edizione del 1902 si svolse sull'ellisse del velodromo di Porta Salaria, alla presenza di Vittorio Emanuele III che don\u00f2 un orologio d'oro con insegne reali e brillanti al vincitore. Il successo della manifestazione fu tale che l'Unione Velocipedistica Italiana fu indicata come federazione modello.\nLa nascita della Federazione Ciclistica Italiana.\nNel 1912 scomparve Cavanenghi, al suo posto fu nominato l'avvocato Pietro Robutti che rimase in carica fino al 1915, quando una nuova crisi federale, legata all'atteggiamento da tenere nei confronti della \"Gazzetta dello Sport\", ormai importante organizzatore oltrech\u00e9 giornale di informazione sportiva, port\u00f2 alle dimissioni di tutto il Consiglio direttivo dell'UVI. Geo Davidson, candidato delle societ\u00e0 liguri, fu nominato presidente. Luigi Scala divent\u00f2 segretario e la sede dell'Unione fu trasferita a Genova. Tuttavia, su iniziativa di un gruppo di societ\u00e0 torinesi \"ribelli\", nacque una federazione alternativa, chiamata Federazione Ciclistica Italiana. La guerra blocc\u00f2 l'attivit\u00e0 di entrambe le associazioni e ulteriori polemiche.\nAlla fine del conflitto l'Unione Velocipedistica e la Federazione Ciclistica si riconciliano e l'attivit\u00e0 agonistica torn\u00f2 a livelli tali di eccellenza che gli anni a cavallo delle due guerre sono ricordati come il periodo eroico del ciclismo italiano.\nLe vittorie olimpiche e mondiali.\nAi Giochi olimpici del 1920 ad Anversa il quartetto azzurro formato da Primo Magnani, Arnaldo Carli, Ruggero Ferrario e Franco Giorgetti vinse la prova dell'inseguimento a squadre. Quattro anni pi\u00f9 tardi, ai Giochi olimpici di Parigi, quando Francesco Zucchetti, Angelo De Martini, Alfredo Dinale e Aleardo Menegazzi ripeterono il trionfo nell'inseguimento a squadre.\nNel 1926 nell'ambito della ristrutturazione dello sport italiano da parte del regime fascista, al CONI fu assegnato il compito di nominare i dirigenti delle diverse federazioni. I successi degli anni precedenti della UVI convinsero i dirigenti fascisti a confermare nel suo ruolo il presidente Geo Davidson. Lo stesso anno, per la terza volta dalla loro istituzione, furono assegnati all'Italia i Mondiali di ciclismo, gli ultimi aperti soltanto ai dilettanti.\nNel 1927 si celebr\u00f2 in Germania, a N\u00fcrburgring, il primo mondiale strada professionistico, che vide il trionfo del ciclismo azzurro: primo Alfredo Binda, secondo Costante Girardengo, terzo Domenico Piemontesi, quarto Gaetano Belloni. Quelli a cavallo tra le due guerre furono gli anni di Binda, Girardengo, Learco Guerra, Ottavio Bottecchia e dei tanti campioni che contribuirono a rendere questo sport popolare in Italia e ammirato nel mondo. Nacque, su strada e su pista, il mito del ciclismo italiano e di una Federazione in grado di lottare sempre per il successo. Un mito che si aliment\u00f2 con i grandi dualismi fino ai giorni nostri: Alfredo Binda e Learco Guerra, Gino Bartali e Fausto Coppi, Felice Gimondi e Gianbattista Baronchelli, Francesco Moser e Giuseppe Saronni, Claudio Chiappucci e Gianni Bugno.\nNel 1929 il CONI spost\u00f2 tutte le sedi delle Federazioni a Roma. In quell'occasione fu indicato un commissario straordinario dell'UVI, l'onorevole Augusto Turati che rest\u00f2 in carica un anno; nel 1930 fu nominato un nuovo presidente, l'onorevole Alberto Garelli, e un nuovo segretario, Vittorio Spositi. Nel 1932 l'Unione Velocipedistica Italiana ottenne nuovamente i Campionati del mondo. L'UVI. realizz\u00f2 a Roma una pista in legno montata al centro dello Stadio Nazionale e su questo anello il belga Jef Scherens, conquist\u00f2 il primo dei suoi sette titoli mondiali della velocit\u00e0 professionisti. Binda si aggiudic\u00f2 il terzo titolo mondiale su strada e Giuseppe Martano si laure\u00f2 per la seconda volta campione dei dilettanti.\nNel settembre del 1933 il CONI nomin\u00f2 presidente dell'UVI l'ex campione Federico Momo, diventato grande ufficiale, al quale fu affiancato, nella qualit\u00e0 di segretario, Mario Ferretti. Momo si rese protagonista di una profonda ristrutturazione della UVI, soprattutto nella designazione di nuovi dirigenti territoriali. Rest\u00f2 in carica fino al 1937, anno in cui il CONI affid\u00f2 la presidenza al generale Franco Antonelli che rest\u00f2 in sella finch\u00e9, allo scoppio della guerra, non fu spedito sul fronte africano.\nLa Federazione nel secondo dopoguerra.\nAlla reggenza della Federazione fu promosso allora Adriano Rodoni, fino a quel momento responsabile dei dilettanti della strada. Inizi\u00f2 cos\u00ec il \"regno\" di Rodoni, che dur\u00f2 per 40 anni, dal 1940 al 1981 con solo alcune piccole pause. Un regno durante il quale la Federazione cambi\u00f2 profondamente, passando dai primi difficili momenti del dopoguerra fino quasi al traguardo dei 100 anni di vita (1985).\nI primi anni del secondo dopoguerra, per quanto difficili, trovarono nel ciclismo e nei successi della Nazionale con Coppi e Bartali un motivo per ricompattare un Paese dilaniato da 20 anni di dittatura, dall'invasione nazista e della guerra civile strisciante. L'ormai celebre episodio dell'attentato a Palmiro Togliatti e del contemporaneo successo di Bartali al Tour del 1948 permette di capire il clima dell'epoca; soprattutto l'importanza che questo sport aveva ormai raggiunto nella cultura italiana. Il Giro d'Italia di quegli anni rappresentava uno straordinario mezzo di crescita culturale e unificazione, diventando spesso il collante per un rinnovato orgoglio nazionale, nonch\u00e9 la possibilit\u00e0 di apertura verso l'esterno per diverse zone d'Italia.\nDurante la presidenza di Rodoni, nel 1964 l'UVI cambi\u00f2 definitivamente il proprio nome in Federazione Ciclistica Italiana.\nFondamentale in questo lungo periodo l\u2019apporto della Federazione (forte anche dei successi sportivi ottenuti e della personalit\u00e0 prorompente del \"Presidentissimo\"), il contributo alla ricostruzione morale, tecnica, politica ed organizzativa delle Istituzioni sportive. Adriano Rodoni fu uno dei primi collaboratori di Giulio Onesti, incaricato nel secondo dopoguerra di rifondare e rilanciare il CONI. Nel 1953, pur sapendo di toccare un tasto dolente, lo stesso Rodoni intraprese una dura campagna contro l\u2019uso degli stimolanti, divenendo cos\u00ec il primo vero pioniere della lotta a tutto campo al doping.\nA livello internazionale di rilievo l\u2019impegno della Federazione nel 1965 allorch\u00e9 il CIO minacci\u00f2 di escludere il ciclismo dai programmi dei Giochi, per via della presenza dei professionisti. Rodoni si impegno a trovare i voti indispensabili per creare due distinte Federazioni (dilettanti e professionisti) all\u2019interno dell\u2019UCI, cos\u00ec da mettere in sicurezza la presenza di questo sport all\u2019interno del programma olimpico.\nCategorie.\nLa Federazione ciclistica italiana, al fine di organizzare e razionalizzare l'attivit\u00e0, riconosce, per i propri tesserati, le seguenti categorie:\nCircuiti e gare federali.\nCircuiti e manifestazioni di propriet\u00e0 della Federazione Ciclistica Italiana."}
{"id": "911186", "revid": "20090", "url": "https://it.wikipedia.org/wiki?curid=911186", "title": "Svetozar Borojevi\u0107", "text": ""}
{"id": "911187", "revid": "1149807", "url": "https://it.wikipedia.org/wiki?curid=911187", "title": "Drums of Death", "text": "Drums of Death \u00e8 un album di musica sperimentale composto dal disc jockey DJ Spooky e il batterista degli Slayer, Dave Lombardo.\nIl disco.\nIl disco \u00e8 interamente strumentale con l'eccezione del 2\u00b0, 6\u00b0, 9\u00b0, 14\u00b0 brano. Il lavoro presenta alcuni ospiti, tra cui il cantante Chuck D (Public Enemy) e il chitarrista Vernon Reid (Living Colour), qui in veste anche di co-produttore del disco. La traccia \"B-Side Wins Again\" \u00e8 stata inserita nella colonna sonora del videogioco \"\"."}
{"id": "911189", "revid": "20090", "url": "https://it.wikipedia.org/wiki?curid=911189", "title": "Borojevic", "text": ""}
{"id": "911190", "revid": "2193123", "url": "https://it.wikipedia.org/wiki?curid=911190", "title": "Sentiero europeo E1", "text": "Il sentiero europeo E1 \u00e8 un sentiero europeo a lunga percorrenza che unisce capo Nord (Norvegia) con capo Passero in Sicilia (Italia), attraversando da nord a sud l'intero continente europeo, rappresentando come simbolo l'Unione europea. Inaugurato il 2 luglio 1972 a Costanza insieme al sentiero E5 interconnettendo sentieri gi\u00e0 esistenti e promuovendone altri, con l'ultimo tratto, da Scapoli a Capo Passero inaugurato nel 2018, la sua lunghezza totale \u00e8 di oltre in gran parte percorribili.\nTratto italiano.\nSul territorio italiano parte da Porto Ceresio, sul lago di Lugano, per scendere per oltre 700\u00a0km fino in Umbria dove fino al 2009 terminava. Il proseguimento verso sud \u00e8 stato in gran parte completato nel 2010 e ad oggi \u00e8 possibile raggiungere Capo Passero.\nIl tratto italiano attraversa dapprima il parco del Ticino. Nel Parco del Ticino il sentiero E1 si divide in 2. Si pu\u00f2 percorrere in Lombardia o in Piemonte. Quindi raggiunge gli Appennini risalendo la valle Scrivia. Raggiunta l'alta via dei Monti Liguri una volta il sentiero E1 proseguiva, verso ovest per raggiungere Pegli, attraverso il monte Penello, dove terminava. Oggi quest'ultimo tratto \u00e8 diventata una variante poich\u00e9, con l'inaugurazione ufficiale del sentiero Italia, il sentiero gira verso la Toscana seguendo l'alta via dei Monti Liguri dai Piani di Praglia al passo dei Due Santi dove si immette sul tracciato della G.E.A. (Grande Escursione Appenninica) per proseguire lungo la cresta appenninica umbro-marchigiana, attraversando prima le Marche e poi l'Umbria, la Calabria e la Sicilia.\nSono stati attivati tratti parziali nel Lazio tra Corvaro (Rieti) e Cappadocia (L'Aquila) e in Abruzzo tra la stessa Cappadocia e Scapoli (Isernia), attraverso la Marsica."}
{"id": "911191", "revid": "287204", "url": "https://it.wikipedia.org/wiki?curid=911191", "title": "Sergio Stanzani", "text": "Ha fatto parte, in pi\u00f9 occasioni, di entrambi i rami del parlamento italiano.\nBiografia.\nConiugato, con tre figli, si laurea in ingegneria presso l'Universit\u00e0 di Bologna.\nNon risponde alla chiamata della Repubblica Sociale Italiana e prende parte alla resistenza in Romagna, ove passa il fronte. Fin dal 1946 ha fatto parte degli organi dirigenti dell'Unione Goliardica Italiana (UGI), l'organizzazione laica degli studenti universitari fondata alla fine della seconda guerra mondiale e che, insieme alle organizzazioni studentesche cattoliche e altre associazioni minori, formava l'Unione Nazionale Universitaria Rappresentativa Italiana (UNURI), costituita dai rappresentanti locali e nazionali degli studenti delle universit\u00e0 italiane. \u00c8 stato Presidente dell'Unuri nel 1952 e nel 1953.\nDirigente della Finmeccanica negli anni sessanta, \u00e8 stato membro del Partito Liberale Italiano dal quale si dimise con la sinistra liberale per fondare il Partito Radicale. Ha preso parte alla rifondazione del Partito Radicale del quale ha supervisionato la stesura del nuovo statuto (1967).\nEletto al Senato nel 1979 ha fatto parte anche della Commissione Inquirente. Nel 1983 \u00e8 stato rieletto alla Camera dei deputati e riconfermato nelle elezioni del 1987. Membro dell'Ufficio di Presidenza della Camera e della Commissione Parlamentare di Vigilanza per i Servizi Radiotelevisivi.\nSi \u00e8 occupato attivamente del settore televisivo sia in ambito locale e nazionale che in Parlamento. Nel gennaio del 1988 \u00e8 stato eletto segretario del Partito Radicale al 34\u00ba Congresso di Bologna e Eletto nuovamente al Senato nel 1994 sotto il simbolo del Polo delle Libert\u00e0 nel collegio di Verona, \u00e8 stato vice presidente del gruppo parlamentare di Forza Italia.\nDal 1997 \u00e8 stato presidente del comitato Non c'\u00e8 pace senza giustizia, l'associazione Radicale costituita nel 1994 con l'obiettivo dell'istituzione della Corte penale internazionale per genocidio, crimini di guerra e crimini contro l'umanit\u00e0. Durante il congresso del Partito Radicale Transnazionale tenutosi a Tirana (Albania) nel 2002, viene eletto presidente del partito, di cui \u00e8 rimasto presidente fino alla sua morte."}
{"id": "911192", "revid": "20090", "url": "https://it.wikipedia.org/wiki?curid=911192", "title": "Svetozar Boroevi\u0107 von Bojna", "text": ""}
{"id": "911196", "revid": "125381690", "url": "https://it.wikipedia.org/wiki?curid=911196", "title": "Igor' Rostislavovi\u010d \u0160afarevi\u010d", "text": "Biografia.\nIgor' Rostislavovi\u010d \u0160afarevi\u010d nacque nella citt\u00e0 ucraina di \u017dytomyr nel 1923. Suo padre, Rostislav Stepanovi\u010d si era laureato presso il dipartimento di matematica dell'Universit\u00e0 statale di Mosca (MGU) e dopo essersi trasferito a Mosca, diede lezioni in meccanica teorica presso un istituto di istruzione superiore. Sua madre Yulia Yakovlevna era una filologa e una pianista di talento, da cui probabilmente il giovane Igor' acquis\u00ec la passione per la musica classica e la letteratura russa. \nUno degli interessi principali di \u0160afarevi\u010d fu la storia, alla quale si affiancava quello per la matematica. Egli lesse i suoi primi libri di matematica in tedesco, lingua nella quale acquis\u00ec in giovane et\u00e0 un'ottima padronanza. \nAncora studente superiore egli inizi\u00f2 a frequentare la MGU conseguendo la laurea nel 1940 all'et\u00e0 di 17 anni. Pur non avendo un relatore di tesi ufficiale, egli venne assistito da Boris Nikolaevi\u010d Delone. Altri docenti che ebbero un ruolo significativo in questa fase formativa furono Izrail' Moiseevi\u010d Gel'fand e Aleksandr Gennadievi\u010d Kuro\u0161. Tre anni dopo, all'et\u00e0 di 20 anni, complet\u00f2 i propri studi al MGU con una dissertazione sugli spazi topologici normali. Durante la seconda guerra mondiale venne trasferito ad A\u015fgabat, poi a Kazan' in seguito all'evacuazione dell'universit\u00e0 da Mosca. Ritornato a Mosca, discusse la sua seconda tesi di dottorato (equivalente dell'abilitazione). In questo lavoro egli studi\u00f2 le p-estensioni del campo dei numeri p-adici e le p-estensioni non ramificate del campo dei numeri algebrici. La commissione giudicatrice comprendeva importanti matematici russi quali Dmitrij Konstantinovi\u010d Faddeev, Anatolij Ivanovi\u010d Mal'cev e Nikolaj Grigor'evi\u010d \u010cebotar\u00ebv. Ottenuto il titolo di Dottore in scienze \u0160afarevi\u010d divenne associato dell'Istituto di matematica Steklov dell'Accademia sovietica delle scienze. \nA partire dal 1944 egli inizi\u00f2 l'insegnamento presso la MGU, nella quale a partire dagli anni sessanta promosse la creazione del seminario di geometria algebrica. Nel 1975 venne licenziato dall'universit\u00e0 a causa della sua partecipazione al movimento di dissidenza al regime; il seminario venne per\u00f2 continuato presso l'Istituto Steklov. \u0160afarevi\u010d \u00e8 considerato il principale artefice della trasformazione di tale centro in uno dei pi\u00f9 significativi a livello mondiale relativamente alle aree di ricerca dell'algebra, della geometria algebrica e della teoria dei numeri. \nRicerca scientifica.\nIl contributo di \u0160afarevi\u010d alla matematica include la teoria dei gruppi di Tate-Shafarevich (solitamente chiamata \"Sha\" e individuata dalla lettera cirillica '\u0428', iniziale del suo cognome) nella coomologia di Galois e il teorema di Golod-Shafarevich. Condusse un seminario a Mosca sulla classificazione delle superfici algebriche che port\u00f2, intorno al 1960, a rilevanti aggiornamenti nella trattazione della geometria birazionale. A lui si deve l'introduzione dei metodi della teoria degli schemi per la geometria algebrica nella scuola sovietica.\n\u0160afarevi\u010d \u00e8 stato un allievo di Boris Delone; \u00e8 stato molto apprezzato come docente di matematica e tra i suoi allievi si annoverano Evgenij Golod, Aleksej Ivanovi\u010d Kostrikin e Jurij Manin. A dispetto delle accuse di antisemitismo mosse nei suoi confronti, tra i suoi allievi vi furono degli ebrei e tra i suoi collaboratori, negli anni 1970, quando ebbe maggiori contrasti con le autorit\u00e0 sovietiche, vi fu il matematico ebreo russo Il'ja Pjateckij-\u0160apiro; con lui lavor\u00f2 sulle superfici K3.\nTeoria algebrica dei numeri.\nNella sua dissertazione di abilitazione S. studi\u00f2 le p-estensioni non abeliane dei campi globali e non globali. In particolare dimostr\u00f2 che, data un'estensione k di campi di grado finito n del campo \u211ap di numeri p-adici razionali che non contengano radici p-esime dell'unit\u00e0, il gruppo di Galois della p-estensione finita di k \u00e8 un quoziente di un gruppo libero con n+1 generatori. Per tale risultato S. venne premiato dalla Societ\u00e0 matematica di Mosca. Nel suo lavoro successivo S. diede un importante contributo alla teoria dei numeri fornendo una formula esplicita del simbolo di Hilbert per potenze dispari di numeri primi per i campi locali generali. La formula \u00e8 associata a quella dei residui dei differenziali su una superficie di Riemann. La teoria scaturita a partire da tale dissertazione produsse un nuovo approccio alla teoria globale e locale dei corpi di classe. Nel suo lavoro successivo, pubblicato nel 1954, S. risolve il problema di Galois inverso per gruppi risolvibili nel caso di campi di numeri algebrici. Un passaggio mancante nella dimostrazione di questo risultato, rilevato da H. Koch, era basato su un erroneo risultato di A. I. Skopin; esso venne risolto da S. nel 1989 e menzionato in una delle note contenute in \"Collected mathematical papers\"; in un articolo successivo viene corretto in maniera dettagliata il risultato di Skopin. La dimostrazione era basata sulla costruzione di p-estensioni di campi numerici algebrici ed utilizzava le metodologie, per l'epoca innovative, dell'algebra omologica sviluppate da D. K. Faddeev. \nAttivit\u00e0 politica.\nStando alle dichiarazioni rilasciate intorno alla met\u00e0 degli anni settanta, ebbe dei contrasti con il potere politico sovietico nei primi anni cinquanta, ma fu protetto da Ivan Petrovskij, l'allora Rettore dell'Universit\u00e0 di Mosca. Fece parte del movimento dissidente che si identificava con la tradizione Cristiano-Ortodossa in Russia e che prendeva il nome di tendenza romantico-nazionalista o slavofila.\nLa sua posizione critica verso il Partito Comunista si inquadra in una pi\u00f9 ampia condanna del socialismo, come emerge anche dal suo libro \"Socialism\" (edizione francese del 1975), citato da Sol\u017eenicyn in un suo intervento indirizzato alla Harvard University. Dal 1970 \u0160afarevi\u010d \u00e8 stato, con Valerij \u010calidze, Grigorij Podjapolskij e Andrej Tverdochlebov, un difensore dei diritti umani. Questo per il sistema sovietico era un affronto ed \u00e8 stato espulso dall'Universit\u00e0 di Mosca, cos\u00ec come il suo allievo A. N. Tjurin.\n\u0160afarevi\u010d ha comunque continuato a sfidare il sistema accademico, cos\u00ec come citato dal suo collega Miles Reid, ed ha accusato di plagio e di lavoro scadente un dottorando esponente del partito comunista, durante il suo esame finale. In qualit\u00e0 di accademico, si aspettava di essere ascoltato, ma \u00e8 stato ignorato. \nIn questo periodo ha scritto numerosi saggi su questioni di nazionalit\u00e0. Questi scritti sono stati considerati di notevole importanza, tanto da essere stati inseriti nella collana di Sol\u017eenicyn, \"From Under the Rubble\".\nAccuse di antisemitismo.\nLe accuse di antisemitismo gli sono state mosse dopo avere scritto \"Russophobia\". Ci\u00f2 ha portato ad una campagna pubblica senza precedenti per cercare di rimuovere \u0160afarevi\u010d dall'Accademia Nazionale Statunitense delle Scienze (US NAS). In una lettera aperta alla US NAS, egli ha negato il suo antisemitismo in Russophobia e pi\u00f9 recentemente \u00e8 tornato sull'argomento nel suo lavoro \"Three thousand year old mystery\", concentrandosi sulla storia degli ebrei. Ha anche scritto sulla partecipazione degli ebrei nei movimenti rivoluzionari:\n\u0160afarevi\u010d fa simili riferimenti su altri eventi storici, sia in Russia che all'estero, per esempio:\nHa avuto molti dubbi sull'innocenza di Menahem Beilis nell'assassinio di un ragazzo ucraino:\nAnche il suo punto di vista sull'Olocausto era controverso:\n\u0160afarevi\u010d ha attaccato gli ebrei anche sulla Notte dei cristalli (\"Kristallnacht\"), paragonandola agli eventi accaduti negli attentati dell'11 settembre 2001:"}
{"id": "911197", "revid": "20090", "url": "https://it.wikipedia.org/wiki?curid=911197", "title": "Svetozar Boro\u00ebvi\u0107", "text": ""}
{"id": "911203", "revid": "287204", "url": "https://it.wikipedia.org/wiki?curid=911203", "title": "Societ\u00e0 contemporanea", "text": "Le trasformazioni avvenute nel mondo a partire dagli anni sessanta del secolo scorso, che hanno portato a definire il concetto di societ\u00e0 postmoderna seguendo la denominazione proposta da Jean-Fran\u00e7ois Lyotard, hanno profondamente modificato le condizioni di vita nel mondo.\nCaratteri fondamentali.\nLa rapidit\u00e0 e profondit\u00e0 dell'evoluzione dei modi di vita \"quotidiani\", determinata dalle innovazioni tecnologiche, rappresenta una novit\u00e0 assoluta nella storia umana, velocemente l'umanit\u00e0 si interconnette formando una rete di rapporti che si estende progressivamente coprendo l'intero pianeta.\nLe trasformazioni antropologiche ed ecologiche globali, dovute all'interazione tra i diversi fattori evolutivi (sociali, culturali, economici, tecnologici) sono di un'ampiezza senza precedenti.\nStudiosi di diverse discipline (antropologi, sociologi, biologi) stimano che i mutamenti in atto stiano modificando, in modo irreversibile, il modo di vivere quotidiano, nonch\u00e9 il modo di pensare e di percepire il mondo e la convivenza umana.\nFondamentali fattori positivi come la riduzione del tasso di povert\u00e0 e di analfabetismo, l'emancipazione delle donne, le nuove tecnologie a basso impatto ambientale, la diffusione del benessere in molti paesi, possono orientare questa fase di grande sviluppo verso forme pi\u00f9 civili della convivenza umana.\nMiglioramento delle condizioni di vita.\nAll'inizio del Novecento circa il 60% della popolazione mondiale viveva in condizioni valutate (stime ONU) di povert\u00e0 estrema: in maggioranza si trattava di agricoltori analfabeti che disponevano di mezzi di produzione molto limitati ed erano esclusi dai grandi circuiti commerciali. \nNonostante l'arretratezza sociale ed economica di cui soffrono ancora molti Paesi in via di sviluppo, le condizioni di vita della maggior parte della popolazione sono notevolmente migliorate e molti paesi si sono stabilmente inseriti ed allineati nel ciclo internazionale della crescita economica e culturale.\nLa percentuale di persone in condizioni in povert\u00e0 estrema era, nel 1981, scesa al 40% della popolazione globale. Nel 2001 questa percentuale si \u00e8 dimezzata.\nIl miglioramento delle condizioni di vita \u00e8 rilevante in quasi tutti i paesi dell'Asia, mentre nell'Africa sub-sahariana non si rileva ancora uno sviluppo stabile.\nAspettative di vita alla nascita.\nNel 1960 le aspettative di vita media della popolazione mondiale era di 50 anni. Quarantacinque anni dopo (nel 2004) avevano raggiunto i 67 anni. In meno di cinquant'anni l'incremento \u00e8 stato quindi di oltre il 30%.\nIn particolare il miglioramento delle condizioni sanitarie e la decisa riduzione della mortalit\u00e0 infantile hanno determinato un balzo in avanti, in solo 40 anni, delle aspettative medie di vita nei paesi a reddito medio (attualmente 70 anni). \nNei paesi con reddito elevato il prolungarsi della vita media (attualmente circa 80 anni) ben oltre il tradizionale periodo di \"vita lavorativa\" causa problemi sociali ed economici.\nDiffusione universale dell'alfabetizzazione ed emancipazione delle donne.\nLa diffusione della capacit\u00e0 di leggere e scrivere \u00e8 ormai (2004) quasi universale: attualmente risultano alfabetizzati circa l'80% degli uomini adulti e il 73% delle donne adulte. La scolarizzazione delle nuove generazioni raggiunge l'87%. \nDi grande importanza sociale \u00e8 la rapida crescita della scolarizzazione delle donne e la loro progressiva emancipazione e crescente presenza nel mondo del lavoro. Questi profondi mutamenti sociali costituiscono uno dei motori primari del decollo economico dei paesi meno sviluppati.\nL'emancipazione delle donne ha conseguenze importanti sul controllo della fecondit\u00e0. Quando il tasso di scolarizzazione e il tasso di occupazione delle donne aumentano, il tasso di fecondit\u00e0 cala rapidamente e tende a stabilizzarsi attorno al livello di riproduzione fisiologica di 2,1 figli per donna. Alcuni demografi ritengono, di conseguenza, che la popolazione mondiale potrebbe stabilizzarsi nel giro di pochi decenni, a un livello compatibile con le risorse naturali del pianeta.\nDiffusione dei mezzi di comunicazione.\nLa popolazione mondiale dispone ormai di una rete di \"mezzi di comunicazione passiva\" (radio, televisione) che copre l'intero globo terrestre.\nInoltre gran parte della popolazione dispone di \"mezzi di comunicazione attiva\" (telefoni fissi e mobili). I collegamenti via Internet si sonno diffusi con grande rapidit\u00e0: 140 utenti di Internet ogni mille abitanti nel 2004.\nLa diffusione di queste tecnologie rimodella i fondamenti materiali della societ\u00e0. Il sociologo Castells ritiene che queste tecnologie abbiano avviato una rivoluzione delle strutture produttive dei rapporti sociali e della vita quotidiana. Le nuove tecnologie di comunicazione costituiscono un determinante strumento di consenso che trasforma in modelli organizzativi dello Stato e della politica. Il sistema di potere diventa meno visibile ma pi\u00f9 pervasivo, invade le coscienze e influenza le scelte e i modi di pensare.\nCrescita del PIL procapite ed evoluzione delle istituzioni politiche.\nIl generale miglioramento e il determinante ruolo degli strumenti tecnologici disponibili hanno permesso di aumentare di quasi una volta e mezza il PIL procapite in meno di mezzo secolo (1960-2005), con punte di oltre otto volte nell'area dell'Asia che comprende la Cina e il Giappone. Soltanto in pochi paesi, situati soprattutto nell'area subsahariana, la crescita del PIL procapite \u00e8 stata molto lenta.\nDall'indagine demoscopica sui valori politici di un campione di popolazioni di 43 nazioni effettuata dal World Values Survey evidenzia che nessuno stato con reddito procapite al di sotto del livello di povert\u00e0 disponeva di istituzioni democratiche o comunque libere. Mentre gli stati con reddito procapite molto elevato si collocavano nella quasi totalit\u00e0 tra i paesi democratici.\nIlsuccesso economico ottenuto da paesi autoritari, situati prevalentemente in Asia, mostra che, almeno nel breve termine, \"la crescita economica \u00e8 indipendente dalla democraticit\u00e0 delle istituzioni politiche\". Tuttavia (...) lo sviluppo economico favorisce lo sviluppo di istituzioni democratiche a condizione che esso apporti dei [rilevanti] cambiamenti nella cultura e nelle strutture sociali\".\nGlobalizzazione.\nA partire dal secondo dopoguerra la produzione mondiale (espressa in prodotto interno lordo) \u00e8 aumentata di circa cinque volte, mentre gli scambi commerciali tra i diversi paesi sono aumentati, nello stesso periodo, di decine di volte.\nQuesto dato d\u00e0 la misura dell'intensit\u00e0 dell'interconnessione che lega gli Stati del mondo intero.\nLa globalizzazione economica ha raggiunto i confini del mondo fisico e progressivamente modella anche i modi di vita e di consumo delle diverse societ\u00e0.\nSulla base di molteplici rilevazioni statistiche, la societ\u00e0 di ricerche KOF ha elaborato una serie di indicatori sui livelli di globalizzazione sia sociale che economica. Questi indicatori mostrano uno sviluppo crescente delle reti di interconnessione individuali, sociali e degli scambi di merci. \nI nuovi flussi dei rapporti internazionali hanno ridotto il ruolo e le funzioni delle istituzioni politiche tradizionali con conseguenze a volte negative per la stabilit\u00e0 sociale.\nTensioni sociali e rifiuto del cambiamento.\nStabilit\u00e0 (o lenta evoluzione) sono stati sostituiti da inarrestabili e irreversibili trasformazioni.\nDi conseguenza, individui e comunit\u00e0 percepiscono un elevato grado di insicurezza che si diffonde a ogni livello di vita.\nMasse crescenti di persone si sentono minacciate a causa di cambiamenti che modificano la vita materiale (lavoro, reddito, residenza), psichica (rapporti personali) e culturali (necessit\u00e0 continua di aggiornare conoscenze e capacit\u00e0 professionali - divario digitale).\nL'emancipazione (alfabetizzazione, reddito procapite crescente, mezzi di comunicazione universali, nuova posizione sociale delle donne) delle masse ha eroso il tradizionale ruolo delle \u00e9lite.\nAumento del potere delle masse e interdipendenza economica e finanziaria hanno indebolito il tradizionale ruolo regolatore dei singoli Stati. \nLa velocit\u00e0 dell'evoluzione sociale e culturale travolge antiche consuetudini di vita, credenze religiose, ancestrali convinzioni morali e radicati opinioni politiche. Il timore verso un futuro mutevole e sconosciuto causa un rifiuto culturale che sta alla base di ogni forma di fondamentalismo. L'opposizione alle nuove condizioni di vita \u00e8 motivata anche dalle crescenti disuguaglianze economiche: \"lo scarto tra le ricchezze del Nord e del Sud del mondo si \u00e8 moltiplicato per cinque a partire dal XX secolo\").\nRottura degli equilibri naturali.\nMoltiplicando la crescita della popolazione con la crescita del reddito procapite e dei consumi, si ha la misura dell'impatto che in pochi decenni ha raggiunto i limiti della sopportabilit\u00e0 ambientale.\nIl vertiginoso sviluppo della popolazione e dei consumi globali mette a rischio la continuit\u00e0 delle forme attuali di civilt\u00e0 e convivenza sociale e l'abitabilit\u00e0 del nostro pianeta.\nLe alternative esaminate dalle organizzazioni internazionali fanno intravedere la possibilit\u00e0 di una grave rottura dell'equilibrio naturale se l'intervento di correzione da parte dell'uomo con gli strumenti della politica, della scienza e dell'economia non verr\u00e0 indirizzato verso un accettabile equilibrio del rapporto con la natura.\nVoci correlate.\nAutori citati:"}
{"id": "911205", "revid": "729019", "url": "https://it.wikipedia.org/wiki?curid=911205", "title": "Castello di Lagopesole", "text": "Il castello di Lagopesole \u00e8 un castello medievale di epoca federiciana situato su una montagnetta alla quota di 820 m sul livello del mare posta sullo spartiacque tra i fiumi Ofanto e Bradano, in Basilicata. Il castello sorge nel borgo di Lagopesole che, aprendosi a ventaglio sul fianco rivolto a sud della suddetta collina, fa parte del comune di Avigliano, in provincia di Potenza.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Basilicata, nel dicembre 2019 divenuto Direzione regionale Musei.\nLa Storia.\nIl castello fu dimora ideale di Manfredi, figlio di Federico II, che privilegi\u00f2 Lagopesole alla capitale del suo regno, Palermo. Lo stato presente del castello, restaurato negli anni novanta, riflette le modifiche apportate al progetto normanno-svevo da Carlo I d'Angi\u00f2, che utilizz\u00f2 il castello soprattutto come prigione di lusso (vi rinchiuse fino alla morte Elena Angelo Comneno di Epiro, moglie di Manfredi, e i suoi figli). Nell'Ottocento il castello fu rifugio dei briganti capeggiati da Carmine Crocco, che il 7 aprile 1861 lo occup\u00f2 con 400 uomini.\nIl castello, oggi propriet\u00e0 demaniale e sede del Corpo Forestale dello Stato, ospita numerose attivit\u00e0 culturali e dal 2000 accoglie l'Antiquarium realizzato con i materiali medievali rinvenuti durante le campagne di scavo effettuate nel cortile minore.\nDescrizione.\nIl castello, a pianta rettangolare, presenta due cortili: il minore, di epoca altonormanna, conserva al centro un mastio (\"donjon\") quadrato che curiosamente \u00e8 fuori asse rispetto al resto della struttura, che indica che molto probabilmente \u00e8 anteriore alla costruzione del castello antistante. La torre (il \"Donjon\") \u00e8 caratterizzata da una muratura bugnata nella parte superiore, fatto tipico per l'architettura sveva, in questo caso l'edificio \u00e8 molto probabilmente risalente all'epoca di Enrico VI di Svevia. Anche le due teste (un uomo e una donna) scolpite l\u00ec fanno pensare ai castelli degli Svevi nell'Alsazia, costruiti nella fine del XII secolo. \n\u00c8 da notare anche la compattezza dell'edificio, tipica dei castelli federiciani: Solo tre feritoie, infatti, si aprono sulle pareti sud, est ed ovest, mentre su quella nord c'\u00e8 l'unico possibile accesso, a circa quattro metri dalla quota di calpestio, cui corrispondono due grandi mensole in pietra (probabili basi d'appoggio per un passaggio mobile) ed altre due mensole figurate nella parte superiore. Il cortile maggiore, risalente all'ampliamento iniziato da Federico II di Svevia nel 1242 sui resti di precedenti costruzioni normanno-sveve (a scopo militare) ed angioine (a scopo residenziale), include una vasta cisterna ed una grande cappella.\nProprio quest'ultima \u00e8 una peculiarit\u00e0 che contraddistingue questo castello da tutti gli altri attribuiti a Federico II di Svevia; infatti la presenza al suo interno di questo luogo di culto \u00e8 l'unico esempio tra tutti quelli risalenti a quell'epoca imperiale. La chiesa, in un austero stile romanico che i restauri effettuati negli ultimi anni del XX secolo hanno portato alla luce nel suo originario aspetto, ha un'abside semi circolare e l'entrata decorata con il motivo dei denti di sega, tipico dell'et\u00e0 angioina.\nCinema e televisione.\nIl castello di Lagopesole ha ospitato le riprese dei film \"Il Vangelo secondo Matteo\" (1964) di Pier Paolo Pasolini e \"Sexum superando - Isabella Morra\" (2005) di Marta Bifano.\nNel 2012 appare come location della miniserie televisiva \"Il generale dei briganti\" di Paolo Poeti.\nCuriosit\u00e0.\nUn modello del Castello \u00e8 presente nel parco Italia in Miniatura."}
{"id": "911208", "revid": "75661", "url": "https://it.wikipedia.org/wiki?curid=911208", "title": "Analisi termogravimetrica", "text": ""}
{"id": "911209", "revid": "74801", "url": "https://it.wikipedia.org/wiki?curid=911209", "title": "Contea di Herkimer", "text": "Herkimer \u00e8 una contea dell'area centro-orientale dello Stato di New York negli Stati Uniti.\nGeografia fisica.\nLa contea a nord confina con la contea di St. Lawrence, ad est con le contee di \nHamilton, Fulton e di Montgomery, a sud con la contea di Otsego ed a ovest con le contee di Oneida e di Lewis.\nIl territorio ricade interamente nella \"Adirondack Forest Preserve\" che ha lo scopo di proteggere la natura dei monti Adirondack e dell'area limitrofa. Il territorio \u00e8 prevalentemente montuoso nell'area orientale e digrada verso occidente. Nell'area meridionale scorre da ovest a est il fiume Mohawk. I fiumi dell'area centro-settentrionale scorrono verso occidente. I principali da nord a sud sono: il ramo occidentale dell\"'Oswegatchie\", \"Beaver\", \"Moose\", \"Black\" e \"West Canada Creek\". Quest'ultimo alimenta il lago artificiale della \"Hinckley Rervoir\" al confine con la contea di Oneida. Proseguendo il suo corso il West Canada Creek segna parte del confine occidentale con la contea di Oneida per poi sfociare nel fiume Mohawk in corrispondenza di Herkimer, il capoluogo di contea. Numerosi sono i laghi che caratterizzano il paesaggio specie nell'area settentrionale. Tra i laghi principali sono da ricordare i laghi che costituiscono la \"Fulton Chain Lakes\" (8 laghi formati dal fiume Moose), il lago Big Moose e la \"Stillwater Reservoir\" alimentata dal fiume Beaver.\nStoria.\nI primi abitanti del territorio della contea furono gli indiani della confederazione irochese.\nQuando furono istituite le Province di New York nel 1683 l'area dell'attuale contea faceva parte della contea di Albany. \nLa contea \u00e8 stata istituita nel 1791 separando il territorio che ne avrebbe fatto parte dalla contea di Montgomery. Assunse il nome dal generale statunitense Nicholas Herkimer morto nel 1777 nel corso della battaglia di Oriskany, combattuta nel sud della contea. Il territorio era molto pi\u00f9 esteso di quello attuale. Nel 1798 ne venne separato parte del territorio che avrebbe costituito le contee di Chenango e Oneida. Nel 1802 ne venne separato parte del territorio che avrebbe costituito la contea di St. Lawrence."}
{"id": "911210", "revid": "228587", "url": "https://it.wikipedia.org/wiki?curid=911210", "title": "Campionati mondiali di nuoto 2007 - Pallanuoto", "text": "I Campionati mondiali di pallanuoto 2007 si sono disputati dal 19 marzo al 1\u00ba aprile 2007 a Melbourne (Australia), negli impianti del \"Melbourne Sports and Aquatics Centre\"."}
{"id": "911211", "revid": "339392", "url": "https://it.wikipedia.org/wiki?curid=911211", "title": "Grattacielo Intesa-Sanpaolo", "text": ""}
{"id": "911214", "revid": "339392", "url": "https://it.wikipedia.org/wiki?curid=911214", "title": "Senshi", "text": ""}
{"id": "911216", "revid": "827882", "url": "https://it.wikipedia.org/wiki?curid=911216", "title": "Parksosaurus warrenae", "text": "Il parksosauro (Parksosaurus warrenae) \u00e8 un piccolo dinosauro ornitischio, vissuto nel Cretaceo superiore (Maastrichtiano, circa 70 milioni di anni fa) in Nordamerica.\nDescrizione.\nQuesto animale, conosciuto grazie al ritrovamento di un teschio e di uno scheletro incompleto proveniente dall'Alberta, \u00e8 stato classificato come appartenente al gruppo degli ornitopodi, i \"dinosauri con i piedi da uccello\". In particolare, al momento della sua descrizione avvenuta nel 1926, il parksosauro fu considerato solo una nuova specie del genere \"Thescelosaurus\". Una decina di anni dopo, per\u00f2, Charles Mortram Sternberg riconobbe nei resti un animale interamente differente da \"Thescelosaurus\".\nIl parksosauro, lungo poco pi\u00f9 di 2,4 metri, \u00e8 caratterizzato da un corpo snello, da zampe posteriori allungate e predisposte alla corsa ma soprattutto da una testa particolare dotata di grandi occhi (per questo motivo, alcuni paleontologi, pensano che il \"Parksosaurus\" fosse un animale notturno) e una coda irrigidita da tendini usata da contrappeso. Esso possiede denti smussati a forma di scalpello, venivano utilizzati per masticare foglie e frutti polposi. Uno strano osso, chiamato \"suprascapula\", posto esattamente al di sopra della scapola, \u00e8 conservato nell'esemplare; le sue funzioni sono per\u00f2 ignote. Classificato solitamente nella \"famiglia - calderone\" degli ipsilofodontidi, il parksosauro \u00e8 stato recentemente riavvicinato al tescelosauro, nella famiglia dei Thescelosauridae."}
{"id": "911218", "revid": "22356", "url": "https://it.wikipedia.org/wiki?curid=911218", "title": "Parksosaurus", "text": ""}
{"id": "911220", "revid": "486946", "url": "https://it.wikipedia.org/wiki?curid=911220", "title": "Idol Stevens", "text": ""}
{"id": "911222", "revid": "36426", "url": "https://it.wikipedia.org/wiki?curid=911222", "title": "Giulietta (astronomia)", "text": "Giulietta, o Urano XI, \u00e8 un satellite naturale del pianeta Urano che ha preso il nome dalla protagonista della tragedia \"Romeo e Giulietta\" di William Shakespeare.\nDallo studio delle immagini \"Giulietta\" appare con una forma allungata.\nSolamente il 7% della luce irradiata viene riflessa dalla superficie; per questo esso risulta un corpo molto scuro.\nStoria.\n\u00c8 stato scoperto dalle immagini prese dalla Voyager 2 del 1\u00ba marzo 1986, ed ha ricevuto la designazione provvisoria S/1986 U 2.\nParametri orbitali.\n\u00c8 un satellite interno di \"Urano\", gli unici dati a disposizione sono quelli dell'orbita e del formato."}
{"id": "911225", "revid": "1711941", "url": "https://it.wikipedia.org/wiki?curid=911225", "title": "Celegorm", "text": ""}
{"id": "911237", "revid": "1997398", "url": "https://it.wikipedia.org/wiki?curid=911237", "title": "Pubblico registro automobilistico", "text": "Il Pubblico Registro Automobilistico (PRA) in Italia \u00e8 un registro pubblico istituito con il R.D.L. n. 436 del 15 marzo 1927 e affidato in gestione all'Automobile Club d'Italia. Con il R.D. del 29 luglio 1927, n. 1814 ne fu approvato il regolamento di attuazione.\nCaratteristiche.\nLa ragione della sua istituzione \u00e8 da ricercarsi nell'eliminazione di incertezze e conflitti inerenti alla propriet\u00e0 dei veicoli e al fine di rafforzare le posizioni giuridiche di chi vanta diritti reali di garanzia su un veicolo. Cos\u00ec si \u00e8 passato da un regime di bene mobile comune, dove il \"possesso vale titolo\", al regime di \"bene mobile registrato\". Inizialmente dovevano essere iscritti al registro gli autoveicoli, denominazione in cui venivano compresi \"le autovetture, gli autocarri, le trattrici coi relativi veicoli rimorchiati e ogni altro veicolo assimilabile ai predetti\", nonch\u00e9 i motocicli \"con esclusione dei velocipedi muniti di piccoli motori ausiliari, ordinariamente chiamati biciclette a motore o motoleggere\".\nStoria.\nL'auto comincia a diventare un fenomeno importante in Italia nei primi dieci anni del 1900. Fino a inizio secolo non esistono in Italia leggi che disciplinino l'uso e la circolazione dei veicoli, n\u00e9 tantomeno che garantiscano i proprietari.\nAgli eventuali conflitti sulla propriet\u00e0 di un veicolo si applicava l'art. 707 del Codice Civile del 1865 che stabilisce che \"il possesso vale titolo\". In pratica chi \u00e8 in possesso del veicolo \u00e8 considerato proprietario.\nQuando i veicoli hanno cominciato ad avere una importanza economica rilevante si \u00e8 stati costretti a ripensare questa impostazione.\nNel 1927 nasce cos\u00ec il PRA, che consente di superare il \"possesso vale titolo\".\nIl PRA riceve gli atti di compravendita dei veicoli, li controlla, li trascrive nel Registro. Conserva tutti i fascicoli relativi ai passaggi di propriet\u00e0 contenenti gli atti pubblici e privati autenticati, ne d\u00e0 copia a chiunque abbia interesse; inoltre fornisce visure e certificazioni su quanto contenuto in archivio.\nGrazie alla certezza data dal PRA il proprietario di un veicolo potr\u00e0 inoltre garantire un debito con il valore del veicolo, iscrivendovi sopra un'ipoteca.\nLa tenuta del Pubblico Registro viene affidata all'ACI, Ente rappresentativo dei propri Soci e degli automobilisti in generale.\nIn questo modo sono gli automobilisti, attraverso il loro Club, a diventare amministratori di s\u00e9 stessi e a gestire il Pubblico Registro del quale sono i destinatari.\nIn questo modo ACI oltre a rappresentare gli interessi degli automobilisti nei confronti dello Stato, viene delegato dallo Stato a fornire un servizio agli automobilisti.\nOrganizzazione.\nAi sensi dell'art. 2 del R.D. n. 1814/1927, l'archivio del PRA \u00e8 organizzato secondo una \"base reale\", secondo cui \"ogni autoveicolo viene iscritto nel foglio del PRA che porta il numero progressivo corrispondente a quella della licenza di circolazione\". Di conseguenza, tutte le richieste devono essere fatte con riferimento alla targa automobilistica del veicolo.\nTerritorialmente il PRA \u00e8 organizzato su base provinciale e nel PRA di ogni provincia devono essere iscritti tutti gli autoveicoli dei residenti in quella provincia e sempre nello stesso PRA anche le formalit\u00e0 successive, purch\u00e9 richieste da residenti della stessa provincia. In caso di passaggio di propriet\u00e0 a favore di un residente di un'altra provincia, si trasferir\u00e0 la competenza in quest'ultima, dove poi andranno richieste tutte le formalit\u00e0 successive. L'automazione del PRA, e l'istituzione dello Sportello Telematico dell'Automobilista (STA) nel 2000 hanno permesso di richiedere le formalit\u00e0 e il rilascio del Certificato di Propriet\u00e0 (CDP), senza vincolo di competenza di conseguenza presso gli uffici di un altro PRA.\nIl PRA \u00e8 gestito dall'ACI - Automobile Club d'Italia - Ente Pubblico non Economico.\nAtti con obbligo di iscrizione.\nNell' del 1942, viene stabilito che i beni iscritti nei pubblici registri sono soggetti a specifiche disposizioni normative e che solo in mancanza di queste, sono regolati secondo le disposizioni dei beni mobili.\nAl PRA devono essere registrati:\nNell', si conferma per gli autoveicoli il sistema della trascrizione al PRA, in particolare:\nSi effettuano anche le annotazioni di:\nL' inserisce inoltre gli autoveicoli tra i beni mobili su cui \u00e8 possibile iscrivere l'ipoteca.\nIl PRA \u00e8 anche utilizzato come banca dati per la riscossione delle tasse automobilistiche, il cosiddetto bollo auto.\nCon l'art. 10 della legge 8 luglio 2003, n. 172, si \u00e8 esclusa la registrazione al PRA dei rimorchi aventi massa complessiva inferiore a 3,5 tonnellate.\nI referendum e le proposte di legge per l'abolizione.\nIl referendum abrogativo.\nNel 1995 la rivista \"Quattroruote\", sostenuta dai Club Pannella, da Adt e da numerose associazioni di consumatori promuove la raccolta di firme per un referendum per l'abolizione del PRA.\nIl quesito proposto era \"\"Volete voi che sia abrogato l'intero regio decreto-legge n. 436 del 15 marzo 1927, convertito nella legge n. 510 del 19 febbraio 1928, intitolato \"Disciplina dei contratti di compravendita degli autoveicoli ed istituzione del pubblico registro automobilistico presso le sedi dell'Automobile club d'Italia?\"\".\nIl referendum \u00e8 stato dichiarato inammissibile dalla Corte Costituzionale con sentenza n. 42/1997\nTra l'altro la Corte Costituzionale ha evidenziato come sia importante individuare in ogni momento con certezza il proprietario di un veicolo: basti pensare al fenomeno dell'infortunistica stradale e agli aspetti tributari connessi ai veicoli.\nL'alto numero di autoveicoli in circolazione ha portato all'istituzione di vari uffici (come la Motorizzazione civile) preposti alla cura di altri aspetti relativi all'automobile. Sussistono, quindi, distinti apparati, facenti capo a vari enti (e ai Ministeri delle finanze e dei trasporti), le cui funzioni possono apparire parzialmente sovrapponibili, ma che svolgono in realt\u00e0 una pluralit\u00e0 di funzioni di diversa natura e disciplinate da distinti testi normativi.\nLa proposta di legge per l'abolizione.\nIl 9 giugno 2010, nell'ambito della commissione parlamentare di controllo sulle attivit\u00e0 degli enti gestori di forme obbligatorie di previdenza e assistenza sociale, \u00e8 stata presentata dal deputato Giorgio Jannone la proposta di legge C. 3533 che mira all'abolizione del PRA.\nNel progetto di legge, presso il Dipartimento per i trasporti, la navigazione e i sistemi informativi e statistici del Ministero delle infrastrutture e dei trasporti \u00e8 istituito un archivio informatizzato con la funzione specifica di raccogliere i dati aggiornati relativi allo stato tecnico, giuridico e patrimoniale degli automezzi immatricolati, nonch\u00e9 i dati relativi ai possessori.\nLa proposta di legge non ha poi avuto seguito."}
{"id": "911241", "revid": "1272592", "url": "https://it.wikipedia.org/wiki?curid=911241", "title": "Fontana del Bacchino", "text": "La fontana del Bacchino, realizzata nel XVII secolo dello scultore Ferdinando Tacca, si trova in piazza del Comune a Prato davanti al Palazzo Pretorio ed \u00e8 uno dei simboli della citt\u00e0.\nStoria.\nLa fontana pubblica della citt\u00e0 venne realizzata tra il 1659 e il 1665 in occasione della proclamazione di Prato quale \"citt\u00e0\" e di Diocesi del 1653 (quest'ultima era limitata soltanto all'interno delle mura cittadine e con il Vescovo in comunione con Pistoia). \nDescrizione.\nL'opera \u00e8 dello scultore Ferdinando Tacca, che realizz\u00f2 la figura bronzea di un Bacco giovane seduto attorno a grapoli d'uva. Da vari punti escono zampilli che scendono in una conca intermedia a forma di conchiglia e poi in una pi\u00f9 grande vasca ottagonale dalla quale alcuni cannelli fanno scorrere l'acqua in vaschette semicirciolari.\nLa giovinezza e l'aspetto euforico del Bacco dovevano rispecchiare il rinnovamento cittadino. Oggi la scultura originale e la prima vasca si trovano al coperto nell'atrio del vicino Palazzo Comunale, mentre all'aperto sono state collocate delle copie novecentesche.\nIl condotto reale.\nLa fontana era alimentata anticamente dal \"Condotto Reale delle Fonti\". ll progetto originario della captazione delle acque dalle sorgenti di Carteano, del Palco e di Filettole, sulle pendici della Calvana, era stato elaborato nel 1639 dall\u2019allievo di Pietro da Cortona, Bernardino Radi, cui subentr\u00f2 nel 1641 l\u2019ingegnere granducale Alfonso Parigi, deceduto prima del termine dei lavori, conclusi dall\u2019architetto e scultore Ferdinando Tacca (Firenze, 1619-1686). Il programma iniziale del \"Condotto Reale delle Fonti\" prevedeva di raggiungere una fontana pubblica nel centro cittadino e includeva un circoscritto numero di allacciature. Tutta l\u2019operazione venne finanziata dai Ceppi, con il concorso di alcune facoltose famiglie pratesi che pur di aver una qualche particella di acqua in casa si erano offerte di contribuire nelle spese.\nDopo aver superato il convento della Piet\u00e0 e oltrepassato il ponte sul Bisenzio grazie alla spinta data dalla differenza di livello tra la sorgente di Carteano (150 metri circa) e piazza Mercatale (60 metri circa), il Condotto, una volta entrato in citt\u00e0, portava \u00abl\u2019acqua al Lavatojo pubblico\u00bb in prossimit\u00e0 del \u00abTiratojo\u00bb e all\u2019abbeveratoio nei pressi di via dei Saponai.\nAttraversata tutta la piazza e raggiunto con una lunga diramazione laterale il \u00abConservatorio di Santa Margherita oggi Martini\u00bb, l\u2019acquedotto risaliva via Garibaldi (gi\u00e0 via Pellicceria) intersecando, dopo un centinaio di metri circa, presso l\u2019incrocio con via dei Tintori, al \"Cantaccio,\" prima la gora di San Giorgio e subito dopo, la gora di Grignano. A partire da questo punto, lungo tutta la strada, iniziavano a farsi sempre pi\u00f9 frequenti le derivazioni verso le residenze di cittadini benestanti (Martini, Vai, Buonamici, Mannucci, Bartolini), gli stessi che in prospettiva di futuri benefici avevano partecipato alla spesa sostenuta dai Ceppi per la costruzione del \"Condotto Reale\"."}
{"id": "911242", "revid": "1305772", "url": "https://it.wikipedia.org/wiki?curid=911242", "title": "Abdera (citt\u00e0 moderna)", "text": "Abdera () \u00e8 un comune della Grecia situato nella periferia della Macedonia orientale e Tracia (unit\u00e0 periferica di Xanthi) di 19.005 abitanti secondo i dati del censimento 2011\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 352\u00a0km\u00b2 e la popolazione \u00e8 passata da 3.917 a 19.005 abitanti\nL'attuale circoscrizione venne istituita con la riforma promulgata dal governo locale mediante la fusione di tre municipalit\u00e0:\nAbdera \u00e8 suddivisa nelle comunit\u00e0 di Abdera, Mandra, Myrodato e Nea Kessani. Quella di Abdera \u00e8 costituita dai nuclei urbani di Abdera, Giona, Lefkippos, Pezoula e Skala.\nPunti di interesse culturale e turistico sono:\nStoria.\nSecondo la tradizione, la citt\u00e0 fu fondata da Eracle e deriverebbe il nome da Abdero, un suo compagno, divorato dalle giumente antropofaghe di Diomede. Abdera fu fondata intorno al 655 a.C. da coloni greci di Clazomene (greco: \"Klazomenai\") in Asia Minore, guidati da Timesio, secondo quanto narra Erodoto. Dopo una prima distruzione ad opera di popolazioni tracie, venne rifondata verso la met\u00e0 del VI secolo a.C. da coloni provenienti da Teo, tra i quali si trovava il poeta Anacreonte, sfuggiti all'invasione persiana. Durante la guerra del Peloponneso venne utilizzata come acquartieramento dall'imponente esercito di Serse I. La citt\u00e0 fece parte della Lega di Delo nel V secolo a.C.\nLa sua importanza sembra diminuire dopo la met\u00e0 del IV secolo a.C., a causa di una serie di rovesci militari. Nel 376 a.C. venne invasa e distrutta dalla trib\u00f9 tracia dei Triballi, a causa dei quali perirono tutti gli abitanti che parteciparono alla sua difesa.\nPoco dopo, verso l'anno 350 a.C., Filippo II di Macedonia ne occup\u00f2 il porto. Nel III secolo a.C. continua la cattiva sorte di Abdera, con la conquista da parte di Lisimaco di Tracia, dei seleucidi, dei tolomei e, di nuovo, dei macedoni. La citt\u00e0 venne saccheggiata dalle legioni romane nell'anno 170 a.C. e nel 148 a.C. venne dichiarata citt\u00e0 libera.\nAd Atene era proverbiale dire che l'aria di Abdera causava stupidit\u00e0, nonostante, tra i suoi cittadini si potessero annoverare persone rinomate come Protagora e Democrito.\nNel IX secolo d.C. Abdera venne ribattezzata Polystylon (\u03a0\u03bf\u03bb\u03cd\u03c3\u03c4\u03c5\u03bb\u03bf\u03bd / \"Pol\u00edstilon\") prima di cadere sotto il dominio dagli ottomani.\nGli scavi archeologici, iniziati negli anni sessanta, hanno portato alla luce una interessante necropoli, la cinta muraria e numerose suppellettili. Le rovine della citt\u00e0 sono in parte ancora conservate.\nCitt\u00e0 omonime.\nCon il nome di Abdera vengono indicate altre due antiche citt\u00e0:"}
{"id": "911243", "revid": "1632387", "url": "https://it.wikipedia.org/wiki?curid=911243", "title": "Past Lives", "text": "Past Lives \u00e8 un doppio live album che raccoglie varie registrazioni bootleg dal vivo del gruppo heavy metal Black Sabbath. \u00c8 stato pubblicato dalla Sanctuary Records nel 2002, e si tratta sostanzialmente di una estensione del live album semi-ufficiale gi\u00e0 pubblicato nel 1980 con il titolo di \"Live at Last\".\nIl disco.\nIl lavoro comprende registrazioni della formazione storica dei Black Sabbath (Ozzy Osbourne, Tony Iommi, Geezer Butler e Bill Ward) durante concerti degli anni settanta. Sono compresi due dischi: il 1\u00b0 \u00e8 integralmente costituito dal live pubblicato nel 1980 con il titolo di \"Live at Last\", mentre il 2\u00b0 \u00e8 composto da altre registrazioni bootleg comprese tra il 1970 e il 1975."}
{"id": "911247", "revid": "144796", "url": "https://it.wikipedia.org/wiki?curid=911247", "title": "Wilhelm von Humboldt", "text": "Biografia.\nDopo avere ricevuto in famiglia una prima formazione in diritto, filosofia ed economia politica si iscrisse alla facolt\u00e0 giuridica di Gottinga e, in seguito all'incontro con Jacobi, intraprese lo studio della filosofia kantiana, le cui tre critiche influenzarono rispettivamente la sua grammatica, la sua antropologia e la sua estetica. Humboldt fu amico di Goethe e soprattutto di Friedrich von Schiller.\nViaggi\u00f2 in Spagna e nei paesi baschi, dove ebbe l'occasione di mettere in pratica, con centocinquanta anni di anticipo, i principi della descrizione linguistica moderna: lo studio delle lingue a livello sincronico, lo studio descrittivo e non prescrittivo, l'importanza delle categorie grammaticali, descrivendo i fenomeni propri della lingua in esame. Pi\u00f9 tardi (1827-1829) tenter\u00e0 un ripensamento generale della grammatica universale, che si caratterizza per la messa in luce dei valori fonosemantici del linguaggio.\nFu al servizio dello Stato prussiano come funzionario fino al 1819 soprattutto in veste di diplomatico in Francia. Come ministro prussiano dell'educazione (1809-1810), riform\u00f2 profondamente il sistema scolastico, influenzato in questo dalle idee di Johann Heinrich Pestalozzi, fond\u00f2 l'Universit\u00e0 Humboldt di Berlino e fu rappresentante della Prussia con Karl August von Hardenberg al congresso di Vienna. Ebbe un'azione determinante in seno al governo fino al 1819 quando si ritir\u00f2 in ragione della sua opposizione alle idee reazionarie allora predominanti. Si dedic\u00f2 allora essenzialmente allo studio della lingua.\nMor\u00ec nel 1835 per le conseguenze della malattia di Parkinson.\nPosizioni in ambito linguistico e traduttivo.\nHumboldt identifica le lingue come prismi riflettenti la realt\u00e0. Queste corrispondono a diverse visioni del mondo e si pongono in una relazione di reciproca dipendenza col pensiero: le prime costituirebbero uno strumento di strutturazione del secondo.\nEgli rappresenta quindi la sintesi perfetta di due impostazioni diverse, da una parte un'analisi di tipo \"oggettiva-strutturale\" del linguaggio (attraverso una particolare lettura di Kant) dall'altro canto \u00e8 erede di quell'impostazione romantica che da Herder in poi identificava il linguaggio come prodotto di un popolo, e quindi come manifestazione del vissuto e della cultura di quel determinato popolo. In questo senso si pu\u00f2 parlare di prisma, ogni popolo ha un proprio linguaggio e quindi una propria visione del mondo.\nLe lingue, in quanto significanti del mondo, sarebbero delle sinonimie che racchiudono nei loro sotto-insiemi la loro peculiare visione. I rapporti tra i sotto-insiemi delle lingue non \u00e8 di uno a uno e le lingue costituiscono dei sistemi dialogici in continua evoluzione pi\u00f9 che dei meri prodotti stabili nel loro essere.\nL'apprendimento di una nuova lingua, pertanto consisterebbe nell'acquisizione di un nuovo punto di vista sul mondo. Questa acquisizione, tuttavia, risulta alterata dal punto di vista acquisito precedentemente.\nLa traduzione, secondo l'autore, tenta di importare un \u201cpaesaggio\u201d appartenente a una lingua e dunque a un punto di vista differente. Questa importazione dovrebbe causare un effetto di \u201cstraniamento\u201d nel lettore che \u201cpossedendo una lingua (...) possiede una chiave per intendere tutte le altre, per attingere esperienze che scavalcano la diversit\u00e0 delle lingue\u201d."}
{"id": "911250", "revid": "19580", "url": "https://it.wikipedia.org/wiki?curid=911250", "title": "Per Brahe", "text": ""}
{"id": "911256", "revid": "123779316", "url": "https://it.wikipedia.org/wiki?curid=911256", "title": "Dipartimenti dell'Uruguay", "text": "I dipartimenti dell'Uruguay (in spagnolo: \"departamentos\") costituiscono la suddivisione territoriale di primo livello del Paese e sono pari a 19; ciascuno di essi comprende a sua volta pi\u00f9 comuni.\nProfili istituzionali.\nGoverno.\nI dipartimenti sono amministrati da un intendente municipale, eletto a suffragio universale per un periodo di cinque anni. Gli \"ediles\" della Giunta Dipartimentale rappresentano il potere legislativo a livello dipartimentale.\nSecondo l'articolo 262 della Costituzione della Repubblica, in materia di amministrazione dipartimentale \"il Governo e l'Amministrazione dei dipartimenti, con eccezione dei servizi di sicurezza pubblica, saranno esercitati da una giunta dipartimentale e da un intendente. Avranno la propria sede nella capitale di ciascun dipartimento e inizieranno le proprie funzioni sessanta giorni dopo l'elezione.\"\nInoltre, \"l'Intendente, d'accordo con la Giunta Dipartimentale, potr\u00e0 delegare alle autorit\u00e0 locali l'esercizio di determinati compiti nelle rispettive circoscrizioni territoriali \"(...).\n\"I Governi Dipartimentali possono accordarsi, tra loro e con il Potere esecutivo, cos\u00ec come con gli Enti Autonomi e i Servizi Decentralizzati, l'organizzazione e prestazione di servizi e attivit\u00e0 proprie o comuni, tanto nei suoi rispettivi territori come in forma regionale o interdipartimentale.\"\nOrganizzazione.\nL'articolo 263 sostiene che: \"Le Giunte Dipartimentali si comporranno di trentuno membri\".\nQuesti rimarranno in carica per un periodo di cinque anni, allo stesso modo degli Intendenti, che potranno essere rieletti previe dimissioni tre mesi prima di iniziare la campagna politica.\nLa carica di Intendente \u00e8 soggetta a suffragio universale da parte dei residenti nel dipartimento dove si svolge l'elezione.\nCompetenze dipartimentali.\nL'intendente ha le seguenti prerogative:"}
{"id": "911260", "revid": "290023", "url": "https://it.wikipedia.org/wiki?curid=911260", "title": "Franco Cagnetta", "text": "Francesco Cagnetta Campione, dagli inizi degli anni cinquanta, strinse un forte legame con la Sardegna, da quando fece delle ricerche sul campo nel paese di Orgosolo, che pubblic\u00f2 sul numero 10 della rivista \u00abNuovi Argomenti\u00bb col titolo Inchiesta su Orgosolo. Questo studio \u00e8 stato un primo contributo a un movimento culturale che sollevava le tradizionali e modeste ricerche di folclore al livello di interpretazione antropologica.\nBiografia e carriera.\nCresciuto in una famiglia di medici chirurghi da pi\u00f9 generazioni, Cagnetta frequenta, ancora liceale all'Istituto Di Cagno Abbrescia, gli intellettuali della Bari antifascista. A soli diciassette anni, il 30 aprile 1943, viene arrestato con l'imputazione\u2014secondo gli archivi dell'OVRA -- di sovversione per aver distribuito volantini di \"propaganda libertaria\". \nStudi\u00f2 all'Universit\u00e0 degli Studi di Messina dove si laure\u00f2 nel 1947, con una tesi su Karl Marx, e rimase nella citt\u00e0 siciliana, dove fu assistente di Galvano Della Volpe ed in seguito come incaricato per la cattedra di Filosofia della Storia (1951-1954).\nNegli anni 1952-53 a Roma cur\u00f2 la pubblicazione in lingua italiana delle opere di Karl Marx. Pubblic\u00f2 diversi studi critici sulle riviste Rinascita, Societ\u00e0 e Nuovi Argomenti, nello stesso periodo fu anche condirettore della rivista \"Il costume politico e letterario\". \nInsieme ad Ernesto de Martino, che assunse il ruolo di presidente e a Diego Carpitella, nel 1954 cre\u00f2 il \u201cCentro Etnologico Italiano\u201d, da cui nacquero le prime ricerche italiane \"sul campo\", raccogliendo materiale tramite registrazioni sonore, fotografie, riprese cinematografiche ecc. \nIntanto gi\u00e0 dal 1952 Cagnetta aveva iniziato la sua prima campagna etnologica ad Orgosolo dove svolse una ricerca sul fenomeno del banditismo e nelle sue ricerche aveva coinvolto i fotografi Franco Pinna, Pablo Volta, e gli americani William Klein e Sheldon M. Machlin. \nCon Franco Pinna, in particolare instaur\u00f2 un lungo rapporto d'amicizia e insieme a lui fece delle inchieste sulle borgate romane e le prostitute del Mandrione, che nonostante l'interesse dell'editore Giangiacomo Feltrinelli, le sue ricerche romane non furono mai pubblicate.\nNel 1953 aveva pubblicato il primo dei suoi scritti sulla Sardegna, che apparve su Societ\u00e0, con il titolo \"La disamistade di Orgosolo\". Un secondo saggio, \"La Barbagia e due biografie di barbaricini. Vita di Samuele Stochino, brigante di Sardegna, raccontato da sua sorella Genesia; vita di Costantino Zunnui, pastore di Fonni, scritta da lui medesimo\", fu pubblicato sul \"Nuovi Argomenti\".\nNel 1954 sempre su \u00abNuovi Argomenti\u00bb furono pubblicati i saggi e i risultati delle indagini condotte dall'antropologo tra il 1952 e il 1954, con il titolo: \"Inchiesta su Orgosolo\".\nA pochi giorni dalla pubblicazione, il 9 novembre 1954, l'allora ministro dell'Interno Mario Scelba denunci\u00f2 sia Franco Cagnetta che i direttori della rivista Alberto Moravia e Alberto Carocci, per cui la rivista fu sequestrata, tuttavia il 16 marzo 1955 il procedimento fu archiviato.\nTra il 1961 e il 1964, Cagnetta frequent\u00f2 lo Jung Institute a Zurigo e successivamente la Universit\u00e0 di Harvard a Cambridge negli Stati Uniti. Dal 1964, trasferitosi in Francia, Cagnetta fu nominato professore di Antropologia Culturale presso le Universit\u00e0 di Rennes, Nantes, Nancy e Tours. Nel 1965 fu addetto stampa dell'Istituto italiano di cultura di Parigi, dove, per le sue attivit\u00e0 culturali, fra gli altri, ebbe contatti con diversi intellettuali ed artisti come Marco Ferreri, Claude Mauriac, Federico Fellini, Pier Paolo Pasolini, Carlo Levi, Mimmo Rotella. \nAlcuni suoi saggi appaiono in quegli anni nelle presentazioni delle esposizioni parigine, da \"Les paysagistes na\u00effs et d\u00e9moniaques du XIX si\u00e8cle a Naples\" (1966) a quella per Louis Auguste D\u00e8chelette, artista di \"tableaux-calembours\" (1967). Il saggio \"De luxuria spirituali\" presenta la prima esposizione pubblica di Pierre Klossowski al Cadran Solaire, nel '67 a Parigi, e viene ripubblicato successivamente nel 1970 per l'esposizione alla Galleria Schwarz di Milano.\nProsegue intanto la sua attivit\u00e0 di ricerca in collaborazione con diverse Universit\u00e0, in particolare con il Dipartimento di Psicologia sperimentale di Oxford e il prof. Michel Argyle sulla \"comunicazione non verbale\", ovvero la gestualit\u00e0. \nNel 1975, su invito di Diego Carpitella, tiene un corso di antropologia culturale presso l'Istituto di Etnomusicologia a L'universit\u00e0 la Sapienza e, lo stesso anno, assunse la cattedra di Antropologia Culturale presso l'Accademia di belle arti di Roma dal 1975 al 1997. \nNel contempo tra il 1970 e il 1985, in collaborazione con il Warburg Institute della London University, aveva svolto una serie di ricerche di iconologia simbolica su \u00abEros e Thanatos\u00bb ed in seguito aveva pubblicato dei saggi sull'artista ceroplasta Gaetano Zumbo (1656-1701). \nTra il 1974 e il 1979, con lo psichiatra Franco Basaglia inizi\u00f2 un intenso rapporto di collaborazione che culmin\u00f2 nella realizzazione dei programmi \u201cImmagine e potere\u201d presso l'ospedale psichiatrico di Trieste, della mostra d'arte interattiva \u201cLegare e sciogliere\u201d e dei progetti \"la creazione di un mito\", basato su esperimenti di visione collettiva di UFO, e \"Marco Cavallo\", esperimento di creazione simbolica d'arte da parte dei degenti di Trieste.\nNel 1981, con la collaborazione di Jacqueline Sonolet, cur\u00f2 l'esposizione \u201cNascita della fotografia psichiatrica\u201d a Ca' Corner della Regina nell'ambito della Biennale di Venezia.\nNegli anni 1984-85 Cagnetta, per conto del Ministero dell'Educazione Nazionale francese, prosegu\u00ec con studi sulle \u201cOrigini dell'immagine in movimento\u201d. Nel 1986 fu nominato Direttore del \"Programma sull'immagine in movimento e l'archeocinema\" nato dalla collaborazione tra diversi musei di New York, di Londra, di Rochester, di Washington e di Parigi.\nFonti.\nMirko Grasso, \"Scoprire l'Italia. Inchieste e documentari degli anni Cinquanta\", Kurumuny (2007)"}
{"id": "911266", "revid": "466539", "url": "https://it.wikipedia.org/wiki?curid=911266", "title": "Natasha Stefanenko", "text": "Biografia.\nNata nella Russia Sovietica, da madre insegnante d'asilo e padre ingegnere nucleare impiegato presso un sito militare sovietico, \u00e8 cresciuta a Sverdlovsk-45 \u00abuna citt\u00e0 segreta, vicino a Sverdlovsk, negli Urali, dove fu sindaco per molti anni Boris El'cin\u00bb. Si laurea in ingegneria metallurgica all\"'Universit\u00e0 Nazionale di Scienza e Tecnologia\" di Mosca. Nonostante la poca stima per la propria bellezza nel 1992 partecipa e vince il concorso \"The Look of the Year\" svoltosi a Mosca. Inizia a fare la modella e si trasferisce in Italia. Natasha \u00e8 alta e pesa circa.\nLavora come modella in campo pubblicitario, finch\u00e9 Beppe Recchia non la nota in un ristorante e la propone per il programma di Canale 5 \"La grande sfida\". Lavora in televisione soprattutto in programmi di genere comico e fiction, per debuttare successivamente come attrice in film per il grande schermo. Tra i programmi televisivi da lei condotti figurano: \"Per tutta la vita...?\" (Rai 1, 1997, con Fabrizio Frizzi), \"Target\" (Canale 5, 1998~1999), \"Festivalbar\" (2001, insieme ad Alessia Marcuzzi e Daniele Bossari), \"Taratata\" (quattro edizioni condotte insieme a Vincenzo Mollica). Dal 2005 lavora per Sky Italia, dove conduce alcuni programmi su Sky Vivo, e successivamente su Sky Uno e Cielo.\nTra le miniserie TV spicca \"Nebbie e delitti\" (Rai 2, 2005~2007~2009), in cui interpreta la parte di Angela Cornelio, eterna fidanzata del commissario Soneri (Luca Barbareschi), personaggio ispirato ai romanzi polizieschi di Valerio Varesi. Nel 2009 interpreta il ruolo di una badante russa, \"Akina\", nella sit-com di Rai 2 \"7 vite 2\" ed entra nel cast della serie TV di Canale 5 \"Distretto di Polizia 9\". Nel 2019 conduce la XXX edizione di Musicultura assieme ad Enrico Ruggeri. Gestisce un blog, su internet, in lingua italiana.\nVita privata.\nSposata con l'ex modello e imprenditore marchigiano Luca Sabbioni, con cui nel 2000 ha avuto una figlia, Sasha, vivono a Sant'Elpidio a Mare."}
{"id": "911267", "revid": "36426", "url": "https://it.wikipedia.org/wiki?curid=911267", "title": "Ferdinando Tacca", "text": "Biografia.\nAllievo del padre e suo assistente nelle ultime opere, eseguite nella fonderia presso la loro abitazione in via della Pergola a Firenze, ed in particolare per le statue dorate destinate alle cappelle medicee di San Lorenzo. La sua formazione base fu quella di scultore, come erede della tradizione toscana tardo-manierista della scultura in bronzo. Tuttavia nella sua vita si occup\u00f2 di numerose forme d'arte: architettura, disegno di scenografie, di macchinari e organizzazione di feste di corte.\nVerso il 1640 subentr\u00f2 al padre quale architetto di corte dei Granduchi di Toscana, lavorando per Ferdinando II e Cosimo III de' Medici.\nCome il padre lavor\u00f2 molto come bronzista per i Medici e per altri committenti, anche se produsse opere di piccole dimensioni rispetto alle monumentali statue di sovrani del padre.\nA partire dagli anni cinquanta del Seicento, anche a causa del declino dell'interesse della corte per la scultura, la sua carriera si orient\u00f2 quasi esclusivamente alla realizzazione di teatri e altre opere architettoniche ed ingegneristiche.\nSu richiesta del Cardinale Giovan Carlo de' Medici, presidente dell'Accademia degli Immobili, disegn\u00f2 e mise in opera il Teatro della Pergola, probabilmente la sua opera pi\u00f9 importante. L'edificio aveva una struttura in legno ed era ovviamente diverso da quello attuale, risultato di successive trasformazioni. Il progetto di Tacca rappresent\u00f2 un momento essenziale nell'architettura del teatro in quanto fu uno dei primi in cui venne utilizzata in modo completo e stabilmente la soluzione a palchi sovrapposti e a pianta mistilinea, approssimativamente ovale, caratteristiche del teatro all'italiana.\nA Prato, in relazione alla realizzazione di un nuovo acquedotto, realizzo intorno al 1660, quattro fontane urbane di cui due ci sono rimaste.\nRistruttur\u00f2 per i Bartolommei l'interno della chiesa di Santo Stefano al Ponte e vi lasci\u00f2 il grande bassorilievo con il \"Martirio di Santo Stefano\".\nSi occup\u00f2 anche del disegno di fortificazioni."}
{"id": "911268", "revid": "9316", "url": "https://it.wikipedia.org/wiki?curid=911268", "title": "Nepali", "text": ""}
{"id": "911269", "revid": "486946", "url": "https://it.wikipedia.org/wiki?curid=911269", "title": "Regionalliga Nord", "text": ""}
{"id": "911273", "revid": "599013", "url": "https://it.wikipedia.org/wiki?curid=911273", "title": "Mariano Puerta", "text": "Carriera.\nPassato al professionismo nel 1997, si \u00e8 rivelato subito un buon giocatore, specialmente sulla terra rossa, dove infatti si esprime al meglio. Mancino, dotato di un ottimo dritto e di rovescio ad una mano, l'argentino ha vinto soltanto tre tornei di singolare. La sua carriera ha sub\u00ecto un primo stop nel 2001, quando per un infortunio al polso fu costretto a stare fermo per cinque mesi. Rientrato, dovette nuovamente fermarsi nel 2004: stavolta per\u00f2 la causa fu la positivit\u00e0 ad un test antidoping, che lo obblig\u00f2 a nove mesi di stop forzato.\nDopo la \"pausa\", torn\u00f2 a giocare ad alti livelli nel 2005 cogliendo il risultato pi\u00f9 importante della carriera arrivando in finale al Roland Garros dove Rafael Nadal lo sconfisse in 4 set. Puerta cadde per\u00f2 nuovamente nella trappola del doping: proprio dopo quella finale del Roland Garros fu nuovamente trovato positivo, e dunque squalificato a vita dall'ATP (il cui regolamento prevede tale sanzione per coloro recidivi al doping). Tuttavia, grazie ad uno sconto, la sua pena \u00e8 stata ridotta e Puerta \u00e8 tornato a giocare nell'autunno 2007 in tornei minori sudamericani."}
{"id": "911276", "revid": "131358", "url": "https://it.wikipedia.org/wiki?curid=911276", "title": "FC Sankt Pauli", "text": ""}
{"id": "911281", "revid": "121405", "url": "https://it.wikipedia.org/wiki?curid=911281", "title": "Prodotto di Eulero", "text": ""}
{"id": "911282", "revid": "33751", "url": "https://it.wikipedia.org/wiki?curid=911282", "title": "E. V.", "text": ""}
{"id": "911289", "revid": "965279", "url": "https://it.wikipedia.org/wiki?curid=911289", "title": "Murex brandaris", "text": ""}
{"id": "911304", "revid": "830939", "url": "https://it.wikipedia.org/wiki?curid=911304", "title": "Antipapa Anastasio III", "text": "Fu antipapa nell'855.\nBiografia.\nFamiglia ed educazione.\nAnastasio era il nipote del vescovo Arsenio di Orte che fu attivo come legato pontificio. Impar\u00f2 il greco da monaci provenienti dall'Impero Bizantino ed acquis\u00ec un'istruzione inusuale per i suoi tempi, tale da farne uno degli ecclesiastici pi\u00f9 colti del IX secolo.\nAbate di Santa Maria in Trastevere.\nDurante il pontificato di papa Niccol\u00f2 I (858-867), Anastasio fu abate della Basilica di Santa Maria in Trastevere e segretario del papa. Ebbe diversi compiti: fu anche attivo come autore e traduttore di opere dal greco al latino. Tra queste una biografia di San Giovanni Elemosinario che dedic\u00f2 al pontefice.\nBibliotecario della Chiesa Romana.\nIl successore di Nicola, papa Adriano II (867-872), nomin\u00f2 Anastasio bibliotecario della Chiesa Romana, un ufficio importante che gli diede grande influenza sulla corte papale.\nInviato a Costantinopoli.\nNell'869 fu mandato da Ludovico II come inviato a Costantinopoli, insieme a due personaggi di alto rango del regno dei Franchi, per negoziare il matrimonio tra Leone VI, figlio maggiore di Basilio I e la figlia dell'imperatore franco.\nQuando gli inviati giunsero a Costantinopoli, il Concilio di Costantinopoli IV era gi\u00e0 in sessione ed Anastasio, che partecip\u00f2 all'ultima sessione riconosciuta dai cattolici, quella del febbraio 870, difese con zelo la causa papale e fu di grande aiuto ai legati pontifici.\nSulla via del ritorno i legati pontifici furono rapinati e gli \"Atti\" del concilio furono rubati. In ogni caso essi avevano gi\u00e0 consegnato la maggior parte delle dichiarazioni di obbedienza dei vescovi greci ad Anastasio che aveva anch'egli una copia degli \"Atti\", e fu cos\u00ec in grado di riportare questi documenti al papa, su ordine del quale li tradusse poi in latino.\nContinuazione dell'influenza.\nAnche il successore di Adriano II, papa Giovanni VIII (872-882), stim\u00f2 Anastasio e lo conferm\u00f2 come bibliotecario, affidandogli importanti affari ed incoraggiandolo ad approfondire i suoi studi.\nAnastasio fu in corrispondenza con il deposto patriarca bizantino Fozio e cerc\u00f2 di mediare tra lui ed il papa sulle dispute riguardanti la natura dello Spirito Santo.\nNell'agosto 879, Zaccaria di Anagni sembra essere il nuovo bibliotecario della Chiesa Romana, quindi Anastasio deve essere morto poco prima tale data.\nAntipapa Anastasio.\nSe un passaggio degli annali di Incmaro, arcivescovo di Reims \u00e8 autentico (\"Mon. Germ. Hist.: Scriptores\", I, 447), il bibliotecario Anastasio \u00e8 lo stesso presbitero romano Anastasio che nell'847 fu insignito del titolo di San Marcello. Questo Anastasio fugg\u00ec da Roma nell'848 per recarsi in varie citt\u00e0. A causa della sua fuga venne scomunicato da un sinodo romano nell'850 e, visto che non era tornato, fu vittima di un anatema e deposto da un altro sinodo nell'853.\nDopo la morte di papa Leone IV nell'855, Anastasio fu eletto antipapa dalla fazione imperiale in opposizione a Benedetto III, non riuscendo per\u00f2 a prevalere.\nDurante il pontificato di Adriano II, Anastasio rimase coinvolto in serie difficolt\u00e0: nell'868 un suo parente prossimo, di nome Eleuterio, rap\u00ec la figlia del papa e poco dopo la uccise assieme alla madre. L'assassino venne giustiziato ed Anastasio, che era stato considerato l'istigatore dell'omicidio, fu punito con la scomunica e la deposizione. Visse poi alla corte imperiale e cerc\u00f2 l'intervento dell'imperatore per discolparsi davanti al papa.\nHergenr\u00f6ther (\"Photius\", II, 230-240) sostiene, con buone ragioni, che il bibliotecario ed il presbitero Anastasio siano la stessa persona. Viceversa Joseph Langen (\"Geschichte der r\u00f6mischen Kirche\", III, 270 segg.) li considera persone diverse.\nTraduttore ed autore.\nAnastasio tradusse dal greco in latino sia gli \"Atti\" del secondo concilio di Nicea che quelli del sesto concilio di Costantinopoli, oltre a numerose leggende e vite di santi e ad altri scritti.\nEgli compose un'opera storica, \"Chronographia tripartita\", dagli scritti greci di Teofane, Niceforo e Giorgio Sincello e costitu\u00ec una raccolta di documenti concernenti gli affari di papa Onorio I. Diverse importanti lettere scritte da Anastasio sono state conservate. Suoi scritti si trovano in \"Patrologia Greca\", CVIII e \"Patrologia Latina\", LXXIII, CXXVII, CXXVIII e CXXIX. Il \"Liber Pontificalis\", che gli fu precedentemente attribuito, non fu scritto da lui; i suoi contributi sembrano limitati alla revisione della \"Vita\" di Nicola I."}
{"id": "911305", "revid": "115667065", "url": "https://it.wikipedia.org/wiki?curid=911305", "title": "David di Donatello 1985", "text": "La cerimonia di premiazione della 30\u00aa edizione dei David di Donatello si \u00e8 svolta il 24 maggio 1985 in Campidoglio a Roma."}
{"id": "911306", "revid": "24823", "url": "https://it.wikipedia.org/wiki?curid=911306", "title": "Anastasio il Bibliotecario", "text": ""}
{"id": "911313", "revid": "1305772", "url": "https://it.wikipedia.org/wiki?curid=911313", "title": "Monetazione umbra", "text": "Per la \"Regio VI Umbria\" le zecche note sono solo tre:\nSi tratta in gran parte di monete arcaiche, con una forte presenza di monetazione fusa.\nAriminum.\nSecondo Strabone Ariminum (Rimini) fu una citt\u00e0 degli Umbri, in seguito conquistata dai Galli.\nAd \"Ariminum\" fu dedotta una colonia Romana verso il 268 a.C..\nDi questa citt\u00e0 sono note una serie di aes grave e una monetazione al martello rappresentata da un'unica moneta.\nSerie fusa.\nLa serie fusa \u00e8 molto grezza ed \u00e8 caratterizzata dal tipo che vede al dritto una testa di guerriero gallico, con capelli lunghi che cadono sul collo, grandi baffi e dal \"torques\", la tipica collana dei guerrieri gallici.\nLenormant assegnava l\"'aes grave\" di Ariminum al periodo in cui i Galli Senoni controllavano la citt\u00e0 e in cui un'alleanza stretta tra Galli, Etruschi, Sanniti ed Umbri fu battuta dai Romani nella battaglia di Sentino (295 a.C.). Mommsen invece, in base alle caratteristiche stilistiche riteneva che le monete fuse appartenessero ad un periodo successivo, quando la citt\u00e0 era gi\u00e0 entrata nell'orbita di Roma, ma prima della deduzione della colonia.\nSecondo le opinioni di autori recenti le monete appartengono al periodo successivo alla deduzione della colonia da parte di Roma e quindi nel periodo tra il 268 ed il 225 a.C.\nLa serie \u00e8 costruita intorno ad un asse di ca. 387\u00a0g ed \u00e8 cos\u00ec costituita:\nHead cita anche un asse con la testa di Gallo al dritto ed una testa equina al rovescio ma l'esemplare non \u00e8 noto.\nMoneta battuta.\nLa moneta battuta \u00e8 un bronzo, il cui peso varia dai 3,6 ai 7,25\u00a0grammi e il diametro \u00e8 di 17\u201319\u00a0mm. Il testo della legenda in caratteri latini fa collocare questa moneta nel periodo successivo alla deduzione della colonia romana.\nIguvium.\nIguvium (Gubbio) era un centro fortificato sul versante occidentale degli Appennini, che rimase indipendente fino alla guerra sociale.\nLa monetazione fusa di questa citt\u00e0 \u00e8 sullo stesso standard della monetazione di Tuder ed \u00e8 considerata anteriore al 268 a.C. L'iscrizione \u00e8 in caratteri umbri e secondo Conway deve essere interpretata come \"Ikuvins\" o \"Ikufins\". In genere \u00e8 posta sul rovescio.\nRutter riporta tre serie.\nEsistono altre varianti\nDi \"Iguvium\" non sono note monete battute.\nTuder.\nTuder (Todi) era certamente una citt\u00e0 importante, sulla riva sinistra del Tevere, al confini con l'Etruria.\nSulle monete l'etnico \u00e8 in alfabeto umbro, \"\u2020V\u2020EDE\" (Tutere), per lo pi\u00f9 retrogrado, cio\u00e8 .\nRutter riporta tre serie di \"Aes grave\" e una di monete battute.\nPrima serie basata su un asse di 204\u00a0g circa:\nSeconda serie, basata su un asse di 248\u00a0g circa:\nTerza serie, basata su un asse di 82,5\u00a0g circa:\nLe monete battute sono:"}
{"id": "911322", "revid": "116774", "url": "https://it.wikipedia.org/wiki?curid=911322", "title": "Vincent Paul Abbott", "text": ""}
{"id": "911324", "revid": "1123126", "url": "https://it.wikipedia.org/wiki?curid=911324", "title": "Seminario maggiore arcivescovile di Firenze", "text": "Il seminario maggiore arcivescovile di Firenze si trova in Piazza di Cestello nel quartiere di Oltrarno.\nStoria.\nIl seminario maggiore arcivescovile fiorentino fu fondato il 4 novembre 1712 dall'arcivescovo Tommaso Bonaventura della Gherardesca ed ebbe la sua prima sede in via de' Cerretani, dove rimase fino al 1784. La sede attuale annessa alla chiesa di San Frediano in Cestello originariamente ospitava il monastero di Santa Maria degli Angioli (anche detto di Santa Maria del Popolo), con una comunit\u00e0 di monache carmelitane; ne fece parte anche santa Maria Maddalena de' Pazzi. I locali fuorno risistemati nel 1628 da Gherardo Silvani in occasione del passaggio della struttura all'ordine cistercense. Soppresso il monastero nel 1782, il Cestello divenne due anni dopo la sede del seminario diocesano per volere dell'arcivescovo Antonio Martini.\nDescrizione.\nAll'interno del complesso religioso vi sono due chiostri e l'ex refettorio (ora aula magna) con un grande affresco di Bernardino Poccetti raffigurante la \"Cena di Ges\u00f9 dopo il digiuno nel deserto\".\nAl pian terreno il corridoio maggiore \u00e8 coperto da volta e risale all'epoca del Silvani, come anche le sale a questo piano, il refettorio, le celle dei religiosi e i due chiostri.\nIl chiostro pi\u00f9 grande, \"di San Bernardo\", deve il suo nome alla statua di \"San Bernardo di Chiaravalle che calpesta il demonio\" di Giuseppe Piamontini (1702), posta al centro; \u00e8 di forma rettangolare con cinque arcate a tutto sesto sui lati corti e sei su quelli lunghi, poggianti su colonne con capitelli ionici. Sui peducci sono inseriti stemmi degli abati, presenti anche nel refettorio. Al di sopra della cornice marcapiano, una serie di finestre architravate si affaccia sul chiostro.\nIl secondo chiostro, con al centro la statua \"di Santa Maria Maddalena de' Pazzi\" di Antonio Montauti (1726), presenta pure il portico su quattro lati, con cinque arcate per lato, colonne doriche e volte a crociera. Tra gli affreschi che decorano le pareti del portico, uno proviene da un antico tabernacolo sul ponte alla Carraia.\nTra i due chiostri, al pianterreno, si sviluppa la cappella maggiore; questa \u00e8 a navata unica, coperta con volta a botte lunettata e illuminata da finestre rettangolari che si aprono lungo la parete di sinistra. L'aula \u00e8 separata dal presbiterio tramite una serliana in pietra serena, poggiante su pilastri quadrangolari; la parete di fondo ospita un crocifisso ligneo scolpito e, entro una nicchia, l'organo a canne Mascioni \"opus 843\". Al di sotto della cappella maggiore vi \u00e8 la cripta, ove trovano luogo il pozzo e il lavatoio usati da santa Maria Maddelena de' Pazzi, la cui cella, situata al primo piano, \u00e8 anch'essa adibita a cappella.\nNella biblioteca sono conservati il celebre \"Codice Rustici\" (1448) e altri codici medievali."}
{"id": "911325", "revid": "20090", "url": "https://it.wikipedia.org/wiki?curid=911325", "title": "Svetozar Boroevich", "text": ""}
{"id": "911328", "revid": "20090", "url": "https://it.wikipedia.org/wiki?curid=911328", "title": "Boroevich", "text": ""}
{"id": "911329", "revid": "20090", "url": "https://it.wikipedia.org/wiki?curid=911329", "title": "Borojevich", "text": ""}
{"id": "911330", "revid": "20090", "url": "https://it.wikipedia.org/wiki?curid=911330", "title": "Svetozar Borojevich", "text": ""}
{"id": "911331", "revid": "92723", "url": "https://it.wikipedia.org/wiki?curid=911331", "title": "Shire", "text": ""}
{"id": "911332", "revid": "547034", "url": "https://it.wikipedia.org/wiki?curid=911332", "title": "David di Donatello 1986", "text": "La cerimonia di premiazione della 31\u00aa edizione dei David di Donatello si \u00e8 svolta il 20 giugno 1986 al Campidoglio di Roma ed \u00e8 stata condotta da Rosanna Vaudetti."}
{"id": "911333", "revid": "98651901", "url": "https://it.wikipedia.org/wiki?curid=911333", "title": "Mich\u00e8le Jacot", "text": "\u00c8 l'unica sciatrice francese ad aver vinto la Coppa del Mondo.\nBiografia.\nCarriera sciistica.\nStagioni 1968-1970.\nSciatrice polivalente, Mich\u00e8le Jacot ottenne il primo risultato di rilievo in Coppa del Mondo il 25 gennaio 1968 nello slalom speciale di Saint-Gervais-les-Bains, classificandosi 8\u00aa. Il 9 febbraio 1969 conquist\u00f2 il suo primo podio, vincendo lo slalom gigante di Vipiteno.\nRaggiunse l'apice della carriera nella stagione 1970: in Coppa del Mondo vinse la coppa di cristallo generale e quella di specialit\u00e0 dello slalom gigante, mentre ai Mondiali della Val Gardena si aggiudic\u00f2 la medaglia d'oro nella combinata, il bronzo nello slalom speciale e si classific\u00f2 8\u00aa nella discesa libera e 4\u00aa nello slalom gigante.\nStagioni 1971-1976.\nNella stagione 1971 dovette arrendersi in Coppa del Mondo all'austriaca Annemarie Moser-Pr\u00f6ll, vincitrice di quattro Coppe consecutive, e nonostante sette podi (quattro le vittorie) chiuse la classifica generale al 2\u00ba posto. L'anno dopo esord\u00ec ai Giochi olimpici invernali: a fu 15\u00aa nella discesa libera, 16\u00aa nello slalom gigante e non concluse lo slalom speciale.\nAi Mondiali di Sankt Moritz 1974, sua ultima presenza iridata, vinse l'argento nello slalom speciale e si classific\u00f2 15\u00aa nella discesa libera; chiuse la carriera due anni pi\u00f9 tardi in occasione dei XII Giochi olimpici invernali di classificandosi 17\u00aa nella discesa libera, 13\u00aa nello slalom gigante e non concludendo lo slalom speciale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante\nSL = slalom speciale"}
{"id": "911334", "revid": "7555960", "url": "https://it.wikipedia.org/wiki?curid=911334", "title": "Peluda", "text": ""}
{"id": "911336", "revid": "767487", "url": "https://it.wikipedia.org/wiki?curid=911336", "title": "Taboo (rapper)", "text": "Biografia.\nTaboo \u00e8 di discendenza messicana. Ha frequentato la Muscatel Middle School a Rosemead. Da bambino voleva essere un filantropo. Due giorni prima del trentatreesimo compleanno, Taboo ha sposato Jaymie Dizon a Pasadena il 12 luglio 2008. Con la moglie Jaymie il cantante ha avuto due figli: Jalen nel 2009 e Journey nel 2011. Ha un altro figlio da una precedente relazione, Joshua, che frequenta la South Pasadena High School.\nDurante la sua giovinezza ebbe dipendenze, ormai superate, da droghe ed alcolici. Nel 2007 fu arrestato per guida in stato di ebbrezza. Dopo questa esperienza Taboo si dichiara completamente ripulito, ha infatti pi\u00f9 volte rilasciato interviste in cui racconta delle sue dipendenze per sensibilizzare i giovani.\nNel 2011 ha pubblicato una sua autobiografia, \"Fallin Up - My Story\".\nHa collaborato insieme al marchio \"JUMP\" realizzando una linea di scarpe sportive chiamata \"Taboo Deltah 3008\".\nCarriera musicale.\nBlack Eyed Peas.\nEntr\u00f2 a far parte dei Black Eyed Peas nel 1995. I compagni apl.de.ap e will.i.am erano inizialmente in un gruppo chiamato Atban Klann, che in seguito cambi\u00f2 nome in Black Eyed Peas, e ingaggi\u00f2 come voce Kim Hill. Nel 2003, entr\u00f2 nel gruppo anche Fergie in sostituzione di Kim, portando alla nuova denominazione \"The Black Eyed Peas\". Taboo \u00e8 famoso per le sue mosse di danza ispirate al kung-fu (Taboo pratica Jeet Kune Do ed \u00e8 cintura nera di Ninjutsu) e per un particolare stile nell'abbigliamento.\nDa solista.\nTaboo annuncia di voler debuttare come solista nel 2008, con l'intenzione di pubblicare un album intitolato \"T.A.B.O.O.\". Poi per\u00f2 l'album che era previsto per il 2010 viene spostato al 2012 e nel 2011 Taboo fornisce ulteriori informazioni e singoli, che per\u00f2, potrebbero non ri-entrare nella tracklist definitiva dell'album. Il primo video musicale \u00e8 stato quello di \"March 27\" pubblicato nell'autunno 2011., e poco dopo viene pubblicato anche un nuovo singolo con il video: \"One Heart One Beat\". Il video di \"You Girl\" arriver\u00e0 nel giugno del 2012, mentre quello di \"My Tune\", che \u00e8 stato girato nel marzo 2012, non ha ancora una data di pubblicazione precisa.\nCollaborazioni.\nHa collaborato in passato con Ryan Key degli Yellowcard per la canzone \"Gotta Get It Now\". Ha collaborato con il rapper David Rolas per la canzone \"Morena\", e con il rapper Fudge Dog per la canzone \"Get It\". Nel 2007, Taboo ha collaborato anche con Juan Luis Guerra per un remix della canzone \"La Llave de Mi Coraz\u00f3n\". Inoltre ha fatto un remix della canzone \"La Paga\" di Juanes, artista con il qualche ha spesso duettato. Nel 2012 ha prestato la voce nel singolo \"I don't wanna dance\" del DJ produttore Alex Gaudino. Nel 2010 ha preso parte alla registrazione della versione spagnola di \"We Are The World\" (intitolata \"Somos El Mundo\") insieme ai pi\u00f9 importanti artisti latini di fama internazionale.\nCarriera da attore.\nLa sua prima apparizione fu nel film \"Dirty\" con Wyclef Jean, in cui prendeva la parte di Ram\u00edrez. \u00c8 poi apparso nel film \"Cosmic Radio\", con attori come Michael Madsen, Wes Studi, Irene Bedard, Daryl Hannah e Ricardo Chavira. Ha interpretato il personaggio di Vega nel film \"Street Fighter - La leggenda\" del 2009."}
{"id": "911337", "revid": "7555982", "url": "https://it.wikipedia.org/wiki?curid=911337", "title": "Velue", "text": ""}
{"id": "911338", "revid": "339392", "url": "https://it.wikipedia.org/wiki?curid=911338", "title": "Seminario Maggiore di Firenze", "text": ""}
{"id": "911343", "revid": "125171296", "url": "https://it.wikipedia.org/wiki?curid=911343", "title": "Frontman", "text": "Frontman (talvolta scritto front-man) o Frontwoman (nel caso di una donna) \u00e8 un termine di lingua inglese che in gergo musicale indica il componente di un gruppo musicale che normalmente risulta maggiormente in vista presso il pubblico, soprattutto in ambito rock e pop. \nStoria.\nConsiderando alcuni tra i gruppi pi\u00f9 rappresentativi della storia del rock i Beatles non avevano un \"frontman\" \"di ruolo\", poich\u00e9 normalmente le parti vocali soliste erano di volta in volta eseguite da John Lennon o Paul McCartney. Nei contemporanei Rolling Stones il cantante Mick Jagger ha sempre assunto un ruolo preminente rispetto agli altri membri del gruppo, condividendo la \"leadership\" con il chitarrista Keith Richards. Roger Daltrey degli Who era invece il \"frontman\", mentre il \"leader\" musicale e compositivo del gruppo era Pete Townshend.\nRiviste e siti specializzati hanno pi\u00f9 volte stilato classifiche o realizzato sondaggi per stabilire quale sia stato il pi\u00f9 grande o il pi\u00f9 rappresentativo \"frontman\" della storia..\nCantanti che per personalit\u00e0 e carisma sono divenuti \"uomo-immagine\" di gruppi celebri sono ad esempio: Limahl, cantante dei Kajagoogoo, Robert Plant dei Led Zeppelin, Freddie Mercury dei Queen, Axl Rose dei Guns N' Roses, Peter Gabriel dei Genesis, Mick Jagger dei Rolling Stones, Bono Vox degli U2, Jim Morrison dei Doors, Augusto Daolio dei Nomadi, Piero Pel\u00f9 dei Litfiba.\nCaratteristiche.\nNella maggior parte dei casi il \"frontman\" (o la \"frontwoman\" se \u00e8 una donna) \u00e8 il cantante solista, il \"lead vocalist\" nella terminologia in lingua inglese, in particolare se non ha compiti strumentali, poich\u00e9 \u00e8 il componente che nelle esibizioni dal vivo si trova al centro del palco e in posizione preminente rispetto ai suoi compagni.\nIl \"frontman\" non \u00e8 necessariamente il \"leader\" musicale del gruppo, anche se spesso viene percepito come tale o lo \u00e8 da un punto di vista dell'immagine e della popolarit\u00e0 presso il pubblico. Di norma nell'immaginario collettivo diventa quindi l'uomo-immagine, il membro pi\u00f9 conosciuto, carismatico e rappresentativo di un gruppo musicale."}
{"id": "911348", "revid": "1632387", "url": "https://it.wikipedia.org/wiki?curid=911348", "title": "Clann Z\u00fa", "text": "I Clann Z\u00fa sono un gruppo australiano/irlandese nato a Melbourne nel 1999 e scioltosi nel maggio del 2005.\nIl gruppo prende ispirazione da vari stili musicali, come il punk rock, il rock, il folk, l'elettronica e la musica classica."}
{"id": "911351", "revid": "36426", "url": "https://it.wikipedia.org/wiki?curid=911351", "title": "Seminario vescovile di Fiesole", "text": "Il Seminario vescovile di Fiesole si trova in piazza Mino da Fiesole 1.\nStoria e descrizione.\nFu fondato nel 1637 dal vescovo Neri Altoviti, mentre il palazzo lo fece costruire a sue spese Lorenzo della Robbia, ultimo discendente dell'illustre famiglia, ed era in proporzioni pi\u00f9 ridotte delle attuali. Successivamente molti vescovi fiesolani curarono il Seminario, accrescendone il materiale scientifico, con aule di fisica, chimica, storia naturale, di una biblioteca, in gran parte dono di Angelo Maria Bandini.\nNella settecentesca cappella fu collocata nel 1782 una pala di Giovanni della Robbia del 1520 circa con la \"Vergine incoronata dagli angeli tra i santi Pietro, Donato di Scozia, Giovanni Battista e Romolo\" tratta dalla chiesa di San Pietro a Petrognano. Nel gradino: \"Presepio\", \"Nascita di san Giovanni Battista\", \"San Pietro liberato dal carcere\", \"San Romolo e il pozzo\", \"San Donato e il lupo\".\nAncora attivo \u00e8 abitato dalla comunit\u00e0 del Seminario che conta 12 seminaristi."}
{"id": "911354", "revid": "1318658", "url": "https://it.wikipedia.org/wiki?curid=911354", "title": "Andrei Pavel", "text": "Nel 1992 vinse il Roland Garros categoria juniores, dimostrandosi subito un giocatore talentuoso. Destro, dotato di un poderoso dritto e di un ottimo rovescio a una mano, Pavel ha raggiunto in carriera buoni traguardi: nel 2001 ha vinto un Master Series (a Montr\u00e9al, battendo in finale Patrick Rafter), inoltre nel 2003 ha raggiunto la finale al Paris Masters (sconfitto da Tim Henman). La terra rossa resta comunque la sua superficie preferita.\nNel 2004 ha raggiunto la sua migliore posizione di sempre nel ranking ATP (tredicesimo posto).\nIl 20 gennaio 2009, durante gli Australian Open, ha annunciato il suo ritiro dall'attivit\u00e0 agonistica, dopo aver abbandonato il match contro Andy Murray per un problema alla schiena."}
{"id": "911357", "revid": "124900355", "url": "https://it.wikipedia.org/wiki?curid=911357", "title": "Alessandro Calori", "text": "Carriera.\nGiocatore.\nCresciuto nelle giovanili dell', Calori esord\u00ec nel calcio professionistico nel 1985, con il . Nella stagione 1989-1990 pass\u00f2 al , poi nel 1991 venne ingaggiato dall', con cui disput\u00f2 7 stagioni in Serie A, diventando anche capitano della squadra.\nNella stagione 1999-2000 gioc\u00f2 per il , rivelandosi l'uomo decisivo per l'assegnazione dello scudetto: segn\u00f2 infatti, all'ultima giornata di Serie A, il gol della vittoria del Perugia contro la per 1-0 (che, a quanto egli stesso dichiar\u00f2, era la squadra della quale era tifoso), sancendo con la sconfitta dei bianconeri la vittoria del campionato da parte della .\nNel 2000 si trasfer\u00ec (assieme al tecnico Carlo Mazzone) al Brescia, squadra con la quale rimase per due stagioni. Nel 2002 pass\u00f2 in seguito al , disputando due campionati di Serie B fino al 2003-2004, quando decise di ritirarsi come calciatore.\nAllenatore.\nVenezia, Triestina, Sambenedettese e Avellino.\nNella stagione calcistica 2003-2004 (l'ultima della sua carriera da calciatore) Calori venne nominato team manager del Venezia, allora allenato da Angelo Gregucci, per poi diventare allenatore in seconda del Venezia di Julio C\u00e9sar Ribas l'anno successivo.\nNella stagione 2005-2006 ha allenato la in Serie B, in collaborazione con Adriano Buffoni (non essendo ancora in possesso del patentino di 2\u00aa categoria), ma dopo la prima sconfitta sub\u00ecta in campionato dalla squadra, l'allora presidente Flaviano Tonellotto decise di esonerare entrambi.\nNel 2006 pass\u00f2 ad allenare la in Serie C1, ma anche l\u00ec venne licenziato in anticipo.\nNel marzo 2008, Calori \u00e8 stato nominato allenatore dell' al posto dell'esonerato Guido Carboni, con l'obiettivo di ottenere la salvezza della squadra irpina in Serie B. L'esordio \u00e8 vittorioso a discapito del , ma non riuscir\u00e0 a evitare la retrocessione in Serie C, avvenuta matematicamente alla penultima giornata di campionato, poi per\u00f2 evitata grazie a un ripescaggio in estate.\nPortogruaro-Summaga, Padova, Brescia e Novara.\nIl 9 febbraio 2009 \u00e8 stato scelto come tecnico del Portogruaro-Summaga, formazione militante in Lega Pro Prima Divisione. Il 9 maggio del 2009-2010 ottiene una storica promozione in Serie B con il Portogruaro-Summaga, battendo, nello scontro diretto all'ultima giornata, il Verona.\nIl 2 luglio 2010 diventa il nuovo capo allenatore del Padova, formazione militante in Serie B. Il 15 marzo 2011, in seguito alla sconfitta per 3-1 nel derby contro il Cittadella, viene sollevato dall'incarico.\nIl 12 dicembre seguente viene chiamato dal Brescia in sostituzione di Giuseppe Scienza; quattro giorni pi\u00f9 tardi ottiene la sua prima vittoria nella trasferta vinta per 2-0 contro il . Sulla panchina del Brescia ottiene cinque vittorie consecutive, senza subire un gol e ottenendo un'imbattibilit\u00e0 di pi\u00f9 di 900 minuti. La serie di vittorie si ferma con il pari per 0-0 con la Juve Stabia. Il 5 giugno 2013 la societ\u00e0 lombarda comunica il termine del rapporto di lavoro con il tecnico.\nIl 18 novembre seguente diventa il nuovo allenatore del Novara, formazione di Serie B, sostituendo Alfredo Aglietti. Calori \u00e8 esonerato e sostituito il 16 febbraio 2014 con il club in zona retrocessione.\nRitorno a Brescia, Trapani e Ternana.\nIl 18 febbraio 2015, a distanza di un anno e mezzo, torna al Brescia. Il 26 maggio, dopo la retrocessione del club lombardo in Lega Pro, viene esonerato (anche se poi la societ\u00e0 sar\u00e0 ripescata al posto del , retrocesso dalla Serie A, dichiarato fallito e dunque non iscritto tra i cadetti).\nIl 3 dicembre 2016, a seguito dell'esonero di Serse Cosmi, diventa il nuovo allenatore del . La sua nomina riesce a rivitalizzare la squadra, da lui rilevata all'ultimo posto in classifica della Serie B 2016-2017: i siciliani disputano infatti un buon girone di ritorno, totalizzando 31 punti. Ci\u00f2 tuttavia non \u00e8 sufficiente per conseguire la salvezza: a fine stagione, dopo tre sconfitte consecutive nelle ultime tre partite di campionato, i granata si piazzano quart'ultimi e retrocedono direttamente, senza nemmeno disputare i play-out, poich\u00e9 viene superato anche l'obiettivo minimo dei 4 punti di distanza per giocare gli spareggi. Rimane con la societ\u00e0 siciliana anche la stagione seguente, con l'obiettivo di riportare in Serie B la squadra; tuttavia non otterr\u00e0 la promozione diretta piazzandosi al 3\u00ba posto: costretto a partecipare ai play-off della Serie C 2017-2018, il Trapani verr\u00e0 gi\u00e0 eliminato dal (poi vincitore). In seguito rescinde anticipatamente il contratto che lo legava al club, venendo sostituito da Vincenzo Italiano.\nIl 20 gennaio 2019 viene scelto per guidare la in Serie C, succedendo all'esonerato Luigi De Canio. La sua avventura sulla panchina umbra non dura neanche un mese: il 14 febbraio del 2018-2019, a causa di 2 pareggi e 4 sconfitte, viene sollevato dall'incarico e successivamente gli subentra Fabio Gallo.\nLazio Primavera.\nL'11 giugno 2021 diventa il nuovo tecnico della squadra Primavera della , sostituendo l'esonerato Leonardo Menichini e tornando cos\u00ec in panchina a oltre due anni dalla precedente esperienza. Il suo apporto non riuscir\u00e0 per\u00f2 a evitare la retrocessione della formazione romana nel campionato Primavera 2, dopo aver perso i play-out contro i pari et\u00e0 del (1-1 all'andata e sconfitta per 2-1 al ritorno).\nFuori dal campo.\nIl 21 ottobre 1997, raccoglie i momenti di attesa prima del match di Coppa UEFA all'Amsterdam Arena contro l'Ajax in appunti, che pubblicher\u00e0 pochi mesi dopo ne \"Il capitano racconta\". Nel libro descrive le proprie sensazioni e i comportamenti dei compagni di squadra nelle ore che precedono le partite della fantastica stagione dell' di Zaccheroni che si concluder\u00e0 con il terzo posto in Serie A.\nStatistiche.\nStatistiche da allenatore.\n\"Statistiche aggiornate al 12 febbraio 2019.\" In grassetto le competizioni vinte.\nGiovanili.\n\"Statistiche aggiornate al 29 giugno 2021.\""}
{"id": "911360", "revid": "92723", "url": "https://it.wikipedia.org/wiki?curid=911360", "title": "Korsun'-\u0160ev\u010denkivs'kyj", "text": "Korsun'-\u0160ev\u010denkivs'kyj () \u00e8 una citt\u00e0 sita lungo le rive del fiume Ros nell'oblast di \u010cerkasy, nell'Ucraina centrale. Fino al 2020 \u00e8 stata centro amministrativo del distretto omonimo, in seguito soppresso. Ha una popolazione stimata attorno alle 18.593 unit\u00e0.\nStoria.\nAnche se sul suo territorio permangono numerose testimonianze di monumenti funebri Sciti, solo nel 1032 una citt\u00e0 con il nome di Korsun' venne fondata dal principe della Rus' di Kiev Jaroslav I il Saggio, con le funzioni di fortezza a protezione di Kiev dagli attacchi delle popolazioni nomadi delle steppe meridionali. Il nome della citt\u00e0 deriva dal porto greco di Cherson (translato in \"Korsun\"') sito sulla penisola di Crimea. Nel 1240 fu distrutta dalle orde di Batu Khan. Nel 1584 fu stanziata al proprio interno una guarnigione militare.\nDivenne quindi parte della Confederazione Polacco-Lituana, sotto la quale un'altra fortezza fu costruita all'interno della citt\u00e0, a cui fu concesso il Diritto di Magdeburgo. Nel 1630, un gruppo di ribelli polacchi guidati da Taras Fedorovy\u010d attacc\u00f2 Korsun' annientando la guarnigione polacca mentre sette anni dopo la citt\u00e0 fu razziata dalle forze polacche durante la ribellione cosacca guidata da Pavlo Pavljuk. Nel 1648, durante la ribellione di Chmel'nyc'kyj, fu qui combattuta la Battaglia di Korsu\u0144 (26 maggio 1648). Nel 1768, durante la Koli\u00efv\u0161\u010dyna, la guarnigione polacca fu nuovamente sconfitta e distrutta dalle forze di Maksym Zaliznjak.\nNel 1793 Korsun' entr\u00f2 a far parte dell'Impero Russo, sotto il dominio del quale, nel 1903, fu costruita una delle pi\u00f9 grandi fabbriche di vernice dell'intera Russia. Durante la Seconda guerra Mondiale (1941-1945), l'Armata Rossa sconfisse un contingente nazista di 80.000 unit\u00e0 (Battaglia di Korsun'). Il 14 febbraio 1944 Korsun' fu liberata dall'occupazione nazista.\nNel dopoguerra, le aziende agricole fortemente danneggiate dal periodo bellico furono presto ripristinate. Nel 1944 la citt\u00e0, che fino ad allora era stata conosciuta semplicemente come \"Korsun\"', fu rinominata in \"Korsun'-\u0160ev\u010denkivs'kyj\" in onore di Taras \u0160ev\u010denko, famoso poeta ed artista ucraino.\nEconomia.\nKorsun'-\u0160ev\u010denkivs'kyj \u00e8 sita sulla linea ferroviaria Kiev-\u010cerkasy e contiene al proprio interno un gran numero di fabbriche tra cui quelle meccaniche, di materiali da costruzione, di asfalto, di produzione vinicola.\nMonumenti e architetture.\nLa citt\u00e0 ha inoltre al proprio interno:"}
{"id": "911361", "revid": "339392", "url": "https://it.wikipedia.org/wiki?curid=911361", "title": "Citelis", "text": ""}
{"id": "911362", "revid": "34928", "url": "https://it.wikipedia.org/wiki?curid=911362", "title": "Al-Shanfara", "text": ""}
{"id": "911364", "revid": "34928", "url": "https://it.wikipedia.org/wiki?curid=911364", "title": "Al-Shanfar\u00e2 al-Azd\u00ee", "text": ""}
{"id": "911365", "revid": "34928", "url": "https://it.wikipedia.org/wiki?curid=911365", "title": "Al-Shanfara al-Azdi", "text": ""}
{"id": "911372", "revid": "123401604", "url": "https://it.wikipedia.org/wiki?curid=911372", "title": "Conservatorio delle Mantellate", "text": "Il Conservatorio delle Mantellate si trova in via San Gallo a Firenze.\nStoria.\nIl convento delle Mantellate era l'antico \"monastero del Chiarito\", dal nome del beato Chiarito Del Voglia che lo fond\u00f2 nel 1343, dedicandolo alla Regina del Cielo. Nel 1424 sub\u00ec un gravissimo incendio e nel 1550 fu ricostruita la chiesa, riconsacrandola solo nel 1656, quando vennero terminati anche i lavori al convento. Dal 1435 al 1453 vi abitarono le monache Agostiniane. Questo convento era celebre per un Crocifisso miracoloso, al quale Lorenzo il Magnifico attribuiva la grazia di essere sfuggito ai pugnali della congiura dei Pazzi, nel 1478. Maria Maddalena d'Austria, moglie di Cosimo II, attribuiva a questo Crocifisso la propria fecondit\u00e0.\nNel 1785 il convento venne trasformato in conservatorio dal Granduca Pietro Leopoldo, che lo destin\u00f2 alle suore Mantellate Serve di Santa Maria della santa Giuliana Falconieri, gi\u00e0 in via Laura. Il Conservatorio dedicato all'istruzione scolastica, che funzion\u00f2 anche come Liceo Classico sino al 1999. Vi hanno insegnato anche padre Lorenzo Fatichi, priore nella chiesa di San Marco a Firenze e il teologo domenicano Reginaldo Santilli che, negli anni settanta, fu professore di filosofia in questo liceo classico. Nel 1971-1972 ne fu preside Giulio Giannelli.\nOggi ospita un convitto universitario femminile, una scuola dell'infanzia e primaria privata, nonch\u00e9 la sede di alcune associazioni.\nDescrizione.\nIl conservatorio ha alcuni ambienti visitabili: la pinacoteca, il refettorio e la chiesa.\nLa pinacoteca, ospitata in un salone con affaccio sul giardino retrostante, ospita varie opere del XVII e XVIII secolo, tra cui spiccano il \"Martirio di santa Caterina d'Alessandria\" di Jacopo Ligozzi, \"Tre arcangeli\" di Fabrizio Boschi, \"Madonna col Bambino e santi\" di Francesco Curradi, la \"Morte di san Giuseppe\" di Anton Domenico Gabbiani e un\"Adorazione dei Magi\" di Luca Giordano. Opere di autori ignoti dello stesso periodo sono le tele di \"Abramo e i tre angeli\" con l'originale cornice lignea intagliata, una \"Madonna col Bambino e san Giovannino\" e un \"San Giuseppe con Ges\u00f9 Bambino\".\nNel refettorio, coperto da volte unghiate, si trova un affresco dell\"Ultima Cena\" di autore ignoto.\nLa facciata, visibile su via San Gallo, \u00e8 caratterizzata da cornici in pietra serena su cui era visibile lo stemma del monastero, con un calice da cui escono spighe di grano e trabocca il vino, derivato da una visione del beato Chiarito (oggi completamente abraso). Sul portale inoltre si leggeva \"Regina C\u0153li / Assunta Est Maria in C\u0153lum Gaudent Angeli\".\nNella chiesa si trova, sull'altare maggiore, una tela del XVII secolo con l\"Assunzione della Vergine\". L'altare \u00e8 in commesso di pietre dure, culminante in una cupoletta con otto colonnine, riferibile a Bartolomeo Cennini (XVIII secolo). Le pareti sono decorate da due altari laterali con la \"Deposizione di Ges\u00f9 dalla Croce con santa Giuliana Falconieri e san Filippo Benizi\" di Jacopo Vignali e il \"Martirio di sant'Andrea\" di Giovan Camillo Sagrestani (XVIII secolo). Completano la decorazione sette candelabri lignei settecenteschi, un gesso della \"Vergine Maria\" custodito entro una teca in vetro (XX secolo) e un'acquasantiera in marmo rosa del Cinquecento.\nFrancesco Bigazzi (1886) riport\u00f2 il testo di una lapide non pi\u00f9 esistente che si trovava lungo le mura, accanto alla casa del fattore degli orti del conservatorio, e che si riferiva a una concessione data alle monache:\nIL SOVRANO RESCRITTO DE' 28 GIUGNO 1822&lt;br&gt;\nPERMISE QUESTO APPOGGIO ALLE MURA URBANE&lt;br&gt;\nCON CONDIZIONE&lt;br&gt;\nDI DEMOLIRE E RESTITUIRE LO SPAZIO LEGALE&lt;br&gt;\nTRA LE MURA ED IL FABBRICATO&lt;br&gt;\nQUANDO LO STABILE CESSI DI APPARTENERE&lt;br&gt;\nAL CONSERVATORIO DELLE SALESIANE&lt;br&gt;"}
{"id": "911375", "revid": "118392896", "url": "https://it.wikipedia.org/wiki?curid=911375", "title": "Distretto di Blantyre", "text": "Il distretto di Blantyre (Blantyre District) \u00e8 uno dei ventisette distretti del Malawi, e uno dei dodici distretti appartenenti alla Regione Meridionale. Copre un'area di e ha una popolazione complessiva di 986.606 persone. La capitale del distretto \u00e8 Blantyre (ab. 646.235 con l'aggl. urbano), principale polo economico del paese e seconda citt\u00e0 pi\u00f9 grande dopo la capitale Lilongwe."}
{"id": "911377", "revid": "1776051", "url": "https://it.wikipedia.org/wiki?curid=911377", "title": "Don't Come Easy (Tyketto)", "text": "Don't Come Easy \u00e8 il primo album in studio del gruppo musicale statunitense Tyketto, pubblicato nel 1991 dalla Geffen Records."}
{"id": "911380", "revid": "1983214", "url": "https://it.wikipedia.org/wiki?curid=911380", "title": "David di Donatello 1989", "text": "La cerimonia di premiazione della 34\u00aa edizione dei David di Donatello si \u00e8 svolta il 3 giugno 1989 al Teatro delle Vittorie a Roma."}
{"id": "911384", "revid": "125257304", "url": "https://it.wikipedia.org/wiki?curid=911384", "title": "The Dutchess", "text": "The Dutchess \u00e8 il primo album da solista della cantante statunitense Fergie, pubblicato nel settembre 2006 dalla Interscope e dalla A&amp;M Records.\nDescrizione.\nIl titolo \u00e8 un gioco di parole basato sul fatto che Sarah Ferguson, duchessa di York (in inglese \"Duchess of York\") e Fergie hanno lo stesso cognome e lo stesso soprannome.\nProduttore esecutivo dell'album \u00e8 will.i.am, mentre Ludacris, B-Real dei Cypress Hill e Rita Marley hanno collaborato all'album come ospiti. \"The Dutchess\" ha raggiunto la posizione numero 3 della Billboard 200 con 150.000 copie vendute la prima settimana.\nIl primo singolo uscito \u00e8 \"London Bridge\" dove nel video appaiono will.i.am, Taboo e Apl.de.ap (gli altri membri dei Black Eyed Peas) in una sorta di cameo. La canzone \u00e8 prodotta da Polow Da Don e riscuote notevole successo in tutto il mondo. Il secondo singolo \u00e8 \"Fergalicious\" e anch'esso ottiene successo. Il terzo singolo a uscire \u00e8 \"Glamorous\", in cui partecipa anche il rapper Ludacris. Il quarto singolo uscito \u00e8 \"Big Girls Don't Cry\" che riscuote un successo internazionale, raggiungendo la prima posizione nelle classifiche di molti paesi. Il quinto singolo \u00e8 \"Clumsy\", che ottiene meno successo degli altri (in Europa, infatti, non raggiunge la posizione 40).\nIl sesto singolo \u00e8 \"Here I Come\", ma viene commercializzato solo in Australia nel gennaio 2008.\nL'ultimo singolo, distribuito in tutto il mondo, \u00e8 \"Finally\", nel quale collabora come pianista John Legend.\n\"The Dutchess\" \u00e8 stato certificato disco di platino in America, in Australia e in Canada, e disco d'oro negli stessi paesi.\n\"The Dutchess\" \u00e8 uno degli album pi\u00f9 venduti del 2007 con i suoi 7 milioni di copie vendute nel mondo. In Italia l'album \u00e8 arrivato alla posizione numero 29.\nThe Dutchess \u00e8 diventato uno degli album di maggior successo commerciale del 2006 e del 2007. Negli Stati Uniti, quando \u00e8 stato pubblicato il quarto singolo dell'album, \"Big Girls Don't Cry\", Fergie \u00e8 diventata la prima artista donna con tre singoli al primo post da un album dopo Christina Aguilera nel 2000. La canzone \u00e8 stata anche nominata per un Grammy Award per la migliore performance vocale pop femminile. Negli Stati Uniti, con il quinto singolo \"Clumsy\" che sale nella top ten, Fergie ha ottenuto il suo quinto successo nella top-five, diventando il primo album a produrre cinque singoli nella top five nel XXI secolo, superata solo nel 2010 da Katy Perry con il suo terzo album in studio \"Teenage Dream\". \nRipubblicazioni.\nDopo il grandissimo successo ottenuto dall'album, Fergie ha deciso di ripubblicarlo nuovamente in Giappone e Australia.\nIn Giappone \u00e8 stato pubblicato il 7 novembre, con il nome di \"The Dutchess Japanese Re-release\" e conteneva sei nuove canzoni, inclusa \"Pick It Up\", pubblicata poi come singolo digitale solo in Giappone.\nIn Australia invece \u00e8 stato chiamato \"The Dutchess Australian Tour Edition\" e distribuito il 10 novembre 2008. Nell'album sono presenti sei nuove canzoni, tra cui \"Clumsy\" (Pajon Rock Mix), presente anche nella re-release giapponese, e il nuovo remix pubblicato poi come singolo negli iTunes Store di Australia, Giappone e Stati Uniti, \"Clumsy\" (Collipark Remix), in collaborazione con Soulja Boy Tell'Em.\nEdizione Deluxe.\nFergie ha pubblicato la Deluxe Edition di \"The Dutchess\" il 27 maggio 2008.\nQuesta edizione contiene, oltre alla tracklist originale, quattro nuove canzoni: \"Party People\" (in collaborazione con il rapper Nelly), \"Labels or Love\" (tratta dalla colonna sonora di \"Sex and the City - The Movie\"), \"Clumsy\" (Collipark Remix) e \"Barracuda\". Nel disco \u00e8 inoltre presente un accesso ConnecteD per ottenere i video, nella confezione vi sono un poster di Fergie sul retro del booklet e un coupon per l'acquisto di un qualunque prodotto di Fergie.\nIl CD ha un contenuto bonus al quale gli utenti possono accedere tramite un sito internet; il bonus \u00e8 costituito da 6 video pi\u00f9 un esclusivo \"Making of\" del video di \"Clumsy\" e un pezzo del video \"Big Girls Don't Cry\" (Remix) con Sean Kingston.\niTunes ha distribuito la versione Deluxe di \"The Dutchess\" sotto formato di EP, contenente solamente le quattro bonus track e la canzone \"Pick It Up\". Questa versione \u00e8 disponibile solo negli iTunes Store di Stati Uniti e Canada."}
{"id": "911385", "revid": "1935652", "url": "https://it.wikipedia.org/wiki?curid=911385", "title": "Luigi Bettazzi", "text": "Biografia.\nTrascorse l'infanzia a Treviso, dove il padre lavorava; si trasfer\u00ec in giovent\u00f9 a Bologna, citt\u00e0 di origine della madre.\nIl 4 agosto 1946 fu ordinato presbitero, nella cappella del Rosario all'interno della basilica patriarcale di San Domenico a Bologna, dal cardinale Giovanni Battista Nasalli Rocca di Corneliano.\nSi laure\u00f2 in teologia presso la Pontificia Universit\u00e0 Gregoriana e poi in filosofia presso l'Universit\u00e0 degli Studi \"Alma Mater\" di Bologna.\nIn giovinezza abbracci\u00f2 le posizioni del personalismo cristiano. A Bologna insegn\u00f2 presso il Pontificio Seminario Regionale e fu impegnato nei movimenti giovanili, in qualit\u00e0 di assistente diocesano e vice-assistente nazionale degli universitari cattolici della FUCI.\nMinistero episcopale.\nIl 10 agosto 1963 papa Paolo VI lo nomin\u00f2 vescovo titolare di Tagaste e vescovo ausiliare di Bologna. Il 4 ottobre successivo ricevette l'ordinazione episcopale, nella basilica di San Petronio a Bologna, dal cardinale Giacomo Lercaro, coconsacranti i vescovi Gilberto Baroni e Franco Costa.\nPartecip\u00f2 a tre sessioni del Concilio Vaticano II citando, il 4 ottobre 1965, il filosofo Antonio Rosmini, autore dell'opera \"Cinque Piaghe della Santa Chiesa\", allora ancora all'Indice dei libri proibiti della Chiesa. \u00c8 l'unico vescovo italiano presente al Concilio Vaticano II oggi vivente.\nAl termine del Concilio, il 26 novembre 1966 fu nominato vescovo di Ivrea dallo stesso papa; succedette ad Albino Mensa, precedentemente nominato arcivescovo metropolita di Vercelli. Il 15 gennaio 1967 prese possesso della diocesi.\nNel 1968 fu nominato presidente nazionale di Pax Christi, movimento cattolico internazionale per la pace e nel 1978 ne divent\u00f2 presidente internazionale, fino al 1985 vincendo per i suoi meriti il Premio Internazionale dell'Unesco per l'Educazione alla Pace. Fu una delle figure di riferimento per il dialogo con i non credenti e per il movimento pacifista. . \nDivent\u00f2 celebre per lo scambio di lettere con il segretario del Partito Comunista Enrico Berlinguer, per il quale fu aspramente criticato, \"sul rapporto fra la conciliabilit\u00e0 o meno della fede religiosa con l'ideologia marxista. Uno scambio fondamentale per la cultura politica italiana, dato che all'interno di esso Berlinguer formula la famosa definizione del Pci come partito \u00abn\u00e9 teista, n\u00e9 antiteista, n\u00e9 ateista\u00bb. (...) Il 10 ottobre 1979 fece avere a Carlo De Benedetti il testo di una lettera aperta pubblicata, quello stesso giorno, sul \u00abRisveglio Popolare\u00bb, il settimanale diocesano (...) Il titolo della lettera aperta \u00e8: \u00abPerch\u00e9 pi\u00f9 profitto e pi\u00f9 tecnologia riducono di 4.500 lavoratori l'Olivetti?\u00bb. (...) Bettazzi consider\u00f2 inaccettabile la decisione di ridurre il personale per aumentare la produttivit\u00e0 dell'impresa e mettere in salvo i conti: Se \u00e8 ben vero che l'economia \u00e8 una scienza e come tale ha le sue leggi ineluttabili, \u00e8 altrettanto vero che queste leggi possono essere valutate, discriminate, orientate secondo finalit\u00e0 diverse. (...) La risposta di De Benedetti fu improntata allo stesso spirito della lettera aperta di Bettazzi: rispetto e disponibilit\u00e0 al dialogo, ma allo stesso tempo nessuna corriva collusione fra le parti. In particolare, De Benedetti adoper\u00f2 questa occasione per chiarire quale fosse la sua idea di imprenditore nel contesto della societ\u00e0 italiana e per sottolineare come, nello specifico scenario italiano, si fosse poco valorizzato il profilo classico di industriale in grado di creare profitti\".\nCelebre anche per le sue battaglie per l'obiezione fiscale alle spese militari, monsignor Bettazzi sostenne l'obiezione di coscienza quando ancora si rischiava il carcere.\nNel 1992 partecip\u00f2 alla marcia pacifista organizzata dai Beati costruttori di pace e Pax Christi insieme a mons. Antonio Bello nel mezzo della guerra civile in Bosnia ed Erzegovina. Mons. Antonio Bello spirer\u00e0 nel suo letto confortato dall'amicizia di Luigi Bettazzi.\nIl 20 febbraio 1999 papa Giovanni Paolo II accolse la sua rinuncia al governo pastorale della diocesi di Ivrea, presentata per raggiunti limiti di et\u00e0; gli succedette Arrigo Miglio, fino ad allora vescovo di Iglesias. Da vescovo emerito si trasfer\u00ec nel Castello Vescovile di Albiano, residenza estiva dei vescovi di Ivrea.\nNel 2007 dichiar\u00f2 pubblicamente che la sua coscienza gli imponeva di disobbedire e che era favorevole al riconoscimento delle unioni civili, i DICO, sostenendo le iniziative del governo Prodi e riconoscendo alle coppie omosessuali un fondamento d'amore equiparato a quelle eterosessuali.\nNell'aprile 2015 afferm\u00f2 in un'intervista che, circa \u00abl'omosessualit\u00e0: la questione del sesso va studiata, emancipandosi dai neoplatonici che facevano coincidere sesso e decadenza dello spirito. Perch\u00e9 non espressione dello spirito umano? \u00c8 noto che mi pronunciai in favore dei Dico, il riconoscimento delle unioni civili\u00bb.\n\u00c8 presidente del Centro Studi Economico Sociali di Pax Christi Italia ed \u00e8 impegnato nell'attivit\u00e0 di conferenziere in diverse regioni d'Italia.\nIl suo nome fu citato da molte testate e notiziari televisivi per aver pronosticato la rinuncia di papa Benedetto XVI circa un anno prima della sua ufficializzazione, avvenuta nel corso del concistoro ordinario dell'11 febbraio 2013. All'epoca, molti periodisti ed alti dignitari della Chiesa smentirono seccamente le dimissioni del pontefice.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "911386", "revid": "1543377", "url": "https://it.wikipedia.org/wiki?curid=911386", "title": "Geography Markup Language", "text": "Il Geography Markup Language (GML) \u00e8 la grammatica XML definita dall'Open Geospatial Consortium (OGC) per esprimere oggetti geografici. GML serve come linguaggio di modellazione per sistemi geografici ma anche come un formato aperto di interscambio per transazioni geografiche via Internet.\nStandard.\nL'OGC \u00e8 un'organizzazione internazionale di standardizzazione i cui membri, volontari, mantengono tra gli altri lo standard GML. L'OGC si coordina con le organizzazioni delineanti gli standard ISO/TC211 per mantenere la consistenza tra i suoi standard e quelli ISO.\nGML \u00e8 diventato standard ISO 19136 nell'agosto 2007.\nGML \u00e8 il formato standard di infrastrutture di dati territoriali (vedi GeoWeb ) che abilitano le periferiche connesse via internet all'accesso a informazioni geografiche, incluse ad esempio posizione di veicoli e condizioni del traffico, oppure situazioni meteorologiche ecc.\nGML \u00e8 stato incluso, in versione 1.0, nel Modello Nazionale Scambio di Informazioni USA.\nModello GML.\nIl modello originale GML era basato sul Resource Description Framework (RDF), definito dal World Wide Web Consortium. Successivamente l'OGC introdusse lo XML Schema nella struttura GML, per facilitare la connessione con le varie esistenti basi dati geografiche le cui strutture relazionali sono ben definite da XML. Il GML risultante mantiene molte caratteristiche di RDF, compresi molti dei tipi di oggetti primitivi in GML 3.0:\nProfilo.\nI Profili sono restrizioni logiche al GML che possono essere espresse da un documento, un XML Schema o ambedue. Questi profili sono stati definiti per semplificare l'adozione del GML e facilitare l'adozione dello standard.\nQuesti Profili sono definiti dalle specifiche GML, proposti per un utilizzo pubblico:\nI \"Profili\" sono differenti dagli application schemas e dai namespaces GML (Open GIS GML), essi definiscono un sottoinsieme di dati GML. Gli \"Application schemas\" sono vocabolari XML definiti usando GML e che sussistono in un namespace definito dall'applicazione. Gli \"Application schemas\" possono essere costruiti su \"Profili\" specifici o usati su tutto il dominio GML.\nSpesso i Profili sono creati come supporto per i linguaggi derivati dal GML (vedi application schemas) creati per particolari applicazioni quali aviazione commerciale, cartografia nautica, sfruttamento di risorse.\nLe specifiche GML (a partire dalla versione 3.0) contengono due script XSLT (i \"subset tools\") che vengono usati per costruire profili GML.\nGML Simple Features Profile.\nIl \"GML Simple Features Profile\" comprende un ampio raggio di oggetti vettoriali, inclusi:\nDato che l'obiettivo \u00e8 di fornire un semplice ingresso, il profilo non fornisce supporto per:\nci\u00f2 nonostante si adatta a una buona variet\u00e0 di problemi cartografici.\nSubset tool.\nLe specifiche GML forniscono anche un \"subset tool\" per generare un profilo GML contenente una lista di componenti specificata dall'utente. Questo strumento consiste in una coppia di scripts XSLT. Gli scripts generano un profilo che lo sviluppatore pu\u00f2 sviluppare manualmente o attraverso restrizioni dello schema. \nSi noti che come limitazioni della specifica GML completa, gli schemi che un profilo pu\u00f2 generare sono essi stessi schemi validi di applicazione di GML.\nApplication schema.\nPer pubblicare i dati geografici di un'applicazione con GML, un'organizzazione crea uno schema XML specifico all'applicazione (l\"'application schema\"). Questo schema descrive i tipi di oggetti e dati che l'applicazione deve pubblicare. Per esempio, un'applicazione per il turismo deve definire tipi di oggetti quali monumenti, punti di interesse, musei, uscite autostradali e punti panoramici nel suo \"application schema\". Questi tipi di oggetti a loro volta referenziano le primitive definite nel GML standard.\nUna lista di GML Application Schemas pubblici \u00e8 in corso di compilazione.\nAlcuni altri linguaggi per geografia usano costrutti come gli Application schemas, ma GML li costruisce sull'esistente schema XML anzich\u00e9 crearne di nuovi, indirizzo intrapreso da linguaggi tipo XML quale il KML di Google.\nGeometrie GML.\nGML codifica le \"geometrie GML\" o \"caratteristiche geometriche\" degli oggetti geografici come elementi interni un documento GML. Le geometrie di questi oggetti possono descrivere, per esempio, strade, fiumi, ponti...\nLe chiavi GML per i tipi geometrici di oggetti, in GML 1.0 e 2.0 sono:\nSi noti come questi modelli di geometria siano identici ai modelli geometrici KML.\nFeature.\nGML definisce \"feature\" un oggetto distinto da un \"oggetto geometrico\". Una \"feature\" \u00e8 un oggetto dell'applicazione che rappresenta un'entit\u00e0 fisica, p.e. un edificio, un fiume, una persona. Una \"feature\" pu\u00f2 anche non avere un aspetto geometrico. Un \"oggetto geometrico\" definisce una locazione o una regione piuttosto che una entit\u00e0 fisica. Questa distinzione contrasta con i modelli usati in certi GIS, che non la applicano considerando \"feature\" e \"oggetto geometrico\" alla stessa stregua.\nIn GML una \"feature\" pu\u00f2 avere varie propriet\u00e0 geometriche che descrivono aspetto e caratteristiche (per esempio \"Punto\" o \"estensione\"). GML altres\u00ec fornisce la capacit\u00e0 per le \"features\" di condividere una geometria usando la \"remote property reference\" sulla propriet\u00e0 geometria. Le \"remote properties\" sono un carattere generale di GML preso in prestito da RDF. Un attributo \"xlink:href\" sulla propriet\u00e0 significa che il valore della propriet\u00e0 risiede nella destinazione di un link.\nPer esempio, una feature \"Edificio\" in una particolare application schema GML pu\u00f2 avere una posizione data dall'oggetto primitivo \"Punto\", tuttavia l'edificio \u00e8 una entit\u00e0 separata dal punto che ne definisce la posizione. Ancora, una feature pu\u00f2 avere diverse propriet\u00e0 geometria (o anche nessuna), per esempio una posizione, un rettangolo contenente (extent), una forma.\nCoordinate.\nLe \"Coordinates\" in GML rappresentano le coordinate dell'oggetto geometrico. Le \"Coordinates\" possono essere specificate dai tags:\nGML ha pi\u00f9 modi di rappresentare coordinate. Per esempio il tag \"&lt;gml:coordinates&gt;\" pu\u00f2 essere usato come segue:\n &lt;gml:Point gml:id=\"p21\" srsName=\"urn:ogc:def:crs:EPSG:6.6:4326\"&gt;\n &lt;gml:coordinates&gt;45.67, 88.56&lt;/gml:coordinates&gt;\n &lt;/gml:Point&gt;\nSi noti come le singole coordinate non sono accessibili attraverso il DOM XML perch\u00e9 il contenuto del tag &lt;gml:coordinates&gt; \u00e8 una singola stringa.\nAffinch\u00e9 le coordinate GML siano accessibili attraverso il DOM XML, GML 3.0 ha introdotto i tags \"&lt;gml:pos&gt;\" e \"&lt;gml:posList&gt;\" (si noti come il tag \"&lt;gml:coord&gt;\" di GML 1.0 e 2.0 sia ora obsoleto).\nUsando \"&lt;gml:pos&gt;\" anzich\u00e9 \"&lt;gml:coordinates&gt;\" lo stesso punto sar\u00e0 espresso come:\n &lt;gml:Point gml:id=\"p21\" srsName=\"urn:ogc:def:crs:EPSG:6.6:4326\"&gt;\n &lt;gml:pos dimension=\"2\"&gt;45.67 88.56&lt;/gml:pos&gt;\n &lt;/gml:Point&gt;\nLe coordinate di una geometria \"&lt;gml:LineString&gt;\" possono essere rappresentate dall'elemento \"&lt;gml:coordinates&gt;\":\n &lt;gml:LineString gml:id=\"p21\" srsName=\"urn:ogc:def:crs:EPSG:6.6:4326\"&gt;\n &lt;gml:coordinates&gt;45.67, 88.56 55.56,89.44&lt;/gml:coordinates&gt;\n &lt;/gml:LineString &gt;\nIl tag \"&lt;gml:posList&gt;\" \u00e8 usato per rappresentare una lista di tuple di coordinate, come richiesto dalle geometrie lineari:\n &lt;gml:LineString gml:id=\"p21\" srsName=\"urn:ogc:def:crs:EPSG:6.6:4326\"&gt;\n &lt;gml:posList dimension=\"2\"&gt;45.67 88.56 55.56 89.44&lt;/gml:posList&gt;\n &lt;/gml:LineString &gt;\nPer i server GML (WFS) e strumenti di conversione che supportano solo GML 1 o 2 non ci sono alternative a \"&lt;gml:coordinates&gt;\". Per GML 3 o superiore \"&lt;gml:pos&gt;\" e \"&lt;gml:posList&gt;\" sono preferibili a \"&lt;gml:coordinates&gt;\".\nSistema di coordinate di riferimento.\nUn \"Sistema di coordinate di riferimento\" (Coordinate Reference System, CRS) determina quale sistema proiettivo di riferimento \u00e8 stato scelto per rappresentare le coordinate delle geometrie di ogni elemento in un dataset GML.\nContrariamente al KML o al GeoRSS (versione simple), GML non assume un singolo, fissato sistema di riferimento: ogni sistema di coordinate deve essere specificato con un \"Coordinate Reference System\". Gli elementi le cui coordinate vengono interpretate con un CRS sono\nUn attributo \"srsName\" allegato alla geometria specifica il CRS; per esempio:\n &lt;gml:Point gml:id=\"p1\" srsName=\"#srs36\"&gt;\n &lt;gml:coordinates&gt;100,200&lt;/gml:coordinates&gt;\n &lt;/gml:Point&gt;\nIl valore dell'attributo \"srsName\" \u00e8 un Uniform Resource Identifier (URI); esso si riferisce alla definizione di Sistema di Coordinate di Riferimento usato per interpretare le coordinate della geometria. La definizione CRS deve essere contenuta in un documento (un \"flat file\") o in un servizio web online.\nL'URI \"srsName\" pu\u00f2 anche essere un Uniform Resource Name (URN) per riferirsi a una definizione CRS comune. OGC ha sviluppato una struttura URN e ha definito URN specifici per codificare alcuni sistemi di riferimento comuni. Un resolver URN restituisce da questi URN una definizione GML per ogni CRS.\nEsempi.\nOggetti Poligoni, Punti, e \"LineString\" sono codificati in GML 1.0 e 2.0 come segue:\n &lt;gml:Polygon&gt;\n &lt;gml:outerBoundaryIs&gt;\n &lt;gml:LinearRing&gt;\n &lt;gml:coordinates&gt;0,0 100,0 100,100 0,100 0,0&lt;/gml:coordinates&gt;\n &lt;/gml:LinearRing&gt;\n &lt;/gml:outerBoundaryIs&gt;\n &lt;/gml:Polygon&gt;\n &lt;gml:Point&gt;\n &lt;gml:coordinates&gt;100,200&lt;/gml:coordinates&gt;\n &lt;/gml:Point&gt;\n &lt;gml:LineString&gt;\n &lt;gml:coordinates&gt;100,200 150,300&lt;/gml:coordinates&gt;\n &lt;/gml:LineString&gt;\nSi noti come oggetti \"LineString\", come anche i \"LinearRing\", sono interpolazioni lineari tra punti specificati.\nFeatures usando geometrie.\nIl seguente esempio illustra la distinzione tra \"feature\" e \"oggetto geometrico\". La feature \"Edificio\" ha diversi \"oggetti geometrici\", e condivide uno di essi, il \"Punto\" con identificatore \"p21\" con la feature \"Monumento\"\n &lt;abc:Edificio gml:id=\"TorreMilizie\"&gt;\n &lt;gml:name&gt;Torre delle Milizie&lt;/gml:name&gt;\n &lt;abc:height&gt;52&lt;/abc:height&gt;\n &lt;abc:position&gt;\n &lt;gml:Point&gt;\n &lt;gml:coordinates&gt;100,200&lt;/gml:coordinates&gt;\n &lt;/gml:Point&gt;\n &lt;/abc:position&gt;\n &lt;app:extent&gt;\n &lt;gml:Polygon&gt;\n &lt;gml:exterior&gt;\n &lt;gml:LinearRing&gt;\n &lt;gml:coordinates&gt;100,200&lt;/gml:coordinates&gt;\n &lt;/gml:LinearRing&gt;\n &lt;/gml:exterior&gt;\n &lt;/gml:Polygon&gt;\n &lt;/app:extent&gt;\n &lt;/abc:Edificio&gt;\n &lt;abc:Edificio gml:id=\"TorreMilizie\"&gt;\n &lt;abc:position xlink:type=\"Simple\" xlink:href=\"#p21\"/&gt;\n &lt;/abc:Edificio&gt;\n &lt;abc:Monumento gml:id=\"g234\"&gt;\n &lt;abc:position&gt;\n &lt;gml:Point gml:id=\"p21\"&gt;\n &lt;gml:coordinates&gt;100,200&lt;/gml:coordinates&gt;\n &lt;/gml:Point&gt;\n &lt;/abc:position&gt;\n &lt;/abc:Monumento&gt;\nSi noti che il riferimento \u00e8 verso il \"Punto\" condiviso e non verso il \"Monumento\", dato che ogni \"feature\" pu\u00f2 avere pi\u00f9 di una propriet\u00e0 \"oggetto geometrico\".\nProfilo Punto.\nIl GML \"Profilo Punto\" contiene una singola geometria GML, nominalmente un oggetto tipo \"&lt;gml:Point&gt;\". Ogni schema XML pu\u00f2 usare il profilo importandolo e referenziando l'istanza del \"&lt;gml:Point&gt;\":\n &lt;PhotoCollection xmlns=\"http://www.myphotos.org \" xmlns:gml=\"http://www.opengis.net/gml\" \n xmlns:xsi=\"http://www.w3.org/2001/XMLSchema-instance\" \n xsi:schemaLocation=\"https://web.archive.org/web/20091125092959/http://www.myphotos.org/\n MyGoodPhotos.xsd\"&gt;\n &lt;items&gt;\n &lt;Item&gt;\n &lt;name&gt;Lynn Valley&lt;/name&gt;\n &lt;description&gt;A shot of the falls from the suspension bridge&lt;/description&gt;\n &lt;where&gt;North Vancouver&lt;/where&gt;\n &lt;position&gt;\n &lt;gml:Point srsDimension=\"2\" srsName=\"urn:ogc:def:crs:EPSG:6.6:4326\"&gt;\n &lt;gml:pos&gt;49.40 -123.26&lt;/gml:pos&gt;\n &lt;/gml:Point&gt;\n &lt;/position&gt;\n &lt;/Item&gt;\n &lt;/items&gt;\n &lt;/PhotoCollection&gt;\nSi noti come usando il \"Profilo Punto\", la sola geometria usate \u00e8 \"&lt;gml:Point&gt;\". Il resto della geografia \u00e8 definito dallo schema photo-collection."}
{"id": "911388", "revid": "767487", "url": "https://it.wikipedia.org/wiki?curid=911388", "title": "Manolesta", "text": "Manolesta \u00e8 un film italiano del 1981 diretto da Pasquale Festa Campanile.\nTrama.\nGino Quirino detto \"Manolesta\" \u00e8 il tenero padre di un maschietto avuto da una relazione con una straniera, scappata subito dopo il parto. I due vivono su un barcone ancorato sul fiume Tevere. Gino non ha un lavoro ma seppure in un'atmosfera povera, non fa mancare niente al suo piccolo, prodigandosi con furtarelli e piccole truffe. In queste attivit\u00e0 si fa spesso aiutare dal figlio. Ma il bambino cresce, va a scuola, si confronta con i compagni ed il padre fatica sempre pi\u00f9 a giustificare questo modello di vita.\nUn giorno Bruno racconta a scuola la singolare maniera con cui lui ed il padre fanno la spesa, insospettendo gli insegnanti che contattano i servizi sociali. Gino e Bruno finiscono cos\u00ec sotto il mirino dell'assistente sociale Angela De Maria, bella, donna rigida e zitella. Gino, per non rischiare di vedersi sottratto il figlio, \u00e8 costretto a trovarsi un lavoro onesto. Ma lavorare non \u00e8 proprio nelle sue corde.\nGino prova allora a sistemarsi mettendo su famiglia, ma il tipo di compagne che riesce a procurarsi pu\u00f2 offrire garanzie sul piano economico ma non su quello morale, risultando quindi inadeguate agli occhi della legge. Alle strette, decide allora di partecipare ad un furto \"serio\" a rischio di carcere, e le cose puntualmente finiscono male. In galera, Quirino riceve la visita di Bruno, che fuggito da un istituto per minori e cercato dalla polizia, urla da fuori le sbarre della sua finestra tentando di congiungersi al padre di cui ne sente la mancanza, ma mentre i due dialogano, vengono separati all'improvviso dai poliziotti che portano via il bambino davanti agli occhi piangenti di Gino, che perde la speranza. Alla fine l'unico modo per Quirino di riavere il ben amato figlio \u00e8 accettare di sposare Angela e costruire cos\u00ec una vera famiglia approvata dalla legge."}
{"id": "911389", "revid": "125592087", "url": "https://it.wikipedia.org/wiki?curid=911389", "title": "Strada statale 98 Andriese-Coratina", "text": "L'ex strada statale 98 Andriese Coratina (SS 98), successivamente declassata a strada provinciale 231 Andriese Coratina (SP 231) nel Barese, strada provinciale 95 bis Estramurale di Cerignola (SP 95) nel Foggiano e strada provinciale 2 (SP 2) nella provincia di Barletta-Andrla-Trani, \u00e8 una strada provinciale che collega i paesi interni della Citt\u00e0 metropolitana di Bari e delle provincie di Barletta-Andria-Trani e Foggia. L'arteria costituisce nel tratto tra Bitonto e Andria una valida alternativa all'autostrada A14.\nStoria.\nLa strada statale 98 venne istituita nel 1928 con il seguente percorso: \"Canosa - Andria - Corato - Modugno.\" Nel 1953 venne prolungata da Canosa a Cerignola, innestandosi sulla SS 16.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Puglia, che ha ulteriormente devoluto le competenze alla Provincia di Foggia e alla Provincia di Bari, per poi trasferirle alla Provincia di Barletta-Andria-Trani. I due primi due enti avevano denominato la strada come provinciale con un nuovo numero e con un nuovo nome (SP 95 bis Estramurale di Cerignola nel Foggiano, SP 231 Andriese Coratina nel Barese), perch\u00e9 in Puglia principalmente non esiste la classificazione di strada regionale. Successivamente, con la nascita dell'ente della Provincia di Barletta-Andria-Trani la strada ha assunto la classificazione di strada provinciale 2 nella stessa.\nIl 5 ottobre 2016 sono iniziati i lavori di ammodernamento, allargamento del piano viabile e realizzazione della viabilit\u00e0 di servizio nel tratto compreso tra il km 52+285 ed il km 62+598.\nPercorso.\nNasce dalla strada statale 96 Barese a Modugno. Per circa il tracciato \u00e8 a 4 corsie, che diventano immediatamente 2 incontrando 4 incroci con semaforo nel tratto di Bitonto, che aggira in variante. Dopo, la provinciale prosegue con le caratteristiche di superstrada, superando Terlizzi, Ruvo di Puglia e Corato, dove si incontra con la strada statale 378. Poco prima di Andria, la strada ritorna a 2 corsie, fungendo da tangenziale di Andria e incontrandosi con la strada statale 170 dir/A di Castel del Monte.\nNel tratto tra Andria e Canosa la strada prosegue a due corsie. Dopo alcuni chilometri incontra l'ex strada statale 97 per Minervino Murge e procede con le caratteristiche di superstrada, dopo un breve tratto s'incrocia con la nuova strada regionale 6 della Murgia Centrale (inaugurata nel novembre del 2009), per poi giungere a Canosa di Puglia, sulla quale tangenziale riprende a 2 corsie. Qui si incontra con la strada statale 93 Appulo-Lucana, e torna per un breve tratto a 4 corsie. Sconfinata nella Provincia di Foggia, la strada riprende nuovamente a unica carreggiata fino a Cerignola, dove la provinciale ha termine.\nTratto Modugno - Canosa\nTratto \"Ponte Canosa\" - Cerignola\nLa strada dunque attraversa i centri abitati di:"}
{"id": "911391", "revid": "6923", "url": "https://it.wikipedia.org/wiki?curid=911391", "title": "Torino Stura", "text": ""}
{"id": "911392", "revid": "663182", "url": "https://it.wikipedia.org/wiki?curid=911392", "title": "Screamers", "text": ""}
{"id": "911393", "revid": "1305772", "url": "https://it.wikipedia.org/wiki?curid=911393", "title": "Cattedrale di San Giorgio", "text": ""}
{"id": "911396", "revid": "125744244", "url": "https://it.wikipedia.org/wiki?curid=911396", "title": "Honda Civic", "text": "La Honda Civic \u00e8 un modello di autovettura prodotto dalla casa automobilistica nipponica Honda nel 1972, ancora in produzione e giunto ormai alla sua undicesima evoluzione. Solo la Toyota Corolla presentata nel 1966 pu\u00f2 vantare un ciclo pi\u00f9 longevo di modelli presentati con il nome invariato.\nHonda ha sempre cercato di differenziare la Civic sui vari mercati nella quale \u00e8 stata proposta. Questa tendenza \u00e8 andata marcandosi a partire dalla sesta generazione, dalla quale si \u00e8 potuto chiaramente identificare la vettura dedicata al mercato europeo (EDM) da quella riservata invece ai mercati statunitense (USDM) e giapponese (JDM). La differenziazione \u00e8 andata sempre pi\u00f9 definendosi, tant'\u00e8 che la versione europea non condivide ormai praticamente nulla con quella statunitense, se non parte dei motori a benzina. Nonostante ci\u00f2 la differenziazione tra questi modelli \u00e8 stata annullata dalla decima generazione, presentata per la prima volta nel 2015 negli Stati Uniti e lanciata poi sul mercato l'anno dopo nella sola versione sedan, a cui seguir\u00e0 la versione coup\u00e8, esclusiva del Nord America e la versione hatchback, venduta principalmente in Europa. Le principali differenze riguarderanno quindi solo i motori, alcune opzioni e particolari esterni, ma nulla di pi\u00f9 verr\u00e0 cambiato. Con la decima serie, inoltre, la Civic torner\u00e0, molto probabilmente dal 2018, in suolo giapponese, dove gli ultimi esemplari dell'ottava serie JDM vennero venduti nel 2010.\nHonda Civic I generazione (1972-1979).\nLa prima Honda Civic nacque in un periodo contrassegnato, per il Giappone, da un intenso sviluppo economico. Eventi di importanza internazionale quali l'Expo di Osaka del 1970 e i giochi olimpici invernali di Sapporo del 1972 spinsero il Paese verso una urbanizzazione pi\u00f9 intensa alla quale non si sottrasse l'automobile, la quale assunse, in quegli anni, il ruolo a noi sempre pi\u00f9 noto di mezzo di trasporto di massa. Fino ad allora specializzata in auto sportive, Honda decise di adeguarsi al nuovo panorama economico-sociale che andava delineandosi, puntando sulla progettazione di un'auto compatta che potesse rispondere alle esigenze della clientela giapponese ed anche straniera. La nuova \"utilitaria\" port\u00f2 in dote una meccanica inedita ed assolutamente distante dalle altre auto compatte nipponiche dell'epoca: in un periodo in cui le auto di bassa gamma erano contraddistinte da una carrozzeria a tre volumi, motore anteriore e trazione posteriore, la Honda Civic si present\u00f2 come una due volumi a trazione anteriore e motore anteriore trasversale, ricalcando il concetto di utilitaria cos\u00ec come espresso nella vecchia Europa. Il periodo di \"gestazione\" fu incredibilmente breve (considerando l'era in cui non esistevano la progettazione virtuale e l'analisi computerizzata): nell'arco di due anni (dal 1970 al 1972) si pass\u00f2 dal foglio bianco alla commercializzazione della vettura. Il debutto \u00e8 datato luglio 1972 per la versione a 2 porte, seguita dalla versione 3 porte a settembre. La prima generazione della Honda Civic vinse il \"Car of the Year Japan Award\" per ben tre anni, dal 1972 al 1974, e conquist\u00f2 il terzo posto del premio \"Auto dell'anno\" nel 1973.\nHonda civic II generazione (1979-1983).\nLa seconda generazione della Civic impose un aumento delle dimensioni esterne e segn\u00f2 l'introduzione delle versioni berlina e familiare e della prima versione a 5 porte. I motori disponibili erano due, uno di 1,3 litri e l'altro di 1,5 litri, ed entrambi erano caratterizzati dalla tecnologie CVCC-II.\nGli allestimenti disponibili erano inizialmente tre: un allestimento base, uno intermedio denominato DX ed uno relativamente pi\u00f9 ricco denominato GL e che veniva abbinato unicamente alla motorizzazione di 1,5 litri. Rispetto alla versione base, la DX aggiungeva non solo qualche accessorio, ma anche un nuovo cambio manuale a 5 marce. Anche la GL non si limitava all'aggiunta di qualche accessorio, ma portava con s\u00e9 nuove gomme con tele radiali (a differenza delle altre versioni che usavano gomme con tele incrociate).\nUn lieve restyling nel 1982 port\u00f2 la Civic ad adottare fari anteriori rettangolari (in luogo dei precedenti di forma circolare) e paraurti di colore nero (al posto dei precedenti paraurti metallizzati).\nNel 1983 la versione 1500 GL fu rimpiazzata dalla pi\u00f9 sportiva Civic S, la quale era dotata di sospensioni pi\u00f9 rigide e di una barra antirollio al posteriore. Le gomme erano delle Michelin 165/70R13.\nHonda Civic III generazione (1983-1987).\nAnche la terza generazione della Honda Civic vede aumentare le proprie dimensioni, tant'\u00e8 che il passo aumenta di 13\u00a0cm rispetto alla generazione precedente. Cambia anche la fisionomia della \"famiglia\" Civic: tra le hatchback scompare la versione 5 porte lasciando spazio alla sola 3 porte, rimane la versione berlina a 4 porte, mentre la station wagon assume una fisionomia simile a quelle delle monovolume e acquista il nome di Civic Shuttle. Da questa serie viene derivata anche una versione coup\u00e9 denominata CRX.\nLa meccanica abbandona lo schema a quattro ruote indipendenti in favore di una soluzione semi-indipendente al retrotreno.\nDal 1985 molte motorizzazioni abbandonarono il carburatore passando all'iniezione, furono quindi muniti di catalizzatori.\nHonda Civic IV generazione (1987-1991).\nQuesta generazione vide l'introduzione delle 4 valvole per cilindro su tutti i motori. Era inoltre dotata di sospensioni a bracci oscillanti su entrambi gli assi, assicurando maggiore stabilit\u00e0 rispetto alle generazioni precedenti e alle concorrenti. Su questa serie debutt\u00f2 il sistema VTEC. Tre le motorizzazioni principali: un 1400\u00a0cm\u00b3 da 90 CV, un 1600\u00a0cm\u00b3 da 131 CV e 1600\u00a0cm\u00b3 VTEC da 150 CV.\nHonda Civic V generazione (1992-1995).\nLa Civic di V generazione (EG) vede un modesto aumento delle dimensioni esterne, ma un consistente ammodernamento delle linee generali che si fanno pi\u00f9 morbide ma anche pi\u00f9 aggressive. Alla classica versione hatchback si affiancano le versioni coup\u00e9, berlina e roadster (con l'inedita derivata denominata CRX Del Sol).\nHonda Civic VI generazione (1995-2001).\nLa sesta generazione debutta nel settembre 1995 e vedeva in commercio due modelli ben differenti, la serie EK (coup\u00e9, tre porte e quattro porte) di produzione giapponese e la serie MB (cinque porte e station wagon) di produzione inglese. Grazie ad una joint venture con la Rover ne \u00e8 stata ricavata anche la Rover serie 400 di seconda generazione che era molto simile alla Civic inglese ma meglio rifinita.\nHonda Civic VII generazione (2001-2006).\nLa settima generazione si presenta come rivoluzionaria gi\u00e0 a partire dall'aspetto estetico. La Civic si presenta subito rivoluzionata nelle volumetrie: il corpo vettura acquista un muso corto e un nuovo sviluppo in altezza talmente pronunciato che quasi porta la macchina a sconfinare nel concetto di monovolume. Questa componente, pi\u00f9 delle accresciute dimensioni, consente alla Civic di essere promossa definitivamente al settore delle berline medie. \u00c8 stata prodotta con diverse motorizzazioni, tra cui la sportiva Type R sport, con un motore da 2000\u00a0cm\u00b3, 200 CV e interni sportivi.\nHonda Civic VIII generazione (2006-2012).\nLa Civic di ottava generazione si presenta subito ben distante dalla versione che l'aveva preceduta: il design \u00e8 avveniristico, estremamente sportivo e di ispirazione chiaramente nipponica; la meccanica \u00e8 rivoluzionata soprattutto a livello di sospensioni che per la prima volta rinunciano allo schema a quattro ruote indipendenti anche per la versione sportiva di punta, la Type-R.\nI motori sono tutti nuovi, ad eccezione dell'unit\u00e0 montata sulla Type-R che presenta moltissime affinit\u00e0 con il motore montato anche nella generazione precedente. Per il resto vedono la comparsa le nuove generazioni di motori a benzina L ed R e l'unit\u00e0 diesel di derivazione Isuzu viene rimpiazzata da un nuovo motore Common Rail costruito da Honda stessa.\nHonda Civic IX generazione (dal 2011 al 2015 in America, dal 2012 in Europa).\nLa nona generazione, venduta nell'edizione americana dal 2011 e in quella destinata al mercato europeo dal 2012, evolve il design della progenitrice in chiave ancor pi\u00f9 moderna, adottando forme pi\u00f9 pulite e levigate. I tocchi originali abbondano, dalla Y che formano la presa d'aria, la mascherina e i fari nel frontale, alle luci di coda in rilievo (assolvono anche una funzione aerodinamica), passando per il cofano che sembra proseguire senza soluzione di continuit\u00e0 nel parabrezza e per le fiancate, in cui i parafanghi e i passaruota sono appena accennati. Un motivo di continuit\u00e0 con il modello uscente viene per\u00f2 dalla scelta di adottare una strumentazione su due livelli, con una ricca fascia digitale a sormontare gli indicatori analogici. A prima vista non sembrerebbero esserci invece novit\u00e0 di rilievo in materia di motori ma anche qui le differenze ci sono: gli uomini della Honda hanno messo mano soprattutto al 2.2 i-DTEC; Questo turbodiesel guadagna 10\u00a0CV (da 140 a 150). A completare l'offerta al lancio c'\u00e8 poi il 1800 i-VTEC a benzina, da 142\u00a0CV ed il piccolo 1400 i-VTEC a benzina da 100 CV. Verso la fine del 2012 viene introdotto il nuovo turbodiesel 1600 i-DTEC da 120\u00a0CV completamente progettato e prodotto da Honda per il mercato europeo. Nel 2015, la Honda fa debuttare il nuovo modello Type-R che presenta per la prima volta in un modello Type-R l'adozione del turbo.\nHonda Civic X generazione (2015-2021).\nLa decima generazione della Honda Civic ha fatto il suo debutto internazionale nel settembre del 2015, venendo anticipata da un concept al Salone dell'automobile di New York dello stesso anno. La nuova Civic, che ha fatto il suo debutto in versione berlina 3 volumi, si basa su una nuova piattaforma modulare. La nuova Civic (serie FC) \u00e8, per la prima volta dalla sesta serie (serie EK), realizzata per tutto il mondo. Infatti Honda, per risparmiare sulla produzione delle vetture, ha scelto di commercializzare un unico modello di Civic in tutto il mondo, con varie carrozzerie, di cui alcune esclusive per alcuni mercati (la stessa formula \u00e8 stata usata, con successo, dal costruttore americano Ford, e un esempio lampante ne \u00e8 proprio la Focus, tra l'altro rivale proprio della Civic). Le uniche modifiche che verranno apportate alle versioni per gli altri mercati riguarderanno solo alcuni particolari estetici sia degli esterni che degli interni, le motorizzazioni, la disponibilit\u00e0 di alcuni accessori (anche di sicurezza) e la disponibilit\u00e0 delle varie carrozzerie. Dopo la versione berlina 3 volumi, \u00e8 stata lanciata la versione coup\u00e9, esclusiva del Nord America, presentata al Salone dell'automobile di Los Angeles del 2015, e in futuro dovrebbe arrivare anche la versione hatchback, anticipata da un prototipo al Salone dell'automobile di Ginevra del 2016 e che verr\u00e0 resa, come la precedente serie, disponibile anche nella versione sportiva \"Type-R\". La nuova Civic monter\u00e0, oltre ai 1.8 da 141 CV (in Thailandia) e 2.0 a benzina da 158 CV (in Nord America), dei nuovi motori turbobenzina 1.0 3 cilindri turbo da 130 CV (in Cina) e dei 1.5 4 cilindri turbobenzina da 180 (in Cina), 173 (in Thailandia), 174 (in Nord America) o 201 CV (in Europa). Con questa serie, inoltre, la Civic torner\u00e0, molto probabilmente dal 2018, in suolo giapponese, dove gli ultimi esemplari dell'ottava serie JDM vennero venduti nel 2010.\nHonda Civic XI generazione (2021-).\nL'undicesima generazione della Honda Civic \u00e8 stata presentata il 17 novembre 2020 sottoforma prototipale. La prima immagine \u00e8 stata diffusa il 14 aprile 2021. \u00c8 stata svelata completamente il 28 aprile 2021 e ha debuttato per la prima volta il 16 giugno 2021 in Nord America. La variante a 5 porte (commercializzata come \"Civic Hatchback\") \u00e8 stata presentata il 23 giugno 2021 per il mercato del Nord America e il Giappone. La versione coup\u00e9 non viene pi\u00f9 offerta a causa delle vendite al di sotto delle aspettative."}
{"id": "911397", "revid": "61798", "url": "https://it.wikipedia.org/wiki?curid=911397", "title": "Front man", "text": ""}
{"id": "911402", "revid": "36426", "url": "https://it.wikipedia.org/wiki?curid=911402", "title": "Minas", "text": "Minas \u00e8 la capitale del dipartimento di Lavalleja, in Uruguay. La sua popolazione, secondo il censimento del 2004, \u00e8 di 37.925 abitanti.\nGeografia.\nIncastonata fra le montagne 121 chilometri a nordest di Montevideo, Minas sorge a un'altitudine di 283 metri sul livello del mare. I suoi abitanti si chiamano \"minuanos\".\nStoria.\nLa fondazione di Minas risale al 1783, quando alcune famiglie, si insediarono nella zona. All'epoca era stata battezzata \"Villa de la Concepci\u00f3n de las Minas\". \nLa fondazione della citt\u00e0 arriv\u00f2 nel 1783, trent'anni dopo la decisione del governatore di Montevideo, Jos\u00e9 Joaqu\u00edn de Viana, di incentivare la creazione di insediamenti nella zona delle miniere, appunto quella di Minas: il primo nucleo della citt\u00e0, battezzata inizialmente \"Villa de la Concepci\u00f3n de las Minas\", fu costituito da 152 famiglie provenienti da Asturie e Galizia, in Spagna, che avevano rinunciato ad un insediamento in Patagonia. La citt\u00e0 fu realizzata su una pianta disegnata da Rafael P\u00e9rez Del Puerto.\nMonumenti e luoghi di interesse.\nA Minas sorge la pi\u00f9 grande statua equestre del mondo, \"Cerro Artigas\", eretta in commemorazione del condottiero ottocentesco Jos\u00e9 Gervasio Artigas.\nInfrastrutture e trasporti.\nMinas \u00e8 attraversata dalla strada 8, un'arteria di comunicazione che unisce Montevideo all'est del Paese e alla frontiera brasiliana."}
{"id": "911416", "revid": "1745361", "url": "https://it.wikipedia.org/wiki?curid=911416", "title": "Megara (mitologia)", "text": "Megara () \u00e8 una figura della mitologia greca, figlia di Creonte, re di Tebe.\nVenne data in sposa ad Eracle da Creonte, come ricompensa per l'aiuto che aveva dato il semidio.\nMegara venne violentata da Lico durante un periodo di assenza di Eracle, il quale fu colto da una rabbia incontrollabile quando venne informato dell'accaduto e al suo ritorno uccise Lico; ma subito dopo Era lo rese folle, cosicch\u00e9 egli uccise la stessa Megara e i figli che aveva avuto con lei (o, secondo fonti pi\u00f9 tarde, solamente i propri figli). Secondo questa versione del mito, Megara impazz\u00ec di dolore e costrinse il marito al suicidio, per poi sparire completamente dalla scena fino alla morte dell'eroe, quando verr\u00e0 data in sposa al suo aiutante Iolao.\nCos\u00ec Igino la cita nelle sue \"Fabulae\":"}
{"id": "911500", "revid": "15128", "url": "https://it.wikipedia.org/wiki?curid=911500", "title": "Uovo Kinder", "text": ""}
{"id": "911517", "revid": "2108263", "url": "https://it.wikipedia.org/wiki?curid=911517", "title": "Guglielmo V di Orange-Nassau", "text": "Biografia.\nI primi anni.\nNacque a l'Aia, figlio di Guglielmo IV di Orange-Nassau e della principessa Anna di Gran Bretagna.\nAveva soltanto tre anni quando il padre mor\u00ec nel 1751. Egli assunse la funzione di \"Capo dello Stato e comandante militare\" nel 1766, dopo una lunga reggenza. I suoi reggenti furono:\nStadtholder.\nGuglielmo V assunse la carica di stadtholder (amministratore delegato) e capitano generale dell'esercito olandese nel 1766.\nNel 1776, la repubblica fu la prima a riconoscere il nuovo stato indipendente degli Stati Uniti. Questa azione fu suggerita dai mercanti olandesi che intravedevano i vantaggi per l'Olanda a spese della Gran Bretagna. Guglielmo ribad\u00ec l'amicizia con il regno britannico (la casa di Orange era sempre stata molto legata al regno di Gran Bretagna), ma non fu capace di fermare il riconoscimento delle ex-colonie inglesi resesi indipendenti. Il governo inglese tent\u00f2 di persuadere il governo olandese a sospendere il commercio con le loro ex-colonie, senza per\u00f2 riuscirvi. Guglielmo non poteva cambiare il corso delle cose contro i suoi oppositori.\nCos\u00ec nel 1780 la Gran Bretagna dichiar\u00f2 guerra alle Provincie Unite: dopo quattro anni, gli olandesi vennero sconfitti ed una nazione impoverita crebbe senza riposo sotto la guida di Guglielmo. Un gruppo di giovani rivoluzionari, chiamati \"patrioti\", stava sfidando la sua autorit\u00e0. Guglielmo spost\u00f2 la sua corte in Gheldria, una provincia lontana dal centro politico, ma non prese altri provvedimenti. Questo contro le aspettative di sua moglie Guglielmina, che voleva trasferirsi a l'Aia. Ma il convoglio reale fu fermato a Goejanverwellesluis dagli oppositori e fatto ritornare in Gheldria.\nQuesto fu un insulto per Guglielmina ed i suoi fratelli e pertanto Federico Guglielmo II di Prussia invi\u00f2 un esercito di 20.000 uomini, al comando del duca di Brunswick-Wolfenb\u00fcttel, contro i ribelli. I patrioti si rifugiarono in Francia, giusto in tempo per vedere la caduta di Luigi XVI ed il sorgere del \"potere del popolo\", con lo scoppio della Rivoluzione francese.\nIl 1795 fu un anno disastroso per la Repubblica delle Sette Province Unite. Sostenuti dall'esercito francese, i patrioti ritornarono in patria, proclamarono la caduta della vecchia repubblica e la nascita della Repubblica Batava.\nMorte.\nGuglielmo V si rifugi\u00f2 in Gran Bretagna presso gli ex-nemici. Guglielmo mor\u00ec in esilio a Braunschweig, ora in Germania. Nel 1813, suo figlio Guglielmo I dei Paesi Bassi ritorn\u00f2 in patria, divenendo il primo monarca del nuovo Regno Unito dei Paesi Bassi.\nMatrimonio.\nNel 1767 il principe Guglielmo spos\u00f2 la principessa Guglielmina di Prussia, sorella del re Federico Guglielmo II di Prussia. Da questo matrimonio nacquero i seguenti figli:\nGuglielmo V gener\u00f2 anche un figlio naturale:"}
{"id": "911518", "revid": "767487", "url": "https://it.wikipedia.org/wiki?curid=911518", "title": "Live and More (Fair Warning)", "text": "Live and More \u00e8 il terzo album dal vivo del gruppo AOR/hard rock tedesco Fair Warning.\nIl disco.\nSi tratta di un album diviso in 2 dischi: il primo (intitolato \"Live\") contiene il concerto, il secondo (intitolato \"More\") contiene tracce inedite o riarrangiate."}
{"id": "911536", "revid": "1305772", "url": "https://it.wikipedia.org/wiki?curid=911536", "title": "Illusione di potere", "text": "Illusione di potere (\"Now Wait for Last Year\") \u00e8 un romanzo di fantascienza di Philip K. Dick pubblicato nel 1966.\n\u00c8 stato pubblicato per la prima volta in italiano nel 1971.\nTrama.\nNel 2055, la Terra combatte per la propria libert\u00e0 contro i Reeg, formiconi alti due metri. Si \u00e8 alleata con gli Stariani, alieni dalle fattezze inequivocabilmente umane (perch\u00e9 nostri antichi progenitori).\nIn realt\u00e0 gli Stariani hanno mire di asservimento sulla Terra, mentre i Reeg vorrebbero solamente essere lasciati in pace a guerreggiare contro i loro secolari nemici; una cosa che Gino Molinari, capo del governo mondiale e delle forze terrestri, capisce benissimo e cerca in tutti i modi di realizzare, evitando rapporti troppo stretti con gli Stariani.\nMolinari, perennemente malato, \u00e8 dotato di misteriosi poteri esp, con cui \u201ccattura\u201d le altrui malattie dal suo staff, usandole poi per scongiurare le richieste stariane.\nIl dottor Eric Sweetscent, specialista in chirurgia di organi artificiali, riesce a liberarsi dalla terribile moglie Katherine, arruolandosi nell'equip\u00e8 di Molinari.\nLa trama del romanzo si fa caotica nel momento in cui entra in campo la droga JJ-180, dagli effetti tossici (nata come strumento di guerra nei laboratori terrestri contro i Reeg, ma usata dagli Stariani per drogare Katherine), sprofondando in una serie di slittamenti temporali (dovuti all'uso della droga), di universi paralleli, con un paio di Eric che si rincontrano, e almeno tre Molinari, fra morti, simulacri e vivi. Si capisce alla fine che Molinari viene sostituito periodicamente da suoi alter ego provenienti da altri universi paralleli.\nNel finale Eric, deciso a suicidarsi, incontra due unit\u00e0 dei Cani Pigri che continuano a scorrazzare nella citt\u00e0 e capisce, ancora una volta utilizzando Schopenhauer, che il \"Wille\", la \"voluntas\", il desiderio di vivere \u00e8 alla base di ogni cosa; e in un dialogo surreale con un taxi automatico che riesce a parafrasare le idee del filosofo di Danzica sul suicidio, accetta di tornare dalla moglie, lesionata dall'abuso di droghe e oramai irrecuperabile, pur avendo visto nel futuro quale sar\u00e0 il suo destino.\nSottotesto storico.\nA proposito del contesto storico e politico del romanzo, Dick si \u00e8 probabilmente ispirato alla storia dell'Italia nella seconda guerra mondiale (che aveva studiato con attenzione durante la preparazione del precedente romanzo \"L'uomo nell'alto castello\"). Nel gioco delle parti, infatti, il ruolo degli attori in campo \u00e8 piuttosto evidente:\nMolinari, alter ego di Benito Mussolini, teme che i Lilistariani possano invadere la Terra se questa cercasse di cambiare alleanza: in effetti, dopo l'armistizio dell'8 settembre, l'Italia centrosettentrionale venne occupata militarmente dalla Germania nazista. D'altro canto tutti sono consapevoli che i Lilistariani perderanno, per cui la prosecuzione della guerra non ha senso, e l'unica cosa logica da fare per i terrestri \u00e8 uscire dal conflitto. Freneksy, il plenipotenziario di Lilistar inviato a trattare con Molinari (anche qui si nota un parallelismo con la figura di Adolf Hitler), chiede di poter deportare operai terrestri da inviare alle fabbriche di Lilistar, che \u00e8 quel che fecero effettivamente i tedeschi con molti lavoratori italiani dopo il 1943."}
{"id": "911538", "revid": "3115", "url": "https://it.wikipedia.org/wiki?curid=911538", "title": "Eutanasia e religioni", "text": "Diverse religioni e comunit\u00e0 religiose hanno preso una posizione pi\u00f9 o meno precisa nei confronti dell'eutanasia, seguendo direzioni non certo uniformi bens\u00ec diversificate e talora diametralmente opposte.\nTuttavia le comunit\u00e0 religiose non strettamente sottoposte ad imposizioni gerarchiche non hanno un punto di vista compatto e uniforme nei confronti dell'argomento.\nReligioni naturali.\nCome accertato ne Il Ramo d'Oro di Frazer, sia l'omicidio che il suicidio sono ubiqui e praticati spesso. Addirittura nella sezione sulla morte, il praticante preferisce la morte violenta al declino del corpo.\nReligioni precolombiane.\nLe religioni del sud dell'America praticano spesso affiancato al sacrificio umano, anche l'autosacrificio.\nLe religioni del nord dell'America praticano il senicidio o per abbandono dell'anziano durante le migrazioni o l'anziano si autoisola.\nPaganesimo.\nIn generale, il mondo pagano ha un atteggiamento accomodante verso il suicidio.\nReligioni Dharma.\nBuddhismo.\nCi sono diverse visioni del problema dell'eutanasia tra i buddisti. Nella pratica del Sokushinbutsu, il suicidio \u00e8 accettato\nNel buddismo Theravada ogni \"upasaka\" (credente buddista laico) recita quotidianamente questa formula: \"Io mi rifiuto di distruggere esseri viventi.\" Tuttavia per gli ordini monastici buddisti le regole sono pi\u00f9 esplicite, come si pu\u00f2 notare dal testo che segue: \"Nessun monaco (\"bhikkhu\") dovrebbe intenzionalmente privare ogni uomo della sua vita, o cercare un assassino per questi, o pregare per la sua morte, o incitarlo a morire ...\"\nIl Dalai Lama \u00e8 stato citato dall\"'Agence France-Presse\" il 18 settembre 1996 in un articolo intitolato \"Il Dalai Lama riconsidera l'eutanasia per le circostanze eccezionali\" riguardo alle sue posizioni sull'eutanasia:\nIl 9 febbraio 2009 il Dalai Lama, in visita a Roma per ricevere la cittadinanza onoraria e intervistato sul concomitante caso di Eluana Englaro, in stato vegetativo da 17 anni, ha ribadito le sue convinzioni sull'argomento:\nIl buddhismo Nichiren, specialmente quello della Soka Gakkai, ha invece un'attitudine pi\u00f9 permissiva ne confronti dell'eutanasia e del suicidio.\nInduismo.\nL'induismo rispetta fortemente la vita umana, ed \u00e8 in genere contrario all'eutanasia, ma lascia comunque libert\u00e0 di coscienza. Considera invece il suicidio accettato nel Prayopavesa e Sati\nGiainismo.\nNella pratica della Sallekhana il suicidio \u00e8 totalmente accettato\nReligioni abramitiche.\nCristianesimo.\nChiesa cattolica.\nLa Chiesa cattolica \u00e8 schierata nettamente contro l'eutanasia, considerando tali pratiche equivalenti all'omicidio o al suicidio.\nLa dottrina cattolica in merito all'eutanasia \u00e8 riassunta nell'articolo del Catechismo della Chiesa Cattolica dedicata al quinto comandamento:\nNel 1965 durante il Concilio Ecumenico Vaticano II, la Costituzione pastorale sulla Chiesa nel mondo contemporaneo \"Gaudium et Spes\" contiene la prima o una delle prime citazioni esplicite dell'eutanasia in documenti dottrinali.\nNel 1979 Giovanni Paolo II, citando la \"Gaudium et Spes\", tratta il tema dell'eutanasia rivolgendosi ai vescovi statunitensi: \u00ab[...] l'eutanasia o l'uccisione per piet\u00e0... \u00e8 un grave male morale... Tale uccisione \u00e8 incompatibile col rispetto per la dignit\u00e0 umana e la venerazione per la vita.\u00bb\nUna definizione di eutanasia \u2014 citata anche da autori che non condividono le valutazioni etiche del magistero cattolico \u2014 si trova nella \"Dichiarazione sull'eutanasia Iura et bona\", pubblicata dalla Congregazione per la Dottrina della Fede il 5 maggio 1980, al n. II: \u00abPer eutanasia s'intende un'azione o un'omissione che di natura sua, o nelle intenzioni, procura la morte, allo scopo di eliminare ogni dolore. L'eutanasia si situa, dunque, al livello delle intenzioni e dei metodi usati\u00bb. In tale definizione non vi \u00e8 distinzione tra eutanasia attiva e passiva, volontaria e involontaria.\nUna sintesi efficace della posizione della Chiesa cattolica si trova nell'enciclica \"Evangelium Vitae\". Fatto salvo il caso particolare dell'accanimento terapeutico e la doverosa partecipazione per la sofferenza inaudita che spesso tali malati soffrono, le parole di Giovanni Paolo II esprimono in proposito una netta condanna:\nCon riferimento al \"suicidio assistito\" e all'eutanasia, l'enciclica \"Evangelium Vitae\" cita varie fonti teologiche e dottrinali, tra cui Sant'Agostino:\nAllo stesso modo l'enciclica afferma che non bisogna confondere l'eutanasia con la rinuncia all'accanimento terapeutico, ossia i casi in cui la morte dell'ammalato sia ritenuta \"imminente e inevitabile\".\nLa posizione cattolica su questo argomento viene cos\u00ec descritta nel 2000 dalla Pontificia Accademia per la Vita: \u00abNell'immediatezza di una morte che appare ormai inevitabile e imminente \"\u00e8 lecito in coscienza prendere la decisione di rinunciare a trattamenti che procurerebbero soltanto un prolungamento precario e penoso della vita\" (cfr \"Dich. su Eutanasia\", parte IV), poich\u00e9 vi \u00e8 grande differenza etica tra \"procurare la morte\" e \"permettere la morte\": il primo atteggiamento rifiuta e nega la vita, il secondo accetta il naturale compimento di essa\u00bb.\nChiese Riformate.\n \nNon essendo le posizioni etiche uniformi, ma pi\u00f9 che altro frutto di una sintesi tra le sensibilit\u00e0 delle varie comunit\u00e0 e della maggior vicinanza dei pastori con il tessuto sociale in cui la comunit\u00e0 vive e opera, in altre confessioni cristiane il dibattito sull'eutanasia \u00e8 pi\u00f9 ampio. Ad esempio, nel caso dei Valdesi, il Sinodo si \u00e8 pronunciato favorevolmente alla pratica dell'eutanasia per combattere l'inutile sofferenza e anche singoli pastori non mostrano, di principio, pregiudiziali all'adozione di misure a tutela della dignit\u00e0 dei malati. Afferma il pastore valdese prof. Ermanno Genre (peraltro in piena polemica con le posizioni della gerarchia cattolica), decano della Facolt\u00e0 valdese di teologia di Roma: \u00ab\u2026La legge approvata in Olanda merita di essere conosciuta prima che \"scomunicata\": \u00e8 una legge che tutela il diritto del cittadino, per evitare che altri decidano per lui \u2026 \u00c8 semplicemente vergognosa l'operazione vaticana che tende a screditare una nazione che in fatto di diritti umani e di dignit\u00e0 della persona non ha proprio nulla da imparare n\u00e9 dal Vaticano n\u00e9 dall'Italia\u00bb.\nNel marzo 2006 il prof. Sergio Rostagno, coordinatore della Commissione bioetica della Tavola Valdese, dichiar\u00f2: \u00abL'eutanasia non \u00e8 un attentato alla vita umana, ma una norma che vuole indicare come si pu\u00f2 morire con dignit\u00e0. Ci batteremo perch\u00e9 venga introdotta in Italia\u00bb. Riguardo all'incidente diplomatico con i Paesi Bassi causato da dichiarazioni espresse da Carlo Giovanardi (all'epoca sottosegretario alla presidenza del consiglio), Rostagno aggiunse che, al contrario, la legge olandese era stata ben valutata dai Valdesi al momento della sua promulgazione, pur con tutti i suoi limiti.\nRecentemente, anche nella Chiesa d'Inghilterra \u00e8 iniziata una discussione non pregiudizialmente ostile alla pratica dell'eutanasia: il primo a sollevare il tema \u00e8 stato, nel novembre 2006, il reverendo Tom Butler, vescovo di Southwark, che ha sostenuto la giustezza della sospensione delle cure (\u00abin alcune circostanze\u00bb) anche se si sa che esse porteranno alla morte. La discussione sull'argomento seguiva di poco la presa di posizione della Reale associazione degli ostetrici e ginecologi britannici, che aveva proposto l'eutanasia infantile - anche attiva - per casi di gravissime invalidit\u00e0 neonatali che hanno come unico sbocco una vita vegetativa.\nChiesa Ortodossa.\nLa Chiesa ortodossa condanna l\u2019eutanasia come peccato mortale\nEbraismo.\nL'ebraismo \u00e8 parzialmente diviso sul tema dell'eutanasia. In genere i teorici dell'ebraismo ortodosso si oppongono all'eutanasia, spesso in modo vigoroso, anche se alcuni dimostrano una certa comprensione per l'eutanasia passiva in circostanze limitate. All'interno dell'ebraismo conservativo e riformato, invece, c'\u00e8 un sostegno abbastanza diffuso per l'eutanasia passiva.\nIslam.\nL'Islam vieta categoricamente tutte le forme di suicidio e tutte le azioni che possano agevolare il suicidio di qualcun altro. \u00c8 inoltre vietato per un musulmano pianificare la propria morte per il futuro ma \u00e8 possibile rifiutare terapie Curative. NON \u00e8 accettato l'attacco suicida\nVud\u00f9.\n\u00c8 comune e frequente nel vud\u00f9 la morte vud\u00f9"}
{"id": "911545", "revid": "1573940", "url": "https://it.wikipedia.org/wiki?curid=911545", "title": "Villa Bezzuoli", "text": "La villa Bezzuoli che si trova a Fiesole in via Fontelucente, appartenne al pittore Giuseppe Bezzuoli, (1784-1855) e poi al professor Demostene Macci\u00f2, nato a Pistoia nel 1825 e morto in questa villa il 15 febbraio 1910, come \u00e8 scritto nella lapide all'ingresso degli scavi a Fiesole. Il professor Macci\u00f2 riun\u00ec nella villa molte opere del Bezzuoli, del quale era stato allievo e molti ruderi di monumenti di Fiesole antica.\nIn questa villa abit\u00f2 anche Giuseppe Giusti (1809-1850), che vi compose \"Il re Travicello\", la \"Scritta matrimoniale\" e \"La canzone a Dante\".\nLa villa conserva un busto in marmo del comico Luigi Vestri (1781-1841), scolpito da Lorenzo Bartolini (1777-1850), con epigrafe di Giuseppe Giusti.\nNel 1944 la villa Bezzuoli pass\u00f2 in eredit\u00e0 a Parri Gian Lauro alla morte del Notaio Emilio Macci\u00f2 figlio di Demostene. Nel 1966 fu venduta e ristrutturata."}
{"id": "911591", "revid": "729019", "url": "https://it.wikipedia.org/wiki?curid=911591", "title": "Aeroporto di Kemerovo", "text": "L'aeroporto internazionale di Kemerovo (IATA: KEJ, ICAO: UNEE) (in russo \"\u041c\u0435\u0436\u0434\u0443\u043d\u0430\u0440\u043e\u0434\u043d\u044b\u0439 \u0410\u044d\u0440\u043e\u043f\u043e\u0440\u0442 \u041a\u0435\u043c\u0435\u0440\u043e\u0432\u043e\") \u00e8 un aeroporto situato vicino a Kemerovo, capitale dell'oblast' di Kemerovo, a est dell'oblast' di Novosibirsk, in Russia. La struttura \u00e8 chiamata anche semplicemente aeroporto di Kemerovo.\nDati meteorologici.\nLe condizioni climatiche nella regione presentano temperature che oscillano tra i -45\u00a0\u00b0C ed i +35\u00a0\u00b0C.\nStrategia.\n\u00c8 uno degli scali aeroportuali civili russi pi\u00f9 importanti a sud della Siberia ed uno dei due maggiori aeroporti civili dell'oblast' di Kemerovo. Attualmente \u00e8 aperto a tutti i tipi di volo: locali, nazionali e internazionali.\nNel 2012 all'aeroporto \u00e8 stato dato il nome del cosmonauta sovietico Aleksej Leonov, nato nell'oblast' di Kemerovo.\nTerminal.\nAttualmente all'aeroporto di Kemerovo sono presenti due terminal passeggeri:\nDati tecnici.\nL'aeroporto di Kemerovo \u00e8 attualmente dotato di una pista attiva. La lunghezza della pista attiva \u00e8 di 3,200\u00a0m x 60\u00a0m. La pista dell'aeroporto \u00e8 dotata del sistema PAPI.\nL'aeroporto \u00e8 equipaggiato per la manutenzione, l'atterraggio/decollo degli aerei: Airbus A310, Airbus A319, Airbus A320, Airbus A321, Boeing 737, Boeing 747, Boeing 757, Boeing 767-200, Tupolev Tu-134, Tupolev Tu-154M, Tupolev Tu-204, Ilyushin Il-62M, Ilyushin Il-76, Ilyushin Il-96, Ilyushin Il-114, McDonnell Douglas C-17 Globemaster III, Yakovlev Yak-42, Antonov An-24, Antonov An-26, Antonov An-74, Pilatus PC-12, nonch\u00e9 degli elicotteri di tutti tipi.\nL'aeroporto di Kemerovo \u00e8 uno scalo d'emergenza per gli aeroporti internazionali di Krasnojarsk e Novosibirsk.\nCollegamenti.\nL'aeroporto di Kemerovo si trova a 10\u00a0km dal centro di Kemerovo ed \u00e8 facilmente raggiungibile percorrendo la strada statale per la citt\u00e0 di Kemerovo. Con la strada M53, dall'aeroporto si raggiungono l'oblast' di Tomsk e il vicino aeroporto di Tomsk, l'oblast' di Novosibirsk e l'importante aeroporto di Novosibirsk-Tolma\u010d\u00ebvo ed inoltre il kraj di Krasnojarsk e l'aeroporto di Krasnojarsk-Emel'janovo. Con la strada R384 si raggiungono altre citt\u00e0 dell'oblast' di Kemerovo come Leninsk-Kuzneckij, Novokuzneck e il secondo scalo aereo dell'oblast' di Kemerovo, l'aeroporto di Novokuzneck.\nL'aeroporto \u00e8 servito da numerosi taxi che permettono di raggiungere facilmente le principali citt\u00e0 dell'oblast' di Kemerovo.\nTerminal aeroportuale, \u00e8 facilmente raggiungibile dal centro della citt\u00e0 dalla Stazione di Kemerovo delle Ferrovie russe con la linea no. 101\u017e/d (in russo: 101\u0436/\u0434) del trasporto pubblico municipale, che effettua le fermate intermedie in ulitsa Kirova, vicino al Teatro di Drama di Kemerovo, passa alle Prospettive Kuzneckij e Sovetskij, vicino all'Ufficio Centrale di Poste russe, di fronte alle cineme Kosmos e Jubilejnyj. La prima corsa per l'aeroporto parte dalla stazione ferroviaria alle 06:00 in coincidenze con i principali voli di linea in partenza per Mosca. Inoltre, l'aeroporto \u00e8 raggiungibile con la linea no. 126 in partenza dalla Prospettiva Kosmomol'skij che effettua le fermate intermedie alle Prospettive Leningradskij e Oktjabr'skij, Lenina. La linea no. 126 a volte limita il capolinea ai mercati centrali della citt\u00e0 e non arriva fino all'aeroporto.\nInoltre, l'aeroporto \u00e8 collegato con altri grandi citt\u00e0 dell'oblast' di Kemerovo e dell'oblast' di Tomsk con i collegamenti giornalieri diretti: Novokuzneck, Prokop'evsk, Tomsk, Leninsk-Kuzneckij, Belovo, Kiselevsk, Mezhdurecensk, Anzhero-Sudzhensk, Mariinsk, Tajga, Tashtagol."}
{"id": "911596", "revid": "1543377", "url": "https://it.wikipedia.org/wiki?curid=911596", "title": "Lifetype", "text": "Lifetype \u00e8 un CMS scritto in PHP gratuito di per blogging che, nonostante e la relativamente semplice installazione, permette ottime funzioni di multiblogging, con la creazione di blog separati per ogni utente, autorizzati dall'amministratore per postare."}
{"id": "911601", "revid": "115506035", "url": "https://it.wikipedia.org/wiki?curid=911601", "title": "Gran Premio d'Olanda 1982", "text": "Il Gran Premio d'Olanda 1982 \u00e8 stata la nona prova della stagione 1982 del Campionato mondiale di Formula 1. Si \u00e8 corsa sabato 3 luglio 1982 sul Circuito di Zandvoort. La gara \u00e8 stata vinta dal francese Didier Pironi su Ferrari; per il vincitore si tratt\u00f2 del terzo, e ultimo, successo nel mondiale. Ha preceduto sul traguardo il brasiliano Nelson Piquet su Brabham-BMW e il finlandese Keke Rosberg su Williams-Ford Cosworth.\nVigilia.\nSviluppi futuri.\nBernie Ecclestone si rec\u00f2, a fine giugno, a Mosca per incontrare i massimi dirigenti della Federazione Motoristica sovietica e concordare la tenuta di un Gran Premio nel Paese. Il tracciato sarebbe stato disegnato nei viali attorno all'universit\u00e0.\nAspetti tecnici.\nLa Brabham affid\u00f2 anche a Riccardo Patrese un modello BT50 a motore turbo BMW, modello portato alla vittoria dal compagno di scuderia Nelson Piquet nel precedente gran premio a Montreal. La Williams test\u00f2 una vettura a motore BMW in un sessione di prove sul tracciato di Brands Hatch, con Keke Rosberg, ma prosegu\u00ec in campionato a schierare una vettura a motore Ford Cosworth.\nLa Ligier affid\u00f2 a Jacques Laffite il nuovo modello JS19.\nAspetti sportivi.\nLa gara non era inizialmente inserita nel calendario mondiale per il mancato pagamento, da parte degli organizzatori, della tassa necessaria per l'iscrizione al campionato. Dopo la regolarizzazione della posizione la gara venne reinserita. Il gran premio si disput\u00f2 al sabato, come l'edizione del 1969.\nLa Scuderia Ferrari torn\u00f2 a impiegare due vetture: assieme a Pironi la casa italiana schier\u00f2 un altro francese, Patrick Tambay. Tambay aveva esordito in Formula 1, come Gilles Villeneuve, nel Gran Premio di Gran Bretagna 1977 (anche se, nella gara precedente, era presente ma non si era qualificato), a bordo di un'Ensign della Theodore Racing. Era poi passato alla McLaren tra il 1978 e il 1979, in seguito, nel 1981, aveva corso nuovamente per la Theodore, e a fine stagione per la Ligier. Il suo miglior risultato era stato il quarto posto nel Gran Premio di Svezia 1978. Partecip\u00f2 alla gara regolarmente anche Didier Pironi, uscito di pista, sul Circuito di Le Castellet a met\u00e0 giugno, ad alta velocit\u00e0. Nell'impatto il francese s'incrin\u00f2 una costola.\nLa Lotus sostitu\u00ec l'infortunato Nigel Mansell col pilota di riserva, il brasiliano Roberto Moreno, al debutto nella massima formula, e contemporaneamente impiegato nella F3 inglese. Alla Theodore Racing torn\u00f2 il pilota titolare, Jan Lammers, che prese il posto di Geoff Lees. Si rividero, dopo due gare di assenza, le Toleman, mentre l'Osella, per sostituire Riccardo Paletti, deceduto nel corso del precedente Gran Premio del Canada iscrisse Piercarlo Ghinzani, gi\u00e0 impiegato in un paio di occasioni nel 1981. Ghinzani non prese comunque parte all'evento. A causa dell'alto numero di iscritti si effettuarono nuovamente le prequalifiche.\nNella sessione di prove, che si disput\u00f2 sul tracciato olandese a fine giugno, Elio De Angelis, su Lotus, fece segnare il miglior tempo, con 1'17\"5, nuovo record ufficioso della pista.\nPrequalifiche.\nResoconto.\nL'unico pilota che non riusc\u00ec a prequalificarsi fu Emilio de Villota, su March.\nQualifiche.\nResoconto.\nNella prima giornata di prove il pi\u00f9 rapido fu Ren\u00e9 Arnoux, in 1'14\"233, che precedette il suo compagno di scuderia alla Renault Alain Prost. L'unico altro pilota, a scendere sotto il muro dell'1\"15, fu Nelson Piquet. Dietro al campione del mondo terminarono, pi\u00f9 staccate, le due Ferrari, inframmezzate da Niki Lauda.\nAl venerd\u00ec il grande caldo non consent\u00ec a quasi nessun pilota di migliorare i tempi fatti registrare il giorno precedente. Arnoux conferm\u00f2 la sua \"pole position\", la tredicesima in F1, la ventitreesima per la Renault. Non si qualificarono, tra gli altri, l'esordiente Roberto Moreno, su Lotus, ed Eddie Cheever della Ligier. Durante la sessione Piquet sub\u00ec un'uscita di pista, testando delle pastiglie per i freni in carbonio.\nRisultati.\nI risultati delle qualifiche furono i seguenti:\nGara.\nResoconto.\nJacques Laffite, che aveva provato la Ligier JS19 decise, per la gara di utilizzare il modello JS17.\nAl via Alain Prost prese il comando, davanti al compagno di scuderia Ren\u00e9 Arnoux, poi le due Ferrari di Didier Pironi e Patrick Tambay. Nelson Piquet, autore di una cattiva partenza, venne passato anche da Niki Lauda.\nPironi si port\u00f2 rapidamente al comando, passando gi\u00e0 nel corso del secondo giro Arnoux, e al quinto Prost. Sempre nel corso del secondo passaggio Piquet recuper\u00f2 sia su Lauda che su Tambay, bruciandoli sul rettilineo d'arrivo, posizionandosi al quarto posto. Al terzo giro anche Lauda tent\u00f2 il sorpasso su Tambay, ma senza successo. Nei giri seguenti rinvenne dalla retrovie Keke Rosberg che pass\u00f2 in pochi giri Giacomelli, Lauda e Tambay. Pironi, dopo un terzo di gara, precedeva Prost di 14 secondi e Piquet di 17.\nAl quindicesimo passaggio Piquet ebbe la meglio su Arnoux, ponendosi al terzo posto. La gara del francese s'interruppe poco dopo, al giro 21, quando and\u00f2 dritto alla prima curva, e usc\u00ec di pista a quasi 260\u00a0km/h. La monoposto fin\u00ec sulla barriera fatta dagli pneumatici: venne parzialmente distrutta ma Arnoux sub\u00ec solo una forte contusione alla gamba sinistra.\nAnche la gara dell'altro pilota della Renault, Alain Prost non dur\u00f2 a lungo: si ritir\u00f2 per un guasto al motore al giro 33, dopo che nei giri precedenti era stato passato sia da Piquet che da Rosberg. La gara vedeva sempre al comando Didier Pironi, che precedeva Piquet, Rosberg, Tambay, Lauda, Giacomelli e Daly. Una leggera pioggia fece la sua comparsa sul tracciato, ma fu di breve durata e intensit\u00e0, tanto che nessun pilota fu costretto a montare gomme da bagnato.\nL'irlandese entr\u00f2 in zona punti al giro 36, mentre Tambay cedette via via posizioni, a causa di un problema all'alimentazione: prima a Lauda, poi a lo stesso Daly, infine a Michele Alboreto, che entr\u00f2 in zona punti al 45\u00ba giro.\nLa classifica rimase congelata fino al giro 69 quando Alboreto prese il quinto posto a Daly: il pilota italiano per\u00f2 venne nuovamente passato da quello della Williams. Le due auto si toccarono, Alboreto and\u00f2 in testacoda, e venne passato da Mauro Baldi.\nDidier Pironi vinse per la terza volta nel mondiale, precedendo Nelson Piquet e Keke Rosberg. Per Baldi, il sesto posto, fu il primo arrivo a punti nel mondiale. Il giro pi\u00f9 veloce venne conquistato per la prima volta da Derek Warwick: fu anche il primo gpv per la Toleman tra i costruttori e per la Hart tra i motoristi.\nRisultati.\nI risultati del gran premio furono i seguenti:"}
{"id": "911603", "revid": "124026993", "url": "https://it.wikipedia.org/wiki?curid=911603", "title": "Marchese degli Argugliosi", "text": "Nel 1311 contribu\u00ec a catturare di sorpresa, in Forl\u00ec, Fulceri de Calboli. In questa impresa fu aiutato da altri appartenenti alla sua \"parte\" durante le lotte tra guelfi e ghibellini, come il conte di Romagna Gilberto di Santilla, Niccol\u00f2 da Calboli, Scarpetta e Bartolomeo Ordelaffi.\nGli Orgogliosi rimasero signori di Faenza fino al 1315, quando Paolo de Calboli, figlio di Fulceri tent\u00f2 di rientrare in Forl\u00ec insieme con il padre e con Cecco Ordelaffi, ai danni appunto degli Orgogliosi. Tra gli avversari degli Orgogliosi va annoverato Uberto Malatesta, mentre dalla parte degli Orgogliosi combatt\u00e9 Ferrantino Malatesta. Il colpo di mano riusc\u00ec e gli Orgogliosi furono cacciati da Faenza.\nSecondo la tradizione i de Calboli furono a capo della parte guelfa, mentre gli Orgogliosi erano schierati con gli Ordelaffi ghibellini, ma nelle fasi convulse delle lotte romagnole furono frequenti le lotte anche all'interno della stessa famiglia.\nLe ultime notizie di Marchese Orgogliosi sono del 1316, data presumibile della sua morte.\nMarchese viene ricordato da Dante nel canto XXIV del Purgatorio come grande bevitore che non si saziava mai di bere."}
{"id": "911604", "revid": "287204", "url": "https://it.wikipedia.org/wiki?curid=911604", "title": "Nova Veneza (Goi\u00e1s)", "text": "Nova Veneza \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di An\u00e1polis."}
{"id": "911605", "revid": "1718925", "url": "https://it.wikipedia.org/wiki?curid=911605", "title": "Guayana Esequiba", "text": "La Guayana Esequiba (spesso conosciuta come Territorio Esequibo o, in Venezuela, Zona en Reclamaci\u00f3n) \u00e8 una zona del massiccio della Guyana compresa entro i fiumi Cuyuni e Essequibo, con una estensione territoriale di 159.500 km\u00b2 che la Repubblica cooperativa della Guyana (o semplicemente Guyana) ha incorporato all'interno dei propri confini e la cui sovranit\u00e0 \u00e8 stata reclamata dal Venezuela a livello internazionale per mezzo dell'accordo di Ginevra del 17 febbraio 1966.\nDescrizione.\nIl nome del fiume Esequibo deriva da quello del luogotenente Juan de Esquivel, vissuto nel XVI secolo. I cambi fonetici derivati dalle diverse pronunce indigene ed europee sono responsabili del cambio di alcune lettere nella graf\u00eca del termine.\nL'inclusione del \"Territorio Esequibo\" all'interno dei confini della Guyana fu stabilita nella costituzione del 1980, riformata poi nel 1996, dichiarante che \"\"il territorio di tutte quelle aree comprese nella regione della Guyana prima della creazione della costituzione devono essere dichiarate, tramite atto del parlamento, come parte del territorio statale\". La Gran Bretagna riconobbe come limite occidentale il fiume Esequibo, cartografato politicamente a suo favore nel 1938.\nIl Venezuela, tuttavia, dichiara nell'articolo 10 della sua costituzione del 1899, che \"Il territorio e gli altri spazi geografici della Repubblica sono quelli che corrispondevano al Capitanato Generale del Venezuela prima della trasformazione politica iniziata il 19 di aprile del 1810, con le modifiche risultanti dai trattati e dalle sentenze giudiziali prive di vizi di nullit\u00e0\". Il Capitanato comprendeva i territori dell'antica provincia di Guayana, che occupava la stessa regione Esequiba.\nDopo che ci si appell\u00f2 al governo degli Stati Uniti; si form\u00f2 un tribunale nell'anno 1899, la cui decisione diede forma agli accordi di Parigi. Il trattato si concluse con la cessione del territorio a ovest del fiume Esequibo alla Gran Bretagna. Tuttavia, il Venezuela non fu rappresentato direttamente, dato che i suoi due rappresentanti furono nominati dagli Stati Uniti e non rappresentavano lo stato venezuelano. Fu cos\u00ec che questo paese dichiar\u00f2 la nullit\u00e0 dell'accordo nei decenni seguenti. Pi\u00f9 tardi, Venezuela e Guyana, quest'ultima resasi indipendente, firmarono l'Accordo di Ginevra del 17 febbraio 1966 in cui ci si mise d'accordo per creare una commissione mista per trovare un modo di porre fine alla contesa. Dopo quattro anni senza risultati, si decise di firmare a Trinidad e Tobago il protocollo di Puerto Espa\u00f1a con il fine di continuare la discussione per dodici anni. Ma il Venezuela usc\u00ec nuovamente sconfitto nel 1982, e da quel momento decise di non rinnovare il trattato e di continuare con l'Accordo di Ginevra tramite il Segretario delle Nazioni Unite.\nLa Guayana Esequiba comprende la totalit\u00e0 delle regioni di Barima-Waini, Cuyuni-Mazaruni, Pomeroon-Supenaam, Potaro-Siparuni, Alto Takutu-Alto Essequibo, la parte occidentale della regione di Islas Essequibo-Demerara Occidental, e tutte le divisioni amministrative sotto il controllo della Guyana non riconosciute dal Venezuela\nStoria.\nL'Esequibo.\nDal 1777, con la creazione del Capitanato Generale del Venezuela, si stabilisce come frontiera orientale tra Spagna e Paesi Bassi il fiume Esequibo, dalla sorgente fino alla foce nell'Oceano Atlantico. Tuttavia il possesso del territorio sarebbe de jure, dato che non sarebbe stato colonizzato dal Capitanato Generale del Venezuela (cio\u00e8 dalla Spagna).\nNel 1814 la Gran Bretagna si trov\u00f2 in possesso dei territori coloniali olandesi di Demerara, Berbice ed Esequibo, che passarono a costituire la Guyana Britannica a partire dal 1831. Da quel momento, il governo britannico stimol\u00f2 la permanenza dei coloni nelle terre situate a est del fiume Esequibo, favorito dalla scarsa popolazione di questi territori e dalla situazione del Venezuela, che iniziava allora la sua organizzazione istituzionale. Un altro fattore fu il ruolo della Gran Bretagna come potenza egemonica mondiale nella seconda met\u00e0 del secolo XIX, che le conferir\u00e0 un sostegno internazionale e anche militare nella sua espansione coloniale.\nIl cambio dei confini.\nNel 1834 Robert Schomburg tracci\u00f2 una linea di confine tra Venezuela e Guayana Britannica dal fiume Moruca fino all'Esequibo, di una estensione di 4.290\u00a0km\u00b2. Nel 1839 tracci\u00f2 una seconda linea chiamata Nord-Sud che racchiudeva i territori dalla foce dell'Amacuro fino al Monte Roraima, di una estensione di 141.930\u00a0km\u00b2. La migrazione dei coloni britannici verso i territori situati pi\u00f9 in l\u00e0 della riva sinistra dell'Esequibo dettero origine alla prima protesta del Venezuela nei confronti della Gran Bretagna. I dibattiti cominciarono nel 1844 mediante la proposta del rappresentante del Venezuela, Alejo Fortique, basandosi sul territorio del Capitanato Generale del Venezuela (1777) e sul principio contenuto nell'uti possidetis, di modo che si riconoscesse il fiume Esequibo come linea di confine, allegando documenti alla giurisdizione venezuelana in quelle terre che erano state parte della antica Provincia della Guyana. Il governo britannico, invece, propose che la linea di confine iniziasse alla foce del fiume Moroco e continuasse verso i fiumi Barima e Aunama. Questo significava una frontiera a est dell'Esequibo, e non fu accettata dal governo venezuelano.\nLa maggiore espansione britannica avvenne nel 1888 quando il paese si aggiudic\u00f2 203.310\u00a0km\u00b2.\nL'arbitraggio neutrale di Parigi.\nNel febbraio del 1897 Venezuela e Regno Unito firmarono il Trattato di Washington in cui si proponevano di risolvere il problema mediante un arbitraggio internazionale. Fu cos\u00ec che si stabil\u00ec l'arbitraggio neutrale di Parigi del 1899, che dett\u00f2 il suo parere a favore della Gran Bretagna. Il tribunale speciale avrebbe dovuto essere composto da 2 membri delle parti coinvolte e da un terzo membro neutrale, tuttavia il Venezuela prefer\u00ec che a rappresentare il paese fossero giuristi degli Stati Uniti, Melville Weston Fuller e Davis Josianh Brewer; la parte neutrale dalla Russia rappresentata da Frederic de Martens e in ultimo Charles Baron Rusell e Sir Richard Henn-Collins in rappresentanza del Regno Unito. Le autorit\u00e0 venezuelane accettarono la decisione immediatamente, ma sarebbe stata prontamente messa in dubbio durante l'instaurazione della democrazia in Venezuela nel 1958.\nIl Venezuela partecip\u00f2 alla Commissione Mista delle Frontiere Britannico-Venezuelane tra il 1900 e il 1905 per tracciare definitivamente i confini tra i due paesi che venne firmata nel settembre del 1907. Il dittatore venezuelano Juan Vicente G\u00f3mez fiss\u00f2 nel 1932 il punto di tripla confluenza del Monte Roraima come frontiera tra Brasile, la Guayana Britannica e il Venezuela.\nRiaccendersi del conflitto.\nNel 1963 il Venezuela, per la prima volta e in maniera ufficiale, innanzi all'Organizzazione delle Nazioni Unite reclam\u00f2 come suo il territorio ubicato a est del fiume Esequibo, allegando vizi e tutti quelli che in diritto internazionale si riconoscono come atti contrari alla buona fede da parte del governo britannico, oltre ad una supposta compromissione di alcuni componenti dell'allora corte di arbitraggio col governo britannico. Il governo venezuelano espose nel novembre del 1963 al governo di Londra nove punti su cui si basavano le sue richieste:\nPer il governo britannico le argomentazioni venezuelane erano insostenibili perch\u00e9:\nQuando la Gran Bretagna decise di concedere l'indipendenza alla Guayana Britannica, per l'occasione ribattezzata Guyana, questa divenne Stato parte, cos\u00ec come stabilito dall'articolo 7 dell'Accordo di Ginevra che la Guyana ratific\u00f2 lo stesso giorno della sua indipendenza, riconoscendo in questo modo il reclamo venezuelano circa il territorio al margine occidentale del fiume Esequibo.\nNegoziazioni dal 1983.\nNel 1983 il Venezuela propose la negoziazione diretta alla Guyana, ma questa non accett\u00f2 e contropropose tre alternative (attraverso l'Assemblea Generale dell'ONU o il Consiglio di Sicurezza dell'ONU o la Corte Internazionale di Giustizia) che il Venezuela rifiut\u00f2. Per iniziativa del Venezuela, dal 1983 la disputa di confini cominci\u00f2 a svolgersi sotto gli auspici del Segretario generale delle Nazioni Unite, secondo il dettato dell'articolo 33 della Carta delle Nazioni Unite in merito ai mezzi di soluzione pacifica delle controversie internazionali. Nel 1987 Guyana e Venezuela decisero infine di accettare il metodo dei \"buoni uffici\", che venne attivato dal 1989 ed \u00e8 ancora in corso."}
{"id": "911609", "revid": "123898490", "url": "https://it.wikipedia.org/wiki?curid=911609", "title": "H\u00e9ctor Yazalde", "text": "Attaccante della Nazionale argentina e di varie squadre di club europee e argentine, realizz\u00f2 46 reti nel campionato portoghese 1973-1974, militando nello Sporting Clube de Portugal, aggiudicandosi pertanto la Scarpa d'Oro. Mor\u00ec a 51 anni, nel 1997, a Buenos Aires, a causa di un'emorragia interna.\nCarriera.\nClub.\nNato in un sobborgo di Buenos Aires, Yazalde visse tutta la sua infanzia e adolescenza in condizioni economiche disagiate.\nA 20 anni era un attaccante titolare dell'Independiente; alla sua prima stagione europea, nel 1973-1974, vinse la Scarpa d'oro come miglior cannoniere dell'intero continente, realizzando il record di 46 reti in una sola stagione. Il primato fu battuto, nei campionati europei, dal rumeno Dudu Georgescu, della Dinamo Bucarest, segn\u00f2 47 gol, appena uno in pi\u00f9 di Yazalde, nel campionato 1976-1977.\nIl 16 luglio 1973 spos\u00f2 a Buenos Aires l'attrice portoghese Britt Nichols, dalla quale ebbe un figlio.\nNel 1975 pass\u00f2 all'Olympique Marsiglia. In seguito torn\u00f2 in Argentina, dove termin\u00f2 la carriera di calciatore e intraprese quella di dirigente sportivo.\nNazionale.\nIn nazionale gioc\u00f2 10 partite, partecipando al : nella partita contro l'Haiti segn\u00f2 due gol, che rimasero le sue uniche marcature con l\"'Albiceleste\"."}
{"id": "911610", "revid": "46931", "url": "https://it.wikipedia.org/wiki?curid=911610", "title": "Guayana Essequiba", "text": ""}
{"id": "911611", "revid": "161374", "url": "https://it.wikipedia.org/wiki?curid=911611", "title": "Yazalde", "text": ""}
{"id": "911612", "revid": "1896559", "url": "https://it.wikipedia.org/wiki?curid=911612", "title": "Multiutenza", "text": "La multiutenza \u00e8, in informatica, la possibilit\u00e0 di pi\u00f9 utenti di accedere ad una data funzione o risorsa di un sistema informatico.\n\u00c8 un'organizzazione gerarchica della memoria che permette ad un servizio di interfacciarsi con pi\u00f9 utenti tramite diversi terminali, assegnando periodicamente le risorse e permettendo ad ogni programma di evolvere indipendentemente dagli altri. In alcuni casi gli utenti possono essere connessi in contemporanea (questo avviene in server oppure in siti web o applicazioni web). Ad esempio essa \u00e8 presente in gran parte dei sistemi operativi, forum, blog e negli altri siti web dinamici, oltre che in tutti i siti web che permettono la registrazione.\nLa multiutenza divide coloro che accedono al sistema in tre categorie principali:\nI primi, sono coloro che hanno accesso sull'intero sistema, senza nessuna restrizione, e possono cambiare il livello d'accesso agli altri utenti ed eseguire particolari configurazioni di sistema. I secondi sono coloro che hanno il permesso di accedere ad alcune zone ristrette agli utenti normali. Gli ultimi sono coloro che possono accedere al sistema, ma non possono effettuare modifiche sostanziali all'apparato informatico.\nPer operare in multiutenza l'unit\u00e0 centrale di elaborazione (CPU) deve disporre di uno specifico sistema operativo che sar\u00e0 multitasking (pi\u00f9 operazioni insieme) e multiutente (Windows Server, Unix e i sistemi operativi delle grandi macchine tipo mainframe). La multiutenza dipende solo dal sistema operativo."}
{"id": "911616", "revid": "54354", "url": "https://it.wikipedia.org/wiki?curid=911616", "title": "Sumatra Settentrionale", "text": "Sumatra Settentrionale (in indonesiano \"Sumatera Utara\") \u00e8 una provincia dell'Indonesia, situata nella parte settentrionale dell'isola di Sumatra, con circa 13 milioni di abitanti.\nLa capitale della provincia \u00e8 Medan.\nLa provincia che si estende tra lo Stretto di Malacca e l'Oceano indiano, confina a nord con la provincia di Aceh ed a sud con le province di Riau e Sumatra Occidentale.\nDal punto di vista amministrativo la provincia \u00e8 suddivisa nelle seguenti reggenze (\"kabupaten\") e citt\u00e0 (\"kota\") con i rispettivi capoluoghi:"}
{"id": "911619", "revid": "1391549", "url": "https://it.wikipedia.org/wiki?curid=911619", "title": "Townsville", "text": "Townsville ( ab. nel 2006) \u00e8 una citt\u00e0 della costa nord-orientale dell'Australia, nello Stato del Queensland, prospiciente la sezione mediana della Grande barriera corallina. \nStoria e descrizione.\nSi tratta del centro urbano pi\u00f9 popoloso a nord della \"Sunshine Coast\" ed \u00e8 considerata la capitale \"de facto\" del Queensland settentrionale, in quanto ospita un significativo numero di uffici governativi e amministrativi dello Stato.\nFondata nel 1903 con il nome di Robert Towns, Townsville che si trova sul litorale nord-orientale dell'Australia, adiacente alla sezione centrale della Grande Barriera Corallina. La citt\u00e0 gode mediamente ogni anno di 300 giorni di sole, rendendola una popolare meta turistica per tutti i mesi dell'anno.\nGeografia antropica.\nSuddivisioni amministrative.\nL'area metropolitana di Townsville \u00e8 divisa in due zone amministrative, la citt\u00e0 di Townsville vera e propria e la citt\u00e0 di Thuringowa, che sono amministrate rispettivamente dal Consiglio distrettuale di Townsville e dal Consiglio distrettuale di Thuringowa. Solitamente all'area urbana ci si riferisce collettivamente col nome di Townsville, mentre localmente le due zone sono chiamate \"le citt\u00e0 gemelle\" o Townsville/Thuringowa.\nNell'isola Magnetic Island \u00e8 presente il villaggio Nelly Bay.\nSociet\u00e0.\nEvoluzione demografica.\nLe pi\u00f9 recenti statistiche sulla popolazione dell'area metropolitana di Townsville riportano una popolazione di abitanti (giugno 2005). La popolazione totale delle due aree territoriali che si trovano fra il fiume Reid nel sud-est e Paluma nel nord-ovest \u00e8 valutata in abitanti (rispettivamente e ).\nSport.\nLa citt\u00e0 \u00e8 sede della squadra di rugby a 13 dei North Queensland Cowboys impegnata in National Rugby League, torneo vinto nel 2015. Dal 2020 gioca al North Queensland Stadium.\nDal 1993 al 2016 erano attivi i Townsville Crocodiles squadra di pallacanestro impegnata nel National Basketball League.\nEventi.\nLo stadio cittadino, il Willows Sports Complex ha ospitato l'edizione 2003 del mondiale di rugby a 15 e due di quello di rugby a 13 (2008 e 2017).\nNel maggio 2007 si sono tenuti a Townsville i Campionati del Mondo di sci nautico per atleti diversamente abili. Competizione come sempre molto sentita, ha dato luogo a numerosi record del mondo in varie categorie.\nAmministrazione.\nTownsville \u00e8 il maggior centro urbano a nord della \"Sunshine Coast\" australiana. La citt\u00e0 \u00e8 considerata come la capitale ufficiosa del Queensland del nord, dal momento che essa ospita una concentrazione amministrativa governativa e non governativa significativa per la met\u00e0 settentrionale dello Stato."}
{"id": "911620", "revid": "466539", "url": "https://it.wikipedia.org/wiki?curid=911620", "title": "Ettore Pancini", "text": "Biografia.\nI primi anni.\nFiglio secondogenito di Giulio Pancini, che discendeva da una vecchia famiglia friulana di Varmo, in provincia di Udine, e lavorava come ingegnere presso il comune di Venezia, e di Maria Galeazzi, era il fratello minore di Mario Pancini, ingegnere della SADE, e aveva anche una sorella, Irene. Comp\u00ec le scuole dell'infanzia e dell'obbligo a Venezia. In ragione della vivacit\u00e0 del suo carattere, fu mandato dai genitori a studiare alla scuola militare Nunziatella di Napoli, dove consegu\u00ec la maturit\u00e0 classica. Ritornato a Padova a fine studi, si iscrisse al corso di laurea in matematica presso l'universit\u00e0 cittadina, per poi transitare alla facolt\u00e0 di fisica subito dopo il primo anno.\nFisico sperimentale, si laure\u00f2 a Padova nel 1938 con Bruno Rossi e, nel 1940, divenne assistente di Gilberto Bernardini a Roma. Richiamato nel febbraio 1941 come sottotenente di artiglieria contraerea, trascorse gli anni della guerra alternando il lavoro di ricerca nella fisica dei raggi cosmici all'impegno attivo nella resistenza. Nell'inverno 1942-43, durante un breve periodo di licenza, lavor\u00f2 al Plateau Rosa con Bernardini e Oreste Piccioni.\nNella resistenza.\nDopo l'armistizio di Cassibile si aggreg\u00f2 alla resistenza padovana, diventando comandante di una squadra GAP e responsabile per il PCI nel CLN veneto. Nel 1944 fu nominato comandante dei gruppi di azione partigiana di Venezia.\nDopoguerra.\nTrasferitosi dall'Istituto di fisica di Padova a quello di Roma, nel 1945 partecip\u00f2 alla fase finale del celebre esperimento noto come \"esperimento di Conversi-Pancini-Piccioni\", ribaltando i risultati ottenuti da Conversi e Piccioni che avevano precedentemente utilizzato lo stesso apparato sperimentale. Il nuovo risultato port\u00f2 alla scoperta che il muone, particella presente nei raggi cosmici, non era il mediatore delle Interazioni Forti come ritenuto erroneamente fino ad allora. L'esperimento di Conversi, Pancini, Piccioni segn\u00f2 la nascita della fisica delle alte energie. Per tali studi, fu nominato cinque volte per l'assegnazione del Premio Nobel per la fisica.\nNel 1947, per sviluppare gli studi dei raggi cosmici in alta quota, progett\u00f2 e realizz\u00f2, insieme a Bernardini e Claudio Longo, il Laboratorio della Testa Grigia, in Valle d'Aosta, a 3480 m s.l.m., che poi diresse dal 1949 al 1952. Nel 1952 divenne professore di fisica all'Universit\u00e0 di Genova e, dal 1961, si trasfer\u00ec all'Universit\u00e0 di Napoli. Nel novembre 1956, dopo il decimo congresso del Partito Comunista Sovietico svoltosi a Mosca, e in occasione del quale Chru\u0161\u010d\u00ebv fece una severa critica del periodo staliniano, si allontan\u00f2 dal PCI, come del resto altri, ma molto silenziosamente. Il 24 novembre 1968, cinque anni dopo il disastro del Vajont, il fratello Mario si suicid\u00f2 per il rimorso e anche la sventurata madre, cieca e senza risorse, mor\u00ec cinque mesi dopo, il 16 aprile 1969.\nNel 1969, lasci\u00f2 definitivamente il Partito comunista italiano, per passare con il gruppo del Manifesto. Partecip\u00f2 alle elezioni politiche del 1979 e alle elezioni regionali del 1980 come candidato di Democrazia Proletaria. Fu uno degli esponenti della rinascita della fisica sperimentale italiana dopo il dissolvimento della Scuola di Roma. La povert\u00e0 di mezzi e, allo stesso tempo, l'ingegnosit\u00e0 di questa rinascita traspare dalle parole di Giovanni Boato, che fu suo collaboratore a Genova:\nVita privata.\nNel 1941 spos\u00f2 Elda Rupil ed ebbe quattro figli: Barbara, Alessandra, Giulio e Alice."}
{"id": "911624", "revid": "228587", "url": "https://it.wikipedia.org/wiki?curid=911624", "title": "Transistor-transistor logic", "text": "Transistor-transistor logic (TTL) \u00e8 stata la prima tecnologia di circuiti integrati (IC) ad essere diffusa su scala globale in una grande variet\u00e0 di applicazioni, come i computer, i controlli industriali, la strumentazione di laboratorio, nell'elettronica di consumo, le apparecchiature musicali, eccetera.\nStoria.\nLa tecnologia venne inventata nel 1961 da James L. Buie di TRW; i primi circuiti integrati commerciali con dispositivi TTL sono stati prodotti da Sylvania nel 1963. Nel 1964 la Texas Instruments introdusse sul mercato la serie 5400 (per specifiche e applicazioni militari) e successivamente la serie 7400 (per specifiche e applicazioni commerciali), una famiglia di circuiti integrati comprendente un'ampia gamma di funzioni logiche. La serie 7400 (anche nota come serie 74xx, dal prefisso costante dato ad ogni componente) divenne uno standard industriale, e molte industrie, tra le quali Motorola e National Semiconductor, cominciarono anche loro a produrre questa famiglia di dispositivi; alcune industrie produssero dispositivi in questa tecnologia, molti dei quali compatibili in modo diretto con la serie 7400, ma definendoli con sigle proprietarie, una delle pi\u00f9 diffuse fu la serie 9300 di Fairchild Semiconductor. \nVersioni successive di questa famiglia furono la \"LS\", relativamente veloce con consumi di corrente ridotti, la \"S\", caratterizzata da maggiore velocit\u00e0 di commutazione a scapito del consumo di corrente e la \"C\", direttamente in concorrenza con la serie 4000 in tecnologia CMOS, (stessa funzione con identica piedinatura) e consumi estremamente bassi. La stessa famiglia di dispositivi \u00e8 prodotta anche nella versione \"military\" con sigla 54xx, caratterizzata da un pi\u00f9 ampio margine di temperatura di lavoro garantita (-55 ~ 125\u00a0\u00b0C) a differenza della prima, limitata a 0 ~ 75\u00a0\u00b0C, il materiale del package di questa famiglia (come in altre), poteva essere in resina o ceramica, la seconda assegnata alla classe di temperatura con margine pi\u00f9 esteso.\nFunzioni.\nCon la tecnologia TTL \u00e8 possibile realizzare molte funzioni, quali (la lista non \u00e8 esaustiva):\nUtilizzo.\nLa TTL \u00e8 una tecnologia dall'importante impatto sociale, perch\u00e9 grazie al suo basso costo rese economico l'utilizzo di approcci digitali laddove prima si utilizzavano metodi analogici. Ad esempio, il Kenbak-1, uno dei primi Personal Computer, usava chip TTL al posto di un singolo microprocessore, che non esisteva ancora nel 1971; uno degli ultimi computer ad utilizzare questa famiglia di chip fu l'Olivetti P6060 presentato nel 1975, il quale aveva la CPU realizzata su una coppia di schede in vetronite delle dimensioni 15 X 20 cm.\nTecnologie derivate.\nHLL.\nLa logica HLL (Logica ad alto livello) nota col nome di LSL (Logica a bassa velocit\u00e0) in cui le applicazioni industriali in ambiente molto rumoroso a causa di commutazioni veniva compensato con reti a logica lentissima tra gli anni sessanta e ottanta."}
{"id": "911626", "revid": "729019", "url": "https://it.wikipedia.org/wiki?curid=911626", "title": "Live in Japan (Fair Warning)", "text": "Live In Japan \u00e8 il primo album dal vivo del gruppo AOR/hard rock tedesco Fair Warning."}
{"id": "911628", "revid": "287204", "url": "https://it.wikipedia.org/wiki?curid=911628", "title": "Goi\u00e0s", "text": ""}
{"id": "911629", "revid": "287204", "url": "https://it.wikipedia.org/wiki?curid=911629", "title": "Nova Veneza", "text": "Nova Veneza \u00e8 il nome di due municipi del Brasile"}
{"id": "911630", "revid": "287204", "url": "https://it.wikipedia.org/wiki?curid=911630", "title": "Utopia, andata e ritorno", "text": "Utopia, andata e ritorno (\"The Unteleported Man\") \u00e8 un romanzo di fantascienza scritto nel 1966 da Philip K. Dick.\nQuesto romanzo breve \u00e8 stato pubblicato nel 1964 sulla rivista \"Fantastic\" e successivamente su un paperback Ace Double. A Dick era stato commissionato un ampliamento per trasformare il testo in un romanzo vero e proprio, che l'autore scrisse ma che non venne pubblicato se non dopo la sua morte (nel 1983), col titolo \"Lies, Inc.\"\nLa casa editrice Fanucci ha pubblicato, nel 2013, un'edizione del romanzo dal titolo Menzogne S.p.a.\nTrama.\nAnno 2014. Rachmael ben Applebaum \u00e8 convinto che la colonia planetaria della Bocca della Balena non sia il paradiso che tutti credono, e che in realt\u00e0 si tratti di una specie di prigione planetaria o di \"Soluzione finale\" al problema della sovrappopolazione della Terra, architettata dalla societ\u00e0 Trails of Hoffman.\nApplebaum progetta di raggiungere la colonia viaggiando sulla propria astronave, l'ultima di propriet\u00e0 privata, invece che di affidarsi al teletrasporto. Ingaggia Matson Glazier-Holliday, capo della Lies Inc., perch\u00e9 lo rifornisca di pezzi di ricambio che gli servono per dormire durante i diciotto anni del viaggio nello spazio fino alla Bocca della Balena. Il tentativo fallisce, e Rachmael deve affrontare il lungo viaggio da sveglio.\nNel frattempo Matson raggiunge la Bocca della balena col teletrasporto e viene assassinato, ma la sua assistente Freya invia sulla Terra un messaggio cifrato per rivelare che sulla colonia \u00e8 stata fondata una societ\u00e0 militarista in stile spartano. Le Nazioni Unite captano il messaggio e chiudono il teletrasporto."}
{"id": "911631", "revid": "767487", "url": "https://it.wikipedia.org/wiki?curid=911631", "title": "Live at Home (Fair Warning)", "text": "Live At Home \u00e8 il secondo album dal vivo del gruppo AOR/hard rock tedesco Fair Warning."}
{"id": "911634", "revid": "1573940", "url": "https://it.wikipedia.org/wiki?curid=911634", "title": "Muricidae", "text": "I Muricidi (Muricidae ) sono una famiglia di molluschi gasteropodi della sottoclasse Caenogastropoda. Sono l'unica famiglia della superfamiglia Muricoidea .\nErano apprezzati sin dall'antichit\u00e0 da Fenici, Greci e Romani poich\u00e9 da essi si estraeva la porpora per tingere di rosso i tessuti.\nDescrizione.\nTutti i muricidi hanno un opercolo corneo e un piede robusto e forte.\nQuesta famiglia appare nei fossili dell'Aptiano (Cretaceo).\nBiologia.\nEssi possono perforare il guscio di altri molluschi attraverso l'azione abrasiva della radula unita alla secrezione di particolari enzimi che riescono a dissolverne il duro rivestimento calcareo. Oltre ai molluschi si nutrono di vermi, crostacei e spugne.\nDistribuzione e habitat.\nLa famiglia comprende circa un migliaio di specie distribuite sia nelle regioni tropicali che in quelle temperate.\nTassonomia.\nLa famiglia \u00e8 composta da dodici sottofamiglie e oltre 200 generi:\nDei Muricidi fa anche parte un genere non assegnato ad alcuna sottofamiglia:"}
{"id": "911635", "revid": "599013", "url": "https://it.wikipedia.org/wiki?curid=911635", "title": "Tara Kirk", "text": "Specializzata nella rana ha vinto una medaglia d'argento nella staffetta 4x100\u00a0m misti alle Olimpiadi di Atene 2004."}
{"id": "911638", "revid": "75433", "url": "https://it.wikipedia.org/wiki?curid=911638", "title": "Famiglia Palizzi", "text": ""}
{"id": "911639", "revid": "1305772", "url": "https://it.wikipedia.org/wiki?curid=911639", "title": "Keyhole Markup Language", "text": "Il KML (Keyhole Markup Language) \u00e8 un linguaggio basato su XML creato per gestire dati geospaziali in tre dimensioni nei programmi Google Earth, Google Maps, EarthBrowser () e Google Desktop. \nLa parola \"keyhole\" \u00e8 un vecchio nome che viene dal software da cui deriva Google Earth; il software fu prodotto a sua volta dalla Keyhole, Inc che fu acquisita da Google nel 2004. Il termine \"keyhole\" ricorda il nome dei satelliti di ricognizione KH, il vecchio sistema di ricognizione militare statunitense. KML \u00e8 diventato uno standard aperto internazionale riconosciuto da Open Geospatial Consortium nel 2008.\nIl file KML specifica un set di elementi (segnalibri geografici, immagini, poligoni, modelli 3D, descrizioni ed etichette testuali...) da visualizzare in Google Earth, Maps e Mobile. Ogni locazione ha obbligatoriamente una longitudine e una latitudine. Altri dati possono rendere la visualizzazione pi\u00f9 specifica, come inclinazione, inquadratura e quota del punto di vista che insieme definiscono una \"vista\". KML condivide parte della sua grammatica strutturale con il GML . \nAlcune informazioni KML non possono essere visualizzate in Google Maps.\nSpesso i file KML sono distribuiti come KMZ, che sono file ZIP compressi con estensione \".kmz\". Quando un KMZ viene decompresso, al suo interno \u00e8 presente un singolo file \"doc.kml\", contenente tutti gli overlays e le icone referenziate nel KML.\nEsempio.\n &lt;?xml version=\"1.0\" encoding=\"UTF-8\"?&gt;\n &lt;kml xmlns=\"http://earth.google.com/kml/2.0\"&gt;\n &lt;Placemark&gt;\n &lt;description&gt;New York City&lt;/description&gt;\n &lt;name&gt;New York City&lt;/name&gt;\n &lt;Point&gt;\n &lt;coordinates&gt;-74.006393,40.714172,0&lt;/coordinates&gt;\n &lt;/Point&gt;\n &lt;/Placemark&gt;\n &lt;/kml&gt;"}
{"id": "911640", "revid": "1310927", "url": "https://it.wikipedia.org/wiki?curid=911640", "title": "Athletic Club Ajaccien", "text": "L'Athletic Club Ajaccien, meglio noto come Ajaccio, \u00e8 una societ\u00e0 calcistica francese con sede nella citt\u00e0 di Ajaccio. Milita in Ligue 2, la seconda divisione del campionato francese.\nL'Ajaccio ha vinto due campionati di Division 2 nel 1967 e nel 2002 e un Championnat National nel 1998. Il club corso ha raggiunto come livello pi\u00f9 alto la Ligue 1, categoria alla quale ha preso parte per tredici volte.\nI colori sociali sono il bianco e il rosso e disputa le partite casalinghe nello stadio Fran\u00e7ois Coty.\nStoria.\nSecondo le fonti pi\u00f9 accreditate l'Ajaccio gioc\u00f2 i suoi primi incontri nella stagione 1909-10. I colori sociali che adott\u00f2 (e che sono usati tuttora) furono il bianco e il rosso. Nonostante giocasse in quello che prima era un deposito di sabbia, la squadra si spost\u00f2, su insistenza del suocero del presidente Louis Baretti, in uno stadio pi\u00f9 pulito e sicuro. Lo stadio poteva contenere circa 5 000 persone, ed \u00e8 stato usato fino al 1969.\nL'Ajaccio \u00e8 stato nominato campione di Corsica in otto occasioni (1920, 1921, 1934, 1939, 1948, 1950, 1955) ed \u00e8 stata, insieme a Gaz\u00e9lec Ajaccio e SC Bastia, una delle dominatrici del suddetto campionato. La rivalit\u00e0 tra queste tre squadre era risaputa; durante la finale di Coppa di Corsica del 1948 tra Ajaccio e Bastia si verificarono episodi di violenza, tanto che gli spettatori per proteggersi, usarono gli ombrelli come scudi. La finale fu interrotta e ripetuta. L'AC Ajaccio divenne un club professionistico nel 1965. Inizialmente adott\u00f2 come stemma del club un orso polare, poi adott\u00f2 lo stemma attuale raffigurante un moro stilizzato.\nL'allenatore Olivier Pantaloni, nella stagione 2010-2011, ha riportato la squadra corsa in Ligue 1. Alla fine del girone d'andata l'Ajaccio \u00e8 ultimo in classifica con 15 punti, a 3 dalla zona salvezza. La squadra disputa un ottimo girone di ritorno, che le permette di conquistare una meritata salvezza, chiudendo a tre punti sopra la zona retrocessione. Nella Ligue 1 2012-2013 ottiene un'altra salvezza, terminando in diciassettesima posizione, un punto sopra la zona retrocessione. Il campionato 2013-2014, iniziato con buone speranza, termina malissimo: la squadra corsa retrocede gi\u00e0 il 20 aprile a causa della sconfitta per 2-1 a Bastia e lascia la Ligue 1 con soli 23 punti. L'allenatore, per il campionato successivo, \u00e8 ancora Christian Bracconi, chiamato a sostituire Ravanelli nel novembre 2013. A novembre, stante la pessima situazione di classifica, che vede l'Ajaccio impelagato nelle zone basse anche in Ligue 2, la societ\u00e0 corsa esonera Bracconi, chiamando in panchina Olivier Pantaloni, artefice dell'ultima promozione nella massima serie. Il 12 marzo 2015 il presidente Alain Orsoni si dimette dalla sua carica. La squadra, nonostante varie brutte sconfitte, riesce a raggiungere il diciassettesimo posto, a +1 sull', e la conseguente salvezza in Ligue 2.\nDopo due stagioni anonime, l\u2019ACA 2017-18 torna a sognare la promozione, che, dopo l\u2019eccellente terzo posto, sfuma soltanto nella finale playoff persa contro il Tolosa.\nL\u2019annata 2018-19, partita discretamente, si rivela l\u2019ennesimo calvario sulla via della salvezza, ottenuta nuovamente nelle ultimissime giornate per una manciata di punti di vantaggio sui cugini del GFC Ajaccio.\nLa stagione 2019-20, prima dello stop decretato in primavera a causa del Covid-19, risulta ottima, nonostante i consueti problemi finanziari estivi avessero messo in pericolo l\u2019iscrizione: grazie al migliore score esterno del torneo (lontano dalla Corsica, i biancorossi avevano ottenuto 30 punti in 14 gare), l\u2019ACA si era issata al terzo posto, con appena una lunghezza di ritardo dalla zona promozione diretta. Il 30 aprile 2020, la LFP stabilisce che dalla Ligue 1 retrocedono le ultime due piazzate, dalla Ligue 2 sono promosse le prime due classificate. Anche se con appena un punto di ritardo dalla seconda, il Lens, l\u2019Ajaccio si trova costretto a disputare la cadetteria anche per la stagione 2020-21.\nColori e simboli.\nColori.\nLe principali colorazioni presenti sulle maglie dell'Ajaccio sono il rosso e il bianco.\nSimboli ufficiali.\nStemma.\nLo stemma dell'Ajaccio utilizzato fino al 2014 aveva disegnati su di esso la testa di un moro, simbolo della Corsica e lo stemma cittadino nel quale sono presenti due leoni che sorreggono una colonna. Nel 2014 viene adottato un nuovo stemma che ha disegnata la testa di un moro e anche un orso, simbolo della squadra.\nStrutture.\nStadio.\nL'Ajaccio dopo aver disputato le partite di casa in uno stadio da 5 000 posti si spost\u00f2 allo stadio Fran\u00e7ois Coty, dotato di una capacit\u00e0 di 10 660 posti.\nTifoseria.\nStoria.\nIn Corsica, l'Ajaccio ha ottenuto un seguito minore rispetto al , considerata la squadra di calcio pi\u00f9 prestigiosa dell'isola a met\u00e0 degli anni 70. Inoltre, i suoi sostenitori sono concentrati nei dintorni di Ajaccio, nel Valinco, nel Taravo e nell'Alta Rocca, mentre il Bastia \u00e8 seguito in quasi tutta l'isola. Dal 2002, il principale gruppo di ultras \u00e8 il \"Rebel Bears\".\nGemellaggi e rivalit\u00e0.\nI primi derby disputati dal'Ajaccio sono stati giocati nei campionati regionali corsi, nel 1959-1960 e nel 1960-1961. Nel 1967-1968, nella Coupe de France si incontrano l'AC Ajaccio e il GFC Ajaccio, che si scontrano negli ottavi di finale allo Stade V\u00e9lodrome de Marseille. Di fronte a 17.000 spettatori. La partita di ritorno si giocher\u00e0 a Parigi, al Parc des Princes e vincer\u00e0 il Gaz\u00e9lec. I due club si incontrano di nuovo nel Championnat Nationale per la stagione 1997-1998. Durante la stagione 2014-2015, Gaz\u00e9lec Ajaccio e AC Ajaccio si sfideranno nelle partite del campionato Ligue 2: il 15 agosto 2014 allo stadio Ange Casanova e il 23 gennaio 2015 allo stadio Fran\u00e7ois Coty. Le formazioni si affronteranno ancora nelle stagioni 2016-2017 e 2017-2018 in Ligue 2.\nOrganico.\nRosa 2021-2022.\n\"Aggiornata 27 gennaio 2022.\""}
{"id": "911641", "revid": "1776051", "url": "https://it.wikipedia.org/wiki?curid=911641", "title": "The Call of the East - Live in Japan", "text": "The Call Of The East - Live in Japan \u00e8 un DVD che riprende dal vivo la performance del gruppo hard rock tedesco Fair Warning al \"Club Citt\u00e0\", Kawasaki, Giappone, il 18 aprile 1993."}
{"id": "911644", "revid": "767487", "url": "https://it.wikipedia.org/wiki?curid=911644", "title": "Svitlana Bondarenko", "text": "Specializzata nella rana ha partecipato alle Olimpiadi di Atlanta 1996 e Atene 2004."}
{"id": "911649", "revid": "767487", "url": "https://it.wikipedia.org/wiki?curid=911649", "title": "Legio III Isaura", "text": "La Legio III \"Isaura\" (\"dell'Isauria\") era una legione romana attestata dalla fine del III secolo agli inizi del V secolo.\nIl ruolo della legione era quello di proteggere i territori della Isauria dagli attacchi delle popolazioni delle montagne vicine. La III \"Isaura\" fu raccolta non oltre il regno dell'imperatore Diocleziano (284-305), anche se \u00e8 possibile che sia stata fondata da Probo (276-282), il quale nel 278.\nLa \"Notitia dignitatum\", un documento dell'inizio del V secolo, colloca la III e la sua gemella II \"Isaura\" ancora in quella regione, al comando del \"comes rei militaris per Isauriam\", nell'esercito campale del \"magister militum per orientem\"."}
{"id": "911652", "revid": "287204", "url": "https://it.wikipedia.org/wiki?curid=911652", "title": "Mr. Lars, sognatore d'armi", "text": "Mr. Lars, sognatore d'armi (\"The Zap Gun\"), edito anche come Il sognatore d'armi, \u00e8 un romanzo di fantascienza di Philip K. Dick pubblicato nel 1967.\n\u00c8 uno sguardo molto crudele sul futuro da parte di un autore che si \u00e8 sempre distinto per la considerazione dedicata alla realt\u00e0 alternativa, virtuale, che induce a sovrapporre piani diversi di esistenza."}
{"id": "911653", "revid": "1442080", "url": "https://it.wikipedia.org/wiki?curid=911653", "title": "Gran Premio del Sudafrica 1982", "text": "Il Gran Premio del Sudafrica 1982 \u00e8 stata la prima prova della stagione 1982 del Campionato mondiale di Formula 1. Si \u00e8 corsa sabato 23 gennaio 1982 sul Circuito di Kyalami. La gara \u00e8 stata vinta dal francese Alain Prost su Renault; per il vincitore si tratt\u00f2 del quarto successo nel mondiale. Ha preceduto sul traguardo l'argentino Carlos Reutemann, su Williams-Ford Cosworth e l'altro francese Ren\u00e9 Arnoux, anch'egli su Renault.\nPer Reutemann fu il quarantacinquesimo, e ultimo, podio in una gara valida per il mondiale di Formula 1. All'epoca tale risultato rappresentava il record tra i piloti.\nLa vigilia della gara fu infiammata da uno scontro tra i piloti da un lato e Federazione Internazionale Sport Automobilistico (FISA) e Formula One Constructors Association (FOCA) dall'altro.\nFu l'ultimo gran premio, valido come prova del campionato mondiale di Formula 1, a effettuarsi a gennaio.\nVigilia.\nAspetti tecnici.\nLa prima gara stagione vide, come usuale, l'esordio per alcune nuove monoposto. La Brabham utilizz\u00f2 il modello BT50, gi\u00e0 testato nel corso della stagione 1981. Tale modello era spinto da un motore BMW turbo, architettura 4L da 1.500\u00a0cm\u00b3. La casa tedesca rientrava nel mondiale di Formula 1 dopo le apparizioni sporadiche degli anni cinquanta e sessanta. L'ultimo gran premio disputato era stato il Gran Premio di Germania 1968, quando un motore BMW era montato su una Lola di Formula 2, guidata da Hubert Hahne. Cos\u00ec ben sette case costruttrici di motori diversi furono iscritte alla gara: oltre a BMW, anche Ford Cosworth, Ferrari, Matra, Hart, Renault e Alfa Romeo, come non succedeva dal Gran Premio del Canada 1968.\nLa March present\u00f2 la 821, la Ferrari la 126 C2, l'Arrows la A4. Presentarono nuove versioni di vetture gi\u00e0 utilizzate la McLaren, che affid\u00f2 a John Watson la MP4/1B, la Lotus con la 87B, la Renault, con la RE30B, la Fittipaldi la 8D, mentre la Toleman forn\u00ec a Derek Warwick il modello TG181C e a Teo Fabi il modello B, entrambi all'esordio.\nAspetti sportivi.\nIl gran premio torn\u00f2 a essere valido quale prova del campionato mondiale di Formula 1 dopo un anno di assenza. Nel 1981 infatti la prova, inizialmente prevista come prima gara del Campionato mondiale di Formula 1 1981, venne successivamente considerata non valida e perci\u00f2 non figura tra i gran premi del campionato. La cancellazione fu dovuta alla guerra in atto per il controllo della Formula 1 tra la Federazione Internazionale Sport Automobilistico (FISA) presieduta da Jean-Marie Balestre e la Formula One Constructors Association (FOCA) guidata da Bernie Ecclestone. Fu una gara con vetture di Formula 1, anche se ufficialmente definita di Formula Libre.\nNiki Lauda annunci\u00f2 il suo ritorno alle corse per la stagione 1982. L'austriaco, campione del mondo nel e nel con la Scuderia Ferrari, non svel\u00f2 subito con quale team avrebbe ripreso le competizioni, anche se era probabile un suo approdo alla McLaren, anche perch\u00e9, a met\u00e0 settembre 1981 Lauda ne aveva testato una presso il circuito inglese di Donington Park. L'ufficializzazione dell'ingaggio arriv\u00f2 a novembre.\nIl campione del mondo 1980, l'australiano Alan Jones, annunci\u00f2 invece la sua intenzione di ritirarsi dalle corse a fine della stagione 1981. Il 30 ottobre 1981 anche l'altro pilota della Williams, Carlos Reutemann, annunci\u00f2 la sua volont\u00e0 di abbandonare la massima serie, considerando chiuso il suo ciclo sportivo. Questo annuncio fece riconsiderare a Jones l'opportunit\u00e0 di restare in F1 con la Williams. Nel frattempo la Williams assunse Keke Rosberg, che nel 1981 aveva corso per la Fittipaldi, A sorpresa, il 17 dicembre, ultimo giorno utile per la determinazione dei piloti da iscrivere al campionato, Frank Williams convinse Reutemann a rientrare in Formula 1. L'argentino, nel frattempo, aveva ricevuto richieste da Arrows e dalla Renault.\nDurante il fine settimana del Gran Premio di Las Vegas 1981 venne annunciato il passaggio di Eddie Cheever dalla Tyrrell alla Ligier, per prendere il posto di Patrick Tambay. La Tyrrell, a sua volta, conferm\u00f2 Michele Alboreto e gli affianc\u00f2 Slim Borgudd, che l'anno precedente aveva esordito in F1 con l'ATS. La Brabham, per far coppia col neo campione del mondo Piquet, assunse Riccardo Patrese, proveniente dalla Arrows. Anche un altro ex campione del mondo, Mario Andretti, abbandon\u00f2 la F1 (nel 1981 era stato impiegato dall'Alfa Romeo, pur in presenza di un'offerta dell'Ensign. La casa milanese lo sostitu\u00ec con Andrea De Cesaris, uscito dalla McLaren, che aveva esordito in F1 proprio con l'Alfa.\nL'ATS iscrisse due vetture: una per il tedesco Manfred Winkelhock (una sola presenza per lui nel mondiale con la qualificazione nel Gran Premio d'Italia 1980 con un'Arrows) e l'altra per il cileno Eliseo Salazar, che nel 1981 si era diviso tra March ed Ensign. Quest'ultima port\u00f2 solo una vettura, affidata al colombiano Roberto Guerrero, esordiente nella categoria e giunto settimo nel Campionato europeo di Formula 2 1981. Anche la March torn\u00f2 a iscrivere due vetture, dopo che nella parte finale della stagione 1981 aveva fatto correre il solo Derek Daly. La coppia dei piloti fu composta dal rientrante pilota tedesco Jochen Mass (per lui 96 gran premi tra il 1973 e il 1980, con la vittoria nel Gran Premio di Spagna 1975) e l'esordiente brasiliano Raul Boesel, giunto terzo nel campionato inglese di F3 1981. Daly pass\u00f2 alla Theodore, in luogo di Marc Surer.\nL'elvetico pass\u00f2 all'Arrows, ove trov\u00f2 Mauro Baldi, pilota italiano, anche lui all'esordio nel \"circus\", e vincitore della F3 europea 1981. Un altro giovane pilota italiano si assicur\u00f2 un volante in F1: Riccardo Paletti, proveniente dalla F2, sostitu\u00ec Beppe Gabbiani all'Osella, ove fece coppia con Jean-Pierre Jarier. Il terzo pilota italiano esordiente fu Teo Fabi, ingaggiato dalla Toleman. La Fittipaldi schier\u00f2 il solo Chico Serra, anche se Johnny Cecotto, venezuelano proveniente dal motomondiale venne contattato nel caso la scuderia brasiliana avesse deciso di schierare una seconda monoposto. La \"Caloi\", sponsor del team, chiese anche a Emerson Fittipaldi di tornare a competere nel mondiale, ma senza successo. Ferrari, Lotus e Renault confermarono i piloti della stagione precedente.\nIl 15 gennaio, nel corso di test in preparazione del Gran Premio, Marc Surer usc\u00ec di pista e si frattur\u00f2 una gamba. La Arrows lo sostitu\u00ec con Brian Henton, ex pilota della Toleman. In questi test il pi\u00f9 rapido fu Nelson Piquet, su Brabham-BMW, che fece segnare il tempo di 1'06\"74, tempo pi\u00f9 basso di ben sei secondi da quanto ottenuto dallo stesso brasiliano nelle qualifiche dell'edizione 1981. Nei test svolti al luned\u00ec, prima della gara, il pi\u00f9 rapido fu invece Alain Prost su Renault, che chiuse a 1'05\"83, davanti ai ferraristi Didier Pironi e Gilles Villeneuve. Il francese si conferm\u00f2 al marted\u00ec con 1'05\"44, davanti a Nelson Piquet. La giornata fu caratterizzata da un grosso spavento per Niki Lauda che perse l'uso dei freni al termine del rettilineo dei box. Riusc\u00ec per\u00f2 a controllare la vettura senza riportare danni. Anche Riccardo Paletti dell'Osella ebbe un incidente, ma senza conseguenze.\nLo sciopero dei piloti.\nLa vigilia della gara venne sconvolta dalla battaglia che si accese tra i piloti da un lato (guidati da Niki Lauda, Gilles Villeneuve e Didier Pironi, rappresentanti della GPDA) e la FISA e la FOCA dall'altro.\nI piloti si rifiutavano di sottoscrivere l'articolo 58 del regolamento sportivo, vincolante al rilascio della superlicenza, nel quale i piloti si impegnavano a non fare causa per qualunque ragione agli organizzatori dei gran premi. La modifica del regolamento era stata decisa in una riunione della Commissione per la Formula 1, del 18 dicembre 1981, che aveva fissato definitivamente i regolamenti per la stagione 1982. Un altro punto contestato era una sorta di vincolo che le scuderie ponevano verso i piloti, che non avrebbero pi\u00f9 potuto liberarsi dai contratti firmati, per correre con un altro team. Altre due questioni che avevano suscitato la perplessit\u00e0 dei pilota erano l'obbligo di rispettare \"tutte\" le regole del mondiale, e quello di non ledere l'immagine della F1.\nI piloti contestavano soprattutto il punto sulla liberazione dai contratti sottoscritti, a loro dire suggerito da Bernie Ecclestone e Max Mosley, per evitare la risoluzione unilaterale del contratto tra team e piloti, come era successo a fine 1980 quando Alain Prost aveva lasciato la McLaren per andare alla Renault, nonostante fosse ancora legato alla scuderia di Colnbrook. Al mercoled\u00ec, prima della gara, erano ancora sette i piloti che non avevano firmato il regolamento: Bruno Giacomelli, Andrea De Cesaris, Didier Pironi, Gilles Villeneuve, Jacques Laffite, Ren\u00e9 Arnoux e Niki Lauda. Decisero poi anch'essi di firmarlo, al fine di essere considerati concorrenti e quindi di poter presentare la loro protesta.\nPironi, in qualit\u00e0 di rappresentante dei piloti, lesse un comunicato nel quale affermava che \u201ci piloti non si sentono in grado di salire sulle macchine perch\u00e9 non in condizione per farlo\u201d e annunciava uno sciopero per le prove del giorno successivo (in Sud Africa si correva al sabato). Alla sera la situazione sembr\u00f2 sbloccarsi con l'impegno della Federazione a rivedere il regolamento contestato.\nAl gioved\u00ec mattina tutti i piloti (tranne il ritardatario Jochen Mass) si presentarono al circuito, salirono su un pulmino del \"Kyalami Ranch\" (l'albergo che li ospitava), e si recarono al \"Sunnyside Park Hotel\" di Johannesburg, ove fissarono la loro base, in completa solitudine da manager e \"entourage\". Il manager della March, John McDonald, tent\u00f2 di bloccare con la sua vettura il pulmino prima di venire allontanato da Laffite. Tale partenza imped\u00ec la tenuta delle prequalifiche (alle quali avrebbero dovuto partecipare cinque vetture: le due Osella, le due Toleman e una March) e della prima sessione di prove libere, tanto che gli organizzatori proposero lo slittamento della corsa di una settimana e decisero di eliminare d'ufficio dalla gara tutte le cinque vetture che avrebbero dovuto svolgere le prequalifiche. Gli organizzatori, a seguito di un ricorso, tornarono sui loro passi, riammettendo le vetture alle prequalifiche ma si rivolsero anche alla magistratura per sequestrare tutte le monoposto presenti.\nPironi e Mass, in qualit\u00e0 di portavoce dei piloti, restarono al circuito per trattare col presidente della FISA Jean-Marie Balestre. Balestre dichiar\u00f2 che i piloti avevano commesso un errore grave nel non rispettare il regolamento delle superlicenze, del quale erano gi\u00e0 stati informati il 18 dicembre; il presidente della FISA evidenzi\u00f2 come vi era stato tutto il tempo per discuterne; ricord\u00f2 le sanzioni a cui sarebbero andati incontro e annunci\u00f2 che la Federazione aveva accettato la proposta degli organizzatori di correre il 30 gennaio, anche con altri piloti. Infine incolp\u00f2 Niki Lauda di essere il vero artefice della situazione.\nLa proposta della FISA, di rimandare la questione a dopo il gran premio, venne rigettata dai piloti: ci\u00f2 fece saltare anche la sessione ufficiale pomeridiana del gioved\u00ec. Tutte le vetture vennero riportate nei garage e la Federazione comunic\u00f2 che tutti i piloti avevano la Superlicenza sospesa. Tra questi risultava per\u00f2 anche Marc Surer che, causa dei postumi dell'incidente di pochi giorni prima, era stato sostituito e non era presente al gran premio. La FISA, successivamente, per venire incontro alle esigenze degli organizzatori, concesse validit\u00e0 al gran premio anche se vi avessero preso parte solo 15 piloti, con qualifiche limitate al solo venerd\u00ec.\nI piloti, intanto, si stabilirono nella hall dell'albergo, preferendo rimanere uniti, non optando cos\u00ec per le normali stanze, al fine di evitare che qualche pilota potesse abbandonare il fronte della protesta. Alla sera diversi direttori sportivi delle varie scuderie si recarono presso la riunione dei piloti per tentare una mediazione e per convincere i piloti a uscire dal loro ritiro.\nIl patron della Brabham e presidente della FOCA, Bernie Ecclestone, minacci\u00f2 di licenziare in tronco i suoi due piloti, il campione del mondo in carica Nelson Piquet e l'italiano Riccardo Patrese; Ecclestone inoltre punt\u00f2 il dito contro Lauda, indicandolo come il fomentatore della rivolta. Molto dura era anche la posizione di Max Mosley, della March; pi\u00f9 accomodante invece la Ferrari, che con Marco Piccinini aveva tentato di trovare un accordo, pur non considerando vessatorie le clausole della Superlicenza.\nNella notte Jochen Mass (che afferm\u00f2 che la situazione della sua scuderia - la March - non gli permetteva un diverso comportamento) e Teo Fabi abbandonarono il gruppo e si recarono al circuito. Keke Rosberg accus\u00f2 Fabi di aver tradito i colleghi: \"He ran like a chicken and lost our respect forever, not because he left but because he betrayed us. He went straight to Ecclestone and Balestre, and told them everything we had discussed\". Fabi replic\u00f2 affermando che quanto concesso verbalmente al gioved\u00ec era per lui gi\u00e0 sufficiente.\nAl venerd\u00ec mattina Didier Pironi torn\u00f2 a trattare con Balestre e raggiunse un accordo (annunciato verso le 10:15) per correre il gran premio, rinviando ulteriormente la questione della superlicenza. Alle 11 i piloti si recarono in autodromo e le prove poterono infine cominciare, concentrandosi tutte al venerd\u00ec. Balestre ringrazi\u00f2 per la mediazione il direttore sportivo dell'Alfa Romeo Pierluigi Corbari, mentre Pironi sottoline\u00f2 il ruolo di Niki Lauda quale guida dei piloti. Bernie Ecclestone imped\u00ec per\u00f2 a Nelson Piquet di partecipare alla sessione, non considerandolo in grado di correre. Morris Nunn, dell'Ensign, ritir\u00f2 la sua macchina e lasci\u00f2 cos\u00ec senza volante Guerrero. Maurer, proprietario della squadra di Formula 2 per cui Guerrero correva, si era opposto al suo utilizzo, innescando cos\u00ec una battaglia legale: Nunn fu quindi costretto a ritirare il proprio pilota e, in un comunicato stampa, afferm\u00f2 che il colombiano non avrebbe corso in quanto non era in buone condizioni psicofisiche.\nQualifiche.\nResoconto.\nLe prove libere iniziarono con un'ora di ritardo rispetto al previsto, seguite, nel primo pomeriggio, dalla sessione di prove valide per lo schieramento. Alle 10, ora inizialmente prevista per le prime prove, si rec\u00f2 in pista il solo Jochen Mass, che uscendo dai box invest\u00ec, senza gravi conseguenze, il direttore sportivo della Renault Jean Sage. Subito gli \"steward\" esposero la bandiera nera, per fermare le prove del pilota della March.\nNelle prove ufficiali si rivide Nelson Piquet, che ottenne il via libera dal medico del circuito, dopo che il medico della F1, Sid Watkins, gli aveva impedito di prendere parte alle libere. Questo comportamento della Brabham spinse nuovamente i piloti a minacciare di non correre la gara. La sessione venne anche penalizzata da un forte temporale che, di fatto, ne ridusse la durata.\nLa \"pole position\" venne ottenuta da Ren\u00e9 Arnoux, della Renault, che precedette proprio Piquet. Per il francese si tratto della decima \"pole\" nel mondiale. Le prime tre file dello schieramento vennero occupate da vetture spinte da motori turbo: il primo dei piloti con motore aspirato era Keke Rosberg, settimo. Si qualific\u00f2 tredicesimo Niki Lauda, anche se inizialmente, per un errore sul monitor dei tempi, l'austriaco risultava non qualificato.\nRisultati.\nI risultati delle qualifiche furono i seguenti:\nGara.\nResoconto.\nAl via Ren\u00e9 Arnoux mantenne il comando, seguito da Alain Prost e Gilles Villeneuve, mentre l'altro pilota partito dalla prima fila, Nelson Piquet, part\u00ec malissimo e precipit\u00f2 in tredicesima posizione. A seguire Villeneuve vi era l'altro pilota della Ferrari, Didier Pironi, poi Keke Rosberg, Riccardo Patrese, Jacques Laffite, Michele Alboreto e Carlos Reutemann. Alboreto perse due posizioni nei giri seguenti, mentre Reutemann, dopo aver passato l'italiano, pass\u00f2 anche Laffite. Al quarto giro Piquet termin\u00f2 la sua corsa uscendo di pista alla \"Crownthorn\". Al quinto giro Patrese prese la quinta posizione a Rosberg; il giro seguente il finlandese fu passato anche dal compagno di scuderia Reutemann.\nAl settimo giro termin\u00f2 la gara anche per Villeneuve, col motore turbo fuori uso. Scalava cos\u00ec in terza posizione Pironi, seguito da Patrese e Reutemann. Al quattordicesimo passaggio cambi\u00f2 la testa della corsa: Alain Prost approfitt\u00f2 di alcuni doppiaggi e pass\u00f2 Arnoux sul rettilineo principale. Quattro giri dopo anche l'altra Brabham, quella di Patrese, fu costretta al ritiro, per guai al propulsore turbo. La classifica vedeva cos\u00ec in testa Prost, seguito da Arnoux, Pironi (staccato di sette secondi dal leader), Reutemann, Rosberg, Watson e Alboreto. Ancora un giro e Niki Lauda si port\u00f2 in settima posizione, passando Alboreto.\nAl giro 25 Didier Pironi, costretto al cambio gomme, dovette andare ai box. Rientr\u00f2 in pista solo ottavo. Il francese per\u00f2 fu capace di una bella rimonta passando, in poche tornate, prima Alboreto, poi Lauda. Ora le due Renault avevano un margine di un minuto sulle due Williams. Il dominio delle vetture francesi si incrin\u00f2 al giro 41 quando Prost fu vittima di una foratura che lo costrinse ai box. Ripass\u00f2 cos\u00ec in testa Arnoux. Prost, appena rientrato in pista, fu vittima di una seconda foratura, che lo spinse all'ottavo posto della classifica, a un giro da Arnoux. Tra il quarantaquattresimo el quarantacinquesimo giro Pironi pass\u00f2 John Watson e Keke Rosberg, tornando cos\u00ec terzo.\nArnoux stava intanto procedendo pi\u00f9 lentamente per le vibrazioni che la sua vettura produceva dovuta allo sporco raccolto dagli pneumatici. Prost invece proseguiva la sua rimonta, si sdoppi\u00f2 e pass\u00f2 Lauda, entrando nella zona dei punti. Al giro 55 Prost si trov\u00f2 quarto, dopo aver passato Watson e Rosberg. Reutemann si avvicin\u00f2 ad Arnoux, ma, nello stesso tempo anche Didier Pironi e Alain Prost si avvicinarono all'argentino, tanto che al giro 61 entrambi lo passarono. Solo un giro e Prost pass\u00f2 Pironi, posizionandosi cos\u00ec al secondo posto. Il motore della Ferrari stava perdendo potenza, tanto che Pironi venne, poco dopo, passato nuovamente da Carlos Reutemann. Pi\u00f9 dietro Lauda passava, nel frattempo, sia Watson che Rosberg.\nAl sessantottesimo giro Alain Prost torn\u00f2 infine al comando della gara, superando Arnoux. Al giro 71, dopo essere stato superato anche da Lauda, Pironi si ferm\u00f2 ai box per tentrare di riparare il turbo. A quattro tornate dal termine Carlos Reutemann conquist\u00f2 la seconda posizione, passando un Arnoux sempre pi\u00f9 in difficolt\u00e0. Alain Prost si aggiudic\u00f2 la sua quarta gara iridata, precedendo Reutemann, Arnoux, Lauda, Rosberg e Watson.\nRisultati.\nI risultati del gran premio furono i seguenti:\nDecisioni della giuria ed epilogo.\nAl termine della gara la Williams di Carlos Reutemann venne trovata con un peso di 571 kg, nove in meno rispetto a quanto previsto dal regolamento. Ai tecnici della scuderia venne consentito di rabboccare il serbatoio dell'olio e lo speciale serbatoio dell'acqua montato sulla vettura. I commissari ammonirono la scuderia britannica a non ricorrere in futuro a tale stratagemma.\nMezz'ora dopo la fine del GP i commissari sportivi convocarono tutti i piloti per informarli che erano state sospese le loro licenze internazionali, compresa la superlicenza, necessaria per la F1, che era stato sospesa su decisione diretta di Jean-Marie Balestre, presidente della FISA. I soli quattro piloti ai quali la licenza non era stata sospesa erano Teo Fabi, Jochen Mass, Brian Henton e Marc Surer. I piloti erano accusati di aver impedito la tenuta delle pre-qualifiche e di aver costretto a ridurre a uno solo i giorni di prova; di aver violato l'articolo 8 del regolamento sportivo e l'articolo 68 del codice; di aver presentato alla FIA un ultimatum considerato inaccetabile; di aver messo in pericolo la tenuta del gran premio.\nBalestre annunci\u00f2 una riunione della FISA per il gioved\u00ec successivo alla gara per decidere il da farsi e, soprattutto, quale multa comminare ai piloti ribelli. Sia la scelta di sospendere le licenze internazionali sia quella di sospendere le Superlicenza erano considerate illegittime dai piloti in quanto, in merito alle prime, solo le singole federazioni nazionali di appartenenza dei singoli piloti avevano il potere di sospenderle, mentre la Superlicenza poteva essere sospesa solo dal comitato esecutivo della FISA e non dal suo presidente autonomamente.\nTutte le scuderie fecero ricorso contro la decisione di sospendere le licenze internazionali all'Automobile Club del Sudafrica che aveva 30 giorni di tempo per rispondere: se avesse confermato la decisione, un ulteriore ricorso sarebbe stato inviato alla stessa FISA, che sarebbe stata invece direttamente investita del ricorso in merito alle Superlicenza. I piloti, nel frattempo, spingevano per le dimissioni di Balestre. La Commissione Sportiva Automobilistica Italiana critic\u00f2 la FISA per l'eccessivo peso dato agli interessi della FOCA e riconobbe ai piloti la legittimit\u00e0 della loro protesta.\nNella riunione del 28 gennaio la FISA decise di multare di 10.000 dollari e la sospensione condizionale per 5 corse per i prossimi due anni quei piloti gi\u00e0 multati per i fatti del Gran Premio del Belgio 1981 ovvero Patrese, Pironi, Villeneuve, Prost, Giacomelli e Laffite. Tutti gli altri 23 piloti vennero multati di 5.000 dollari e due gare con la condizionale (ovvero tutti gli altri piloti del mondiale di F1 tranne Mass e Fabi).\nContro queste proposte si schierarono 5 membri del comitato esecutivo della FISA, tra cui Marco Piccinini, rappresentante dei costruttori automobilistici presenti in F1. Piccinini, dirigente della Ferrari, afferm\u00f2 anche che in caso di squalifica dei piloti, possibile in caso di mancato pagamento della sanzione pecuniaria, la casa italiana non avrebbe corso il successivo Gran Premio d'Argentina, gara per\u00f2 messa in dubbio proprio per questa vicenda delle squalifiche. Un'analoga posizione era espressa anche da Frank Williams. La Grand Prix Drivers' Association rigett\u00f2 le sanzioni e afferm\u00f2 che i suoi membri non avrebbero pagato la sanzione.\nIl 4 febbraio, intanto, l'ACA (Automobile Club d'Argentina), annunci\u00f2 la sua volont\u00e0 di sospendere il proprio gran premio, seconda prova stagionale fissata per il 7 marzo, stante l'incertezza in merito alla vicenda delle squalifiche dei piloti. L'ACA si riserv\u00f2 comunque di stabilire in seguito una nuova data. La situazione incerta metteva in dubbio anche la terza prova del mondiale, il Gran Premio del Brasile. Pochi giorni dopo venne l'annuncio ufficiale della cancellazione del Gran Premio d'Argentina per addotte motivazioni economiche, ma sul quale pendeva sempre l'incertezza della situazione del campionato.\nDue giorni dopo la FISA comunic\u00f2 che erano state pagate le multe relative a undici piloti: il saldo per\u00f2 non era stato effettuato dai piloti stessi ma dalle loro scuderie. Si trattava dei piloti di Brabham, McLaren, Williams, Lotus, del solo pilota dell'Ensign Roberto Guerrero e del solo pilota della Toleman multato, ovvero Derek Warwick. Si aggiungeva a questi anche Manfred Winkelhock dell'ATS, che aveva saldato il dovuto in proprio. Il 7 febbraio i piloti fondarono la \"Professional Racing Drivers' Association\", in sostituzione della GPDA, con a capo Didier Pironi. La nuova organizzazione ribad\u00ec la contrariet\u00e0 alle decisioni della FISA.\nIl 17 febbraio, in una riunione tenuta a Maranello, alla quale parteciparono tutte le scuderie legate alle grandi case costruttrici impegnate nel mondiale di F1 (ad eccezione della Ligier ma con la presenza di Osella e Toleman), venne redatto un comunicato che chiedeva alla FISA la difesa di un'autorit\u00e0 sportiva imparziale e oggettiva, la promozione di una giustizia sportiva rigorosa, una stabilit\u00e0 del regolamento tecnico a tutto il 1984 e l'applicazione integrale degli accordi sanciti dal Patto della Concordia in materia di gestione finanziaria. Infine le case espressero solidariet\u00e0 ai propri piloti.\nIl 20 febbraio il Tribunale d'Appello dell'Automobile Club del Sudafrica accolse il ricorso di Renault, Ferrari e Alfa Romeo, contro la sospensione delle licenze internazionali dei piloti, decise dalla FISA dopo la gara. Il 26 febbraio il Tribunale della FFSA, la Federazione Sportiva Automobilistica Francese, assolse anch'essa i piloti francesi coinvolti nella vicenda sudafricana, come gi\u00e0 fatto dalla sua omologa CSAI per i piloti italiani; la FFSA era presieduta dallo stesso Balestre.\nIl 6 marzo, infine, il Tribunale d'Appello della FIA, riunito a Parigi, ridusse le multe a 5.000 $ e la sospensione a una sola gara, con la condizionale di sei mesi, a partire dal 28 gennaio; il tribunale accolse le richieste d'appello dei piloti contro le sospensione delle superlicenze, tranne che per Carlos Reutemann e Chico Serra, in assenza di una richiesta in tal senso da parte delle rispettive federazioni argentina e brasiliana. Il tribunale, per\u00f2, critic\u00f2 la forma di protesta adottata dai piloti."}
{"id": "911655", "revid": "1161730", "url": "https://it.wikipedia.org/wiki?curid=911655", "title": "Internazionalismo", "text": " \nL'internazionalismo \u00e8 un movimento e un'ideologia politica, nata nel XIX secolo, che auspica una maggiore cooperazione politica ed economica tra le popolazioni di diverse nazioni per il beneficio di tutti. Sebbene col termine \"internazionalismo\" si intenda solitamente far riferimento all'internazionalismo proletario sono nate in seguito scuole di pensiero che sostengono e appoggiano l'esistenza di un \"internazionalismo liberale\".\nInternazionalismo proletario.\nL'Internazionalismo proletario o socialista \u00e8 una teoria poggiante sulle basi del socialismo utopistico ed evolutasi successivamente sulle parole d'ordine del Manifesto del Partito Comunista di Karl Marx e Friedrich Engels edito nel 1848, il cui concetto base consiste nel fatto che i membri della classe operaia debbano agire in solidariet\u00e0 verso la rivoluzione globale e in supporto dei lavoratori degli altri paesi, piuttosto che seguire soltanto un percorso nazionale. L'internazionalismo proletario \u00e8 riassunto nello slogan: \"Proletari di tutti i paesi, unitevi!\", l'ultima riga del \"Manifesto del Partito Comunista\". \nL'internazionalismo proletario \u00e8 considerato un deterrente contro la guerre tra nazioni, poich\u00e9 non \u00e8 nell'interesse delle persone di classe proletaria imbracciare le armi tra loro, invece \u00e8 pi\u00f9 utile che lo facciano contro la borghesia, che, secondo il Marxismo, opprime i lavoratori. Mediante la solidariet\u00e0 fra i proletari di tutte le nazioni si potr\u00e0 arrivare alla fine dei conflitti fra nazioni, e quindi alla scomparsa delle stesse come stati nazionali (in base alla nota teoria marxiana dell'estinzione dello stato). Secondo la teoria marxista l'avversario dell'internazionalismo proletario \u00e8 il nazionalismo borghese: in sintesi l'internazionalismo marxista considera la divisione del mondo in classi, nazioni e religioni un ostacolo allo sviluppo della civilt\u00e0 umana. \nL'internazionalismo entrer\u00e0 a far parte di molte teorie comuniste poggianti su base socialista, cos\u00ec come nell'anarchismo, e verr\u00e0 in termini pratici osteggiato dalle teorie del socialismo reale, come nello stalinismo, in qualche modo di stampo non internazionalista, ma nazionalista e panslavista. Nel XXI secolo l'internazionalismo proletario \u00e8 molto spesso considerato in stretto rapporto con il pensiero e con i movimenti No Global contro la globalizzazione e il capitalismo del mondo occidentale. Lo scopo \u00e8 quello di costruire un'Europa \"dei popoli\", abolendo totalmente lo \"Stato-nazione\", ritenuto ormai obsoleto, secondo una concezione anarcoide vagheggiata soprattutto dal Socialismo utopistico e, sebbene in forme e maniere differenti, dallo stesso Marx nel XIX secolo.\nInternazionalismo liberale.\nL'internazionalismo liberale, in forte contrapposizione con l'internazionalismo proletario, \u00e8 caratterizzato dall'idea della reciproca collaborazione fra le nazioni per la loro convivenza pacifica. Con questo intento nel XX secolo, dopo le due guerre mondiali, sorsero gli organismi internazionali, nati per mantenere la pace ed il rispetto di norme comuni in tutto il mondo. Un antesignano importante dell'internazionalismo liberale \u00e8 considerato il famoso trattato \"Per la pace perpetua\" (1795), in cui il filosofo Immanuel Kant auspica una fattiva collaborazione fra i vari Stati d'Europa per eliminare le guerre. Questa unione fra Stati non \u00e8 per\u00f2 considerata da Kant come una confederazione di Stati che formino uno stato unitario (come invece la Svizzera e gli Stati Uniti d'America), ma \u00e8 ritenuta sempre revocabile. Questa \"sorta di unit\u00e0 nella diversit\u00e0\" deve peraltro mantenere gli Stati nazionali. \"Il sentimento cosmopolitico\", tipicamente illuministico, deve cercare di evitare ogni tipo di conflittualit\u00e0 fra gli Stati stessi. \nKant lumeggia uno Stato repubblicano parlamentare (contraddistinto, come in Montesquieu, dalla divisione dei poteri legislativo, esecutivo e giudiziario) in rapporto giuridico con altri Stati, allo stesso modo intesi come parlamentari. In ci\u00f2 Kant \u00e8 lontano dalla visione nazionalistica dello Stato-nazione autarchico \"intesa come individuo\", come \u00e8 vagheggiata da Fichte (nello \"Stato commerciale chiuso\" del 1800 e nei \"Discorsi alla nazione tedesca\" del 1807-1808) e pi\u00f9 tardi da Hegel (nei \"Lineamenti di filosofia del diritto\" del 1821 e nelle \"Lezioni sulla filosofia della storia\" pubblicate postume).\nCon Fichte ed Hegel infatti nascer\u00e0 il nazionalismo tedesco, che porter\u00e0 all'unificazione della Germania (negli anni '70 del '800), ma getter\u00e0 le basi del totalitarismo del '900. Pertanto l'internazionalismo liberale, oltre che essere in contrasto con l'internazionalismo proletario, \u00e8 in contrasto anche con il nazionalismo."}
{"id": "911660", "revid": "1702319", "url": "https://it.wikipedia.org/wiki?curid=911660", "title": "Chiesa di San Bartolomeo della Certosa", "text": "La chiesa di San Bartolomeo della Certosa \u00e8 un luogo di culto cattolico di Genova, situato nel rione Certosa del quartiere di Rivarolo, in val Polcevera.\nIl complesso monastico - conosciuto anche con l'appellativo di Certosa di Rivarolo - \u00e8 costituito da pi\u00f9 ambienti: chiesa, battistero, cappella delle donne, chiostro piccolo, chiostro grande.\nLa chiesa, affiancata dalla superstite cappella intitolata a San Bartolomeo a destra, si trova con la facciata attaccata all'antistante secondo chiostro ed il coro contiguo al retrostante secondo chiostro. Il battistero \u00e8 contiguo alla chiesa, sul lato sinistro. confinante e con la facciata e con il secondo chiostro.\nStoria.\nLa certosa sorse nel 1297 su terreni donati da Bartolomeo Di Negro (da cui la dedicazione al santo Bartolomeo), in un luogo nel quale probabilmente sorgeva una piccola costruzione religiosa.\nIl primo chiostro si trova sul retro dell'abside. \u00c8 il pi\u00f9 antico e anche fu adibito a cimitero. \u00c8 attrezzato a giardino pubblico, mentre le sue gallerie sono in degrado per l'attuale uso abitativo. La sua struttura si articola su una pianta quadrata, con arcate su pilastri, di aspetto piuttosto dimesso; sopra questo primo ordine si trova quella che fu la galleria del primo piano, con colonne, che venne costruita in un secondo tempo. La presenza di questo secondo loggiato risale al momento in cui nella Certosa si insedia un gruppo piccolo di monaci, circa una decina, che vi risiedono stabilmente.\nLa certosa fu aggregata alla Lombardia fin dalla sua nascita, quando dipendeva dalla certosa di Santa Maria del Casotto, presso Cuneo. I rapporti con la Lombardia si sarebbero protratti a lungo nel corso dei secoli.Stando allo storico Giacomo Giscardi il complesso monastico venne completamente ricostruito nel 1530; ma nel caso \u00e8 pi\u00f9 probabile che, piuttosto che una ricostruzione totale, si sia trattato di un rimaneggiamento, col riutilizzo delle strutture gotiche della navata che sono infatti anteriori del XV secolo.\nIl Quattrocento.\nLa ricostruzione o ristrutturazione ebbe luogo dopo che la Certosa acquist\u00f2 importanza e ricchezze nel XV secolo, periodo in cui viene superato dalla Chiesa il travaglio del Grande Scisma, e in occasione del quale a Genova si avvia una ristrutturazione di vari complessi conventuali, patrocinata dal pontefice Eugenio IV, che contava su questi nuclei come capisaldi della sua riforma. A Genova erano cos\u00ec stati potenziati i conventi di Santa Maria di Castello e riformati quelli della Cervara, della Santissima Annunziata di Sturla, della Madonna del Monte e altri. Tale epoca storica pare la pi\u00f9 adatta per una ricostruzione quasi completa.\nL'importanza allora acquisita dal convento appare evidente dai potenti patrocinatori che ebbe: i Doria, gli Spinola, i Di Negro.Lazzaro Doria innalz\u00f2 la sua cappella nel 1472: per questa venne commissionata una tavola a Vincenzo Foppa, poi perduta. Era il momento in cui Foppa tornava per la seconda volta in Liguria, dal 1485, quando aveva una fama ormai sicura. In quell'occasione oltre alla commissione di Lazzaro Doria per la cappella di famiglia alla Certosa di Rivarolo, aveva altri incarichi: Manfredo Fornari gli richiedeva opere per la certosa di Santa Maria di Loreto fuori Savona, Marco Grimaldi per la cappella della Compagnia di San Sebastiano nella cattedrale di San Lorenzo e, infine, maggiore di tutti, il cardinale Giuliano Della Rovere, nipote di papa Sisto IV (e futuro papa con il nome di Giulio II), impegnato in una massiccia promozione di immagine nella natia Savona, gli affidava lo smisurato polittico che, restaurato nelle parti superstiti, \u00e8 ora nella cattedrale di Nostra Signora Assunta di Savona.\nAlla cappella Doria si aggiunse quella di Giorgio Spinola nel 1480; entrambe le cappelle vennero demolite nel XIX secolo. Tra le cappelle sopravvisse soltanto quella di San Bartolomeo, che venne trasformata nel 1473 da Bernardino di Negro.\nNel XV secolo la Certosa diventa un importante polo culturale, ed a dimostrarlo resta la presenza, importante per la storia della scultura genovese, dei due altari Doria e Spinola. Questi altari avevano portali forse eseguiti da Giovanni da Campione. Essi, una volta demolite le cappelle, si trovano uno al Victoria &amp; Albert Museum di Londra, mentre l'altro \u00e8 ancora visibile in loco (previo appuntamento). La loro tipologia di portale li evidenzia come rappresentativi, stando al processo evolutivo delineato da Hanno-Walter Kruft, del passaggio nell'arte genovese tra il Gotico e il Rinascimento. La loro struttura \u00e8 sovrastata da lunette scolpite a bassorilievo.\nIl Cinquecento.\nLe strutture della chiesa attuale per lo pi\u00f9 risalgono al XVI secolo. Nella seconda met\u00e0 del XVI secolo nei nuovi interventi ad elementi lombardi si affiancano elementi toscani.Ai primi del XVI secolo viene costruita la seconda galleria del primo chiostro, a spese dei Di Negro, Doria, Spinola, superiormente alla struttura gotica: con un loggiato classicheggiante che poggia su 16 colonne marmoree con cornici in pietra di Promontorio.Il secondo chiostro ha forme di derivazione toscana. Data \"ante quem\" per esso \u00e8 il 1570-1577, data questa della decorazione a risseu. Ma forse \u00e8 \"ante quem\" anche il 1563, la data della consacrazione della chiesa, rispetto alla quale il secondo chiostro risulta compiuto anteriormente. Una collocazione cronologica accettabile risulta pertanto essere il 1530, in base alle analogie che si riscontrano alle analoghe strutture di Coronata e del Boschetto, risalenti a quella data. Il collegamento cronologico con il Boschetto lo fa considerare una realizzazione aggiornata ai tempi, ma se lo si sposta verso il 1562 diventa un esempio attardato in un'epoca di prevalente manierismo cambiasesco.Del 1562 \u00e8 la cupola a tiburio ottagonale, tipologia insolita nel Genovesato ma che seguiva forse l'influsso dei prosecutori del Bramante, partendo dall'opera di Galeazzo Alessi che tale filone aveva importato in Genova, tenendo forse a modello il tiburio di Santa Maria Incoronata di Lodi progettata da Giovanni Battagio sessanta anni prima.Venuto a mancare il patrocinio dei Doria e degli Spinola il convento decade; restano i soli Di Negro come patrocinatori.\nIl Seicento e il Settecento.\nAi primi del XVII secolo Giovanni Carlone esegue in San Bartolomeo della Certosa varie opere. Il pittore nel 1615 circa risulta infatti affrescare nella chiesa e nella cappella di San Bartolomeo. Di Giovanni Carlone sono nella cupola il \"Dio Padre\" al centro, fra gli \"angeli che recano gli strumenti della Passione\", isolati singolarmente negli spicchi del tiburio; questi affreschi vennero ritoccati dal restauro ottocentesco.Il complesso religioso viene soppresso nel 1798 dalla Repubblica Ligure. Nel 1801 viene riaperto come parrocchia e da allora la chiesa \u00e8 officiata dal clero secolare. A met\u00e0 del XIX secolo vi viene condotto un restauro da Maurizio Dufour che realizza il prolungamento dell'abside e degli affreschi ottocenteschi. Non deformate dai ritocchi ottocenteschi sempre del Carlone sono le \"Scene della vita di san Bartolomeo\" nella cappella, bench\u00e9 oscurati dai secolari fumi dei ceri, trovandosi sul luogo dove si teneva il sepolcro pasquale. Sua \u00e8 anche la tela al fondo dell'altare maggiore, con \"San Bartolomeo e i monaci certosini\".Vi interviene anche il padre di Giovanni, lo scultore Taddeo Carlone: nella controfacciata della chiesa sono due sue acquasantiere, risalenti alla seconda met\u00e0 del XVI secolo.Pertanto la realizzazione del complesso si sviluppa in tre fasi: una prima, gotica, una seconda, cinquecentesca, e una terza e ultima ottocentesca, quest'ultima legata alle teorie del restauro e del recupero del Medioevo.\nL'Ottocento.\nNel XIX secolo si realizzano le ultime decorazioni ad affresco nelle volte, opera di Francesco Semino e Giovanni Thermignon, mediocri pittori accademici, legati al clima pi\u00f9 conservatore della Ligustica, i quali ritoccano la cupola circondando con loro aggiunte gli affreschi del Carlone.\nAltre opere.\nNel battistero \u00e8 un rilievo marmoreo di scuola lombarda del secolo XV, che raffigura \"Cristo e due santi\". Nella parete sinistra sono i \"monaci certosini in preghiera davanti alla Madonna\", opera di Giovanni Raffaele Badaracco (1648-1726). L'altare maggiore \u00e8 del XVIII secolo. Alle pareti dell'altare maggiore sono le arche sepolcrali di Orazio e Ambrogio Di Negro (1621). Ambrogio Di Negro fu, oltre che mecenate della Certosa, anche doge di Genova dal 1585 all'87, poeta, uomo di lettere, e tra i fondatori dell'Accademia degli Addormentati.\nNella Sacristia sono i marmi tombali di Benedetto Di Negro, del 1473, che \u00e8 simile a quello di Paolo Doria al Boschetto. Vi sono poi tre tele seicentesche che riportano rispettivamente una \"Deposizione\" e la \"Madonna col Bambino e Santi\", attribuite entrambe a Bernardo Castello, e l\"Incoronazione di spine\", attribuita a Michelangelo Merisi detto il Caravaggio: posizionata nella Cappella di San Bartolomeo, la tela \u00e8 di notevole interesse in quanto venne realizzata tra il 1605 e il 1610, periodo in cui Michelangelo Merisi di Caravaggio si trovava a Genova. L'opera venne scoperta da Piero Donati, direttore della soprintendenza per il patrimonio storico artistico della Liguria. Quest'opera \u00e8 ritenuta una copia dell\"Incoronazione di spine\" della Cassa di Risparmio di Prato dipinta da Caravaggio per Massimo Massimi, di cui esiste una seconda versione conservata al Kunsthistorisches Museum di Vienna. Dal confronto dei due quadri e dalla testimonianza di un documento, la tela sembra possa essere attribuita a Caravaggio.\nLa cappella di San Bartolomeo affianca la chiesa a destra; era detta \"cappella delle donne\" perch\u00e9 era prima esterna alla clausura; essa \u00e8 di struttura gotica, bassa e massiccia, con affreschi di Giovanni Carlone che rappresentano \"Episodi della vita di san Bartolomeo\", e un suo olio su tela con la \"Madonna di Loreto e santi\". Opere provenienti da altri edifici chiesastici sono venuti dalla distrutta chiesa del Santissimo Crocifisso del Belvedere: un altare del XV secolo con statue, per\u00f2 settecentesche, del \"Crocifisso\" tra \"san Giovanni\" e la \"Madonna\".\nLa chiesa ha infine a destra un altare proveniente dalla chiesa del Crocifisso del Belvedere, analogo all'altro, con statue di \"Nostra Signora della Cintura\" del secolo XVIII; inoltre vi \u00e8 una seconda tela di Badaracco con \"San Brunone visitato dal gran conte Ruggero d'Altavilla a Squillace\"."}
{"id": "911666", "revid": "1543377", "url": "https://it.wikipedia.org/wiki?curid=911666", "title": "Legio II Isaura", "text": "La Legio II \"Isaura\" (\"dell'Isauria\") era una legione romana attestata dalla fine del III secolo agli inizi del V secolo.\nIl ruolo della legione era quello di proteggere i territori della Isauria dagli attacchi delle popolazioni delle montagne vicine. La II \"Isaura\" fu raccolta non oltre il regno dell'imperatore Diocleziano (284-305), anche se \u00e8 possibile che sia stata fondata da Probo (276-282), il quale nel 278.\nLa \"Notitia dignitatum\", un documento dell'inizio del V secolo, colloca la II e la sua gemella III \"Isaura\" ancora in quella regione, al comando del \"comes rei militaris per Isauriam\", nell'esercito campale del \"magister militum per orientem\"."}
{"id": "911667", "revid": "767487", "url": "https://it.wikipedia.org/wiki?curid=911667", "title": "Early Warnings", "text": "Early Warnings \u00e8 una raccolta del gruppo AOR/hard rock tedesco Fair Warning."}
{"id": "911668", "revid": "2033069", "url": "https://it.wikipedia.org/wiki?curid=911668", "title": "Odyssey 5", "text": "Odyssey 5 \u00e8 una serie televisiva di produzione canadese del 2002 creata da Manny Coto.\nI primi quattordici episodi della serie vennero trasmessi in prima visione sulla rete televisiva statunitense Showtime dal 21 giugno 2002 e il 13 settembre 2002; gli ultimi sei andarono invece in onda sulla canadese Space tra il gennaio e il febbraio 2003. In Italia \u00e8 stata trasmessa in prima visione su AXN a partire dal 6 ottobre 2006.\nTrama.\nDopo aver assistito con orrore alla distruzione della Terra dallo Spazio dove stavano avviando un satellite militare, un gruppo di astronauti in orbita sullo shuttle Odyssey \u2013 composto dal comandante Chuck Taggart, suo figlio Neil, il Dr. Kurt Mendel, la reporter Sara Forbes e l'astronauta Angela Perry \u2013 ha la possibilit\u00e0 di tornare indietro nel tempo grazie all'intervento di un misterioso individuo che si fa chiamare il Cercatore (\"The Seeker\"). Il suo mondo, cos\u00ec come altre decine di mondi e ora la Terra, \u00e8 stato distrutto da forze sconosciute; l'uomo d\u00e0 la possibilit\u00e0 ai cinque astronauti di tornar indietro nel tempo di cinque anni per tentare di fermare la distruzione del loro pianeta.\nIn seguito viene rivelato che sulla Terra agiscono potenti intelligenze che a tratti sembrano provenire da una realt\u00e0 parallela, a tratti sembrano essere nate e vivere dentro il web a partire dall'opera di un gruppo di scienziati che faceva guerreggiare tra loro i propri software di Intelligenza Artificiale fino a che questi programmi non si sono evoluti acquisendo una volont\u00e0 propria. Questi esseri, chiamati Senzienti (\"Sentients\"), godono di un'intelligenza superiore, che per\u00f2 non del tutto comprende la realt\u00e0 umana."}
{"id": "911670", "revid": "6923", "url": "https://it.wikipedia.org/wiki?curid=911670", "title": "Carhartt", "text": "Carhartt, Inc \u00e8 un marchio di abbigliamento statunitense fondato nel 1889. \u00c8 ancora un'azienda a conduzione familiare, di propriet\u00e0 dei discendenti del fondatore Hamilton Carhartt, con sede a Dearborn nel Michigan.\nStoria.\nLa Carhartt venne fondata per produrre abbigliamento da lavoro per gli operai delle ferrovie. La sua crescita iniziale nel corso degli anni 1890 si concentr\u00f2 sul bisogno di indumenti durevoli e resistenti per questa categoria di lavoratori. Nel corso del tempo, i prodotti Carhartt svilupparono delle caratteristiche distintive, intese a estenderne la resistenza, tra cui l'uso di filati robusti, rivetti di rinforzo nei punti di maggiore stress e una gamma di materiali ad alta tecnologia, resistenti alle fiamme, alle abrasioni o all'acqua. Fino ad oggi, l'abbigliamento Carhartt si trovava comunemente in siti non metropolitani, come fattorie, ranch, ecc.\nTarget e marketing.\nNegli Stati Uniti, Carhartt \u00e8 conosciuta per i suoi vestiti da lavoro robusti e durevoli, come giacche, cappotti, camicie, tute, maglie e jeans, mentre in Europa \u00e8 commercializzata come una marca di abbigliamento da strada pi\u00f9 alla moda, paragonabile a St\u00fcssy, Dickies, Resto, Volcom o Element. In Giappone \u00e8 un marchio familiare di moda da strada che spesso collabora con altri marchi simili. \nCarhartt Europe, che viene prodotta sotto licenza, sostiene gruppi affini quali artisti, musicisti e skater. Negli USA, Carhartt sponsorizza organizzazioni di colletti blu ed eventi come rodei e campionati sportivi automobilistici come la NASCAR.\nNell'autunno 2007, la compagnia ha annunciato un piano per lanciare una sua linea di abbigliamento da lavoro per donna."}
{"id": "911671", "revid": "292162", "url": "https://it.wikipedia.org/wiki?curid=911671", "title": "Isola Gallinara", "text": "L'isola Gallinara o isola Gallinaria (\"A Gain\u00e2a\" in ligure, \"Insula Gallinaria\" o \"Gailiata\" in latino) \u00e8 un'isola situata nei pressi della costa ligure, nella Riviera di Ponente, di fronte al comune di Albenga al quale appartiene. L'isola dista 1,5\u00a0km dalla costa, dalla quale \u00e8 separata da un canale profondo in media 12\u00a0m; essa costituisce la Riserva naturale regionale dell'Isola di Gallinara.\nGeologia e geomorfologia.\nL'isola Gallinara si trova davanti alla punta del quartiere Ingauno di Vadino, staccatasi dalla terraferma a causa di un innalzamento marino avvenuto nel quaternario.\nIl canale tra la terraferma e l'Isola \u00e8 largo esattamente 1300 m nel punto pi\u00f9 stretto, tra il molo del cantiere e il porto dell'isola, e ha una profondit\u00e0 tra gli 11 ai 20 m e presenta un fondale sabbioso. La morfologia dei fondali riprende il terreno dell'Isola con a sud che fondali raggiungono rapidamente i 50 m di profondit\u00e0, mentre a nord non superano i 10 m.\nLe falesie, cio\u00e8 le coste rocciose a picco sul mare che circondano l'Isola, sono di quarziti di colore grigio, in banchi dello spessore di alcuni decimetri, con conglomerati che affiorano nella parte rivolta a nord. La direzione degli strati \u00e8 la stessa dell'antistante capo di Santa Croce, da cui l'isola si \u00e8 sicuramente separata. L'erosione marina ha determinato una morfologia a costa alta, pi\u00f9 accentuata nei versanti meridionali e orientali pi\u00f9 esposti al mare. Le falesie per questa caratteristica di irraggiungibilit\u00e0 ospitano i nidi dei gabbiani reali.\nOrigini del nome.\nL'isola prende il nome dalle galline selvatiche che la popolavano in passato, come riportano Catone e Varrone, oltre che Lucio Columella. Le galline erano selvatiche, oppure sfuggite da qualche stiva di un'imbarcazione e poi liberamente riprodottesi. Ribatezzare le isole con i nomi di animali era un'usanza romana, come Caprera, Capri e Capraia, oppure la Cunicularia. Come gli antichi ingauni chiamassero l'isola prima dell'arrivo dei romani resta un mistero. Il nome che troviamo sui documenti romani \u00e8 \"Insula Gallinaria\" o \"Gailiata\".\nAmbiente.\nHa le coste frastagliate e tra queste \u00e8 situato un porticciolo. \u00c8 sede di una delle pi\u00f9 grandi colonie di nidificazione dei gabbiani reali nel mar Ligure. Rispetta dei caratteri di naturalit\u00e0 importanti tale da essere stata considerata Riserva Naturale.\nEcosistema marino.\nI fondali marini dell'Isola Gallinara sono in buone condizioni tale da poter trovare vita diverse specie protette creando un habitat diversificato per molte specie, tra cui la posidonia oceanica.\nStoria.\nL'isola prende il nome dalle galline selvatiche che la popolavano in passato, come riportano Catone e Varrone. Ha rivestito nell'antichit\u00e0 un ruolo fondamentale per le rotte da e per la Gallia e la penisola Iberica; compare nella Tabula Peutingeriana con il nome di \"Gailiata\". Sono state rinvenute testimonianze sporadiche di vario materiale a partire dal V secolo a.C. (anfore massaliote).\nL'isola \u00e8 legata alla figura di san Martino di Tours, impegnato nella lotta contro l'eresia ariana, che venne per questo anche frustato (nella nativa Pannonia) e cacciato, prima dalla Francia, poi da Milano, dove erano stati eletti vescovi ariani. Nel 357 si rec\u00f2 quindi sull'Isola Gallinara, dove condusse quattro anni di vita in eremitaggio parziale, poich\u00e9 non del tutto solo, visto che le cronache segnalano che sarebbe stato in compagnia di un \"prete, uomo di grandi virt\u00f9\", probabilmente Sulpicio Severo, e per un periodo con Ilario di Poitiers; su quest\u2019isola si cibava di elleboro, una pianta che ignorava fosse velenosa. Una leggenda narra che trovandosi in punto di morte per aver mangiato quest\u2019erba, preg\u00f2 e venne miracolato. Lasci\u00f2 l'isola per tornare quindi a Poitiers.\nPer ricordare il pellegrinaggio da lui compiuto a piedi da Sabaria (oggi Szombathely in Ungheria) fino all'isola si \u00e8 costituito in seno al progetto europeo \"New Pelgrim Age\", la \"Via Sancti Martini\".\nDi questo periodo trascorso sull'isola si ha la rappresentazione di sant'Ilario di Poitiers mentre scaccia un drago dall'Isola Gallinara: il drago rappresenta l'eresia ariana. In quest'epoca passa sull'isola anche san Gaudenzio.\nIl monastero di San Martino venne fondato nel V secolo dai monaci colombaniani di San Colombano d'Irlanda, sepolto nell'abbazia di Bobbio che porta il suo nome, in epoca longobarda e successivamente confluito con Bobbio alla regola benedettina. Dopo le distruzioni saracene del IX e X secolo l'edificio monastico venne ricostruito dai benedettini.\nNel 940 il vescovo di Albenga Ingolfo assegn\u00f2 ai monaci il monastero di San Martino in Albenga, che divenne la sede in terraferma dell'abbazia, assieme alla basilica di San Calocero e alla chiesa di S. Anna ai Monti e in seguito anche la Chiesa di Santa Maria in Fontibus e altri possedimenti dei dintorni. Nel 1011 l'abbazia \u00e8 documentata e denominata come monastero dei santi Maria e Martino con vasti possedimenti e del feudo del contado ingauno, un territorio che va da Sanremo a Finale Ligure, con capoluogo Albenga. Nel 1044 ottenne da papa Benedetto IX l'esenzione dalla giurisdizione vescovile e ottenne diverse propriet\u00e0 e munificenze in Italia, in Catalogna e Barcellona, in Provenza specie nella zona di Fr\u00e9jus (fra cui la chiesa di San Leonzio) e in Corsica.\nFurono gli Arduinici a porre sotto la loro protezione il monastero di San Martino dell'Isola Gallinara, che ricevette gi\u00e0 nel 1011 importanti donazioni presso la corte di Barcellona, da esponenti di alto livello con beni importanti quali San Pere de Riudebitlles priorato con la sua chiesa e il suo vasto territorio, il \"Castrum de Capra\" in posizione strategica ai fini della \"Reconquista\", un terreno ubicato davanti alla cattedrale nel centro di Barcellona. \nNel 1064 la marchesa Adelaide di Susa don\u00f2 il monastero e i suoi possedimenti ingauni e di Porto Maurizio all'abbazia di Abbadia Alpina di Pinerolo.\nNel 1163 sull'isola approd\u00f2 papa Alessandro III in fuga da Federico Barbarossa; per la protezione ricevuta dai monaci, il pontefice nel 1169 con una bolla papale fece diventare l'abbazia autonoma e indipendente e venne posta sotto la diretta protezione della Santa Sede.\nA partire dal XIII secolo, il monastero subisce una progressiva decadenza finendo sotto il controllo genovese. Nel 1473, con la morte dell'abate Carlo Del Carretto, l'abbazia venne trasformata in commenda e assegnata alla famiglia Costa che la mantenne per i successivi due secoli.\nTra il 1542 e il 1547 Simone Carlone di Savona, podest\u00e0 genovese ad Albenga, fece erigere sull'isola una torre di avvistamento a difesa della costa, ristrutturata nel 1586 ad opera della Repubblica di Genova, realizzata in forma circolare con muratura strombata contenente una cisterna. Nel XVII secolo la commenda pass\u00f2 ai vescovi di Albenga.\nNel gennaio 1866 Fraz Salsig visit\u00f2 la grotta di San Martino, scrivendo poi che al suo interno restano ancora dei calcinacci e una specie di altare dell'antica cappella, su cui sono deposti gli ossami di uno scheletro umano, nello stesso anno il monastero e l'intera l'isola vennero venduti dal Vescovo Raffaele Biale, suscitando lamentele tra la popolazione, ad un banchiere di Porto Maurizio, Leonardo Gastaldi, che si defin\u00ec \"signore dell'isola\", passando poi pi\u00f9 volte di propriet\u00e0 nel tempo.\nNel 1905 viene acquistata da Michele Riccardi che realizza una chiesa, in stile neoromanico, dedicata a San Martino. Nel 1932 fu acquistata da Gian Giacomo Roseo, imprenditore lombardo-piemontese che ampli\u00f2 la villa esistente inserendo il loggiato al primo piano e la piscina antistante, consolid\u00f2 la torre d'avvistamento del Cinquecento e complet\u00f2 il giardino cintato attorno alla villa sulla sommit\u00e0 dell'isola. La moglie, Adelina Gallo, apport\u00f2 numerose migliorie alla vegetazione, inserendo olle per i fiori, i cipressi ed altre essenze tipiche della vegetazione mediterranea. Durante l'attivit\u00e0 edilizia del nuovo proprietario, nel 1936 sono stati portati alla luce i resti di una chiesa di modeste dimensioni, circa 5 m per 9 di lunghezza, fondata sulla roccia con l'abside semicircolare rivolto a occidente. Nino Lamboglia attribuiva le mura al periodo altomedievale, e supponeva che le abitazioni dei monaci si trovassero dove sorge ora l'abitazione; tuttavia tale ipotesi non \u00e8 mai stata corroborata da nessuna analisi stratigrafica; tale ipotesi era basata sul fatto che vennero trovati delle tegole ad embrice della tradizione romana oltre che una serie di sepolture di monaci.\nDurante la seconda guerra mondiale, sull'isola venne installata una base della \"Wehrmacht\", che vi edifica alcune strutture adibite a deposito e le due gallerie di profilo squadrato, che si intersecano, con delle piazzole ai 4 sbocchi per altrettante postazioni.\nNel luglio 1947 le sue acque furono teatro della tragedia di Albenga, dove morirono affogate 48 persone, in massima parte bambini. A fine anni Cinquanta l'isola fu venduta all'industriale genovese Diana, che realizz\u00f2 la darsena, l'allacciamento al servizio elettrico e dell'acqua potabile, i cui collegamenti negli anni sono per\u00f2 stati danneggiati. Alla fine degli anni '70 la propriet\u00e0 dell'isola e la villa vennero frazionate tra pi\u00f9 proprietari. Nino Lamboglia effettu\u00f2 qui il primo recupero subacqueo della storia nel 1950 nelle acque circostanti l'Isola, con la motonave \"Artiglio\" grazie alla quale riusc\u00ec a recuperare pi\u00f9 di 1000 anfore romane che erano sul fondale; queste trasportavano vino proveniente dalla zona di Napoli e dirette probabilmente verso la Gallia. Nel 2017-8 \u00e8 stata rifatta un'importante studio sul tipo di nave e sul materiale che trasportava.\nNel 1989 l'isola \u00e8 stata dichiarata riserva naturale, vi soggiorna sempre un guardiano per preservarla dagli incendi e curarne gli oltre dieci chilometri di sentieri che l'attraversano. Le spese per la sua salvaguardia sono a carico della propriet\u00e0 privata dell'isola, la \"Gallinaria S.r.l.\" con sede a Torino.\nNei fondali circostanti l'isola sono stati trovati vari relitti e manufatti, risalenti in alcuni casi al V secolo a.C. e identificati come provenienti dalla zona di Marsiglia, per via dei commerci avvenuti in passato. Svariati reperti sono conservati nel Museo navale romano di Albenga presso il palazzo Peloso Cepolla, tra cui molte anfore di epoca romana dal periodo repubblicano fino al VII secolo.\nTra il 1994 e il 1995 l'Isola sub\u00ec una importante campagna di scavi archeologi coordinati da Bruno Massab\u00f2. Tale campagna port\u00f2 a scavare sul versante sud-est, sotto la \"Grotta di San Martino\" dove la tradizione genericamente vuole che fosse il rifugio eremitico del Santo. Il primo scavo venne fatto nelle vicinanze su un pendio scosceso; portarono alla luce una tomba alla cappuccina collocata su un pendio scosceso in prossimit\u00e0 della grotta; era priva di corredo e materiali datanti, e venne ritenuta una sepoltura tardo antica di un monaco. Nella grotta venne ritrovata la tomba a cassa in muratura di forma trapezoidale rivestita internamente dal cocciopesto, risalente tra il VI e il VIII secolo; mentre gli scheletri rinvenuti erano del XIV secolo come da analisi radiometrica. Vennero rinvenuti anche dei resti di una lampada vitrea a sospensione, databile tra il IV e il VII secolo; tali scoperti sono state interpretate che tale tomba era un \"segnaculum\", cio\u00e8 un luogo di sepoltura privilegiata il cui prestigio era sottolineato dalla scelta della grotta legata a San Martino.\nNel 2009 vennero realizzati dei lavori edilizi, e venne richiesta la sorveglianza archeologica, che fece per la prima volta un'analisi dettagliata sul sito, anche se di limitata area di scavo. Conferm\u00f2 l'attivit\u00e0 tardomedievale legata alle ultime fasi di vita del cenobio benedettino, ma anche la frequentazione romana con frammenti ceramici consistenti rinvenuti, quali ceramiche a vernice nera, pareti sottili, terra sigillata, ceramica comune e numerosi contenitori da trasporto, inquadrabili tra l'et\u00e0 repubblica e quella imperiale. Lo scavo avvenne nel salone al pian terreno della villa, che port\u00f2 alla luce dei muri realizzati con boccette decimetriche legata da tenace malta, oltre che una traccia ormai spogliata, che danno segno della presenza di strutture murate ma di difficile identificazione temporale. Un altro saggio ha portato alla luce strutture di carattere costruttivi di epoca basso medievale, come zeppature e mensiocronologia dei mattoni; lo scavo ha prodotto anche uno strato sottostante livellato in terra battuta trasportata in loco di epoca romana repubblicana. Tali scavi hanno prodotto la certezza che la villa si basi sull'antico monastero benedettino\nNell'agosto 2020 i media hanno dato la notizia che l'isola dovrebbe essere venduta per 30 milioni di Euro all'ingegnere ucraino Olexandr Boguslayev, assistito dagli avvocati Alberto Cortassa e Yannick Le Maux, segnando anche l'inizio di una campagna mediatica atta a convincere le pubbliche amministrazioni a far valere il diritto di prelazione e acquistare l'Isola. Il 19 settembre il MiBACT d\u00e0 la notizia che lo Stato vuole esercitare il diritto di prelazione per rendere l'Isola pubblica ma, di fatto, la prelazione dello Stato \u00e8 stata esercitata il 17 settembre solo su Villa Diana, senza accesso al mare, lasciando l'isola, il porto e gli altri edifici, tra cui la chiesa e i resti del monastero, ai privati proprietari.\nGallerie per gli armamenti durante la seconda guerra mondiale.\nSull'isola sono presenti due gallerie scavate dai prigionieri di guerra quando l'isola venne occupata dai tedeschi durante la seconda guerra mondiale. Sono alte circa due metri e hanno una larghezza di circa tre metri, sezione quadrata piuttosto irregolare, poich\u00e9 non rifinita. Si incrociano con un angolo di 90\u00b0, consentendo un controllo marittimo a 360\u00b0 sulla zona di mare antistante. Alle estremit\u00e0 delle gallerie si trovano delle piazzole di quindici metri per quindici metri, ormai coperte dalla vegetazione, sulle quali i cannoni provenienti dai binari collocati nelle gallerie potevano brandeggiare comodamente. Nelle gallerie venivano stoccati i proiettili. Alla fine della guerra il tutto venne smantellato e portato presso l'Arsenale di La Spezia.\nAttivit\u00e0 subacquea.\nL'attivit\u00e0 subacquea presso l'isola era stata proibita per via della presenza di ordigni bellici inesplosi sul fondale e per via della presenza di un relitto () risalente al XVIII secolo.\nUna successiva ordinanza ha consentito le immersioni subacquee accompagnate dalle guide locali dei diving center convenzionati. Sui fondali e sulle pareti si possono trovare margherite di mare, spugne gialle (talvolta anche di grosse dimensioni), rare \"Chaetaster longipes\" e una grande abbondanza di vita bentonica.\nIn particolare l'isola presenta due punti di immersione:\nArcheologia subacquea.\nL'Isola era approdo di imbarcazioni fin dall'antichit\u00e0 e per la sciagura di coloro che si interruppero nel viaggio, si trovano oggi diverse testimonianza di imbarcazioni nei dintorni dell'Isola, soprattutto due relitti di navi onerarie romane del I secolo a. C. cariche di anfore.\nLe navi sono conosciute come Relitto A e Relitto B. Nel 1999 \u00e8 stato istituito il \"Nucleo Operativo per l'Archeologia Subacquea\" in seno alla Soprintendenza per i Beni Archeologici della Liguria, che ha svolto un'intensa attivit\u00e0 di ricerca, studio e valorizzazione utilizzando sistemi sperimentali di tipo pionieristico in questo tipo di ricerca.\nGeografia antropica.\nL'Isola \u00e8 costeggiata di punti indicativi, dove i marinai hanno dato dei nomi legati alla tradizione della parlata ligure, che sono:"}
{"id": "911674", "revid": "1776051", "url": "https://it.wikipedia.org/wiki?curid=911674", "title": "A Decade of Fair Warning", "text": "A Decade of Fair Warning \u00e8 una raccolta (la seconda) del gruppo AOR/hard rock tedesco Fair Warning."}
{"id": "911677", "revid": "57342", "url": "https://it.wikipedia.org/wiki?curid=911677", "title": "David di Donatello 1988", "text": "La cerimonia di premiazione della 33\u00aa edizione dei David di Donatello si \u00e8 svolta il 3 giugno 1988 a Villa Madama a Roma."}
{"id": "911679", "revid": "83531", "url": "https://it.wikipedia.org/wiki?curid=911679", "title": "Robert Williams (pittore)", "text": "Biografia.\nWilliams divenne fin da giovane membro della Zap Collective assieme ad altri artisti e disegnatori come Robert Crumb. Qui Robert cre\u00f2 un nuovo genere di immagini psichedeliche con \"Big Daddy\" Ed Roth, unendo la cultura della California con stili cinematici e apocalittici. \nIl suo lavoro pi\u00f9 famoso \u00e8 forse l\"'Appetite for Destruction\", prima copertina dell'omonimo album della band Guns N' Roses, poi ritirato dal mercato perch\u00e9 pubblicato senza autorizzazione, in seguito a pressioni della Geffen Records.\nWilliams fond\u00f2 la rivista \"Juxtapoz\" nel 1994 dove collabora con altri artisti come Mark Ryden."}
{"id": "911689", "revid": "31886", "url": "https://it.wikipedia.org/wiki?curid=911689", "title": "Sfingomielinasi", "text": "Col termine sfingomielinasi vengono raggruppate alcune isoforme di enzimi che si trovano in maniera ubiquitaria in tutte le cellule eucariotiche. La loro funzione \u00e8 quella di catalizzare l'idrolisi della sfingomielina nella membrana cellulare, producendo in tal modo ceramide. Questo lipide, poi, funge da secondo messaggero intracellulare soprattutto in due situazioni di importanza biologica: il differenziamento cellulare dei tessuti e la morte cellulare programmata o apoptosi.\nLe varie isoforme si distinguono sia per la localizzazione subcellulare che per il pH a cui avviene in maniera ottimale la catalisi enzimatica. A tale riguardo sono riconosciute:\nSMasi e patologie umane.\nUn ruolo riconosciuto delle SMasi neutre \u00e8 quello della sclerosi multipla. Sono stati riportati tre studi separati in cui nelle zone cerebrali di \"malattia attiva\", le cellule immunitarie delle lesioni sclerosiche hanno una esagerata attivazione della NSMasi e quindi genesi di ceramide, che diventa citotossica per gli oligo-dendrociti, le cellule che danno origine al foglietto della mielina,e le porta a morte apoptotica.\nPer tale ragione, lo sviluppo di farmaci che bersagliano le NSMasi potrebbe rivelarsi utile in molti tipi di patologia in cui la degenerazione cellulare di tipo apoptotico ha una componente fondamentale (m. di Alzheimer, m. di Parkinson, degenerazione maculare retinica, diabete di tipo I pre-clinico, ecc.). In verit\u00e0, esiste un composto presente nel citoplasma cellulare che pu\u00f2 interferire con l'azione enzimatica della NSMase: il glutatione ridotto (GSH), mentre la sua forma ossidata (GSSG) \u00e8 inefficace. Questo \u00e8 stato scoperto nel 1998, dal gruppo di ricerca guidato da Y. Hannun alla Duke University.\nIn seguito sono stati identificati altri inibitori delle NSMasi:\nUn ruolo della ASMase \u00e8 stato riconosciuto nella patologia ischemica cerebrale ed in quella tumorale. A livello endogeno, il lipide di membrana fosfatidil-inositolo-3,5-difosfato (PI-3,5-P2) \u00e8 un soppressore efficace dell'enzima. Esistono poi dei farmaci in grado di bloccare l'azione della ASMase:"}
{"id": "911691", "revid": "599013", "url": "https://it.wikipedia.org/wiki?curid=911691", "title": "Porzia (astronomia)", "text": "Porzia o Urano XII, \u00e8 un satellite naturale del pianeta Urano che ha preso il nome dalla protagonista della commedia \"Il mercante di Venezia\" di William Shakespeare.\nSolamente il 7% della luce irradiata viene riflessa dalla superficie; per questo esso risulta un corpo molto scuro.\nStoria.\n\u00c8 stato scoperto dalle immagini prese dalla Voyager 2 del 1\u00ba marzo 1986, ed ha ricevuto la designazione provvisoria S/1986 U 1.\nParametri orbitali.\n\u00c8 un satellite interno di \"Urano\", e poich\u00e9 la sua orbita risulta al di sotto del raggio orbitale sincrono, a causa del rallentamento di marea \u00e8 destinato lentamente a cadere, ed un giorno si schianter\u00e0 o su un anello o sulla superficie del pianeta."}
{"id": "911693", "revid": "15756", "url": "https://it.wikipedia.org/wiki?curid=911693", "title": "Riserva naturale regionale dell'Isola di Gallinara", "text": "La riserva naturale regionale dell'Isola di Gallinara \u00e8 un'area naturale protetta costituita dall'isola Gallinara e il tratto di costa attorno ad essa, per la quale \u00e8 prevista l'istituzione di una area marina protetta.\nProvvedimenti istitutivi.\nLegge regionale Liguria n. 11 del 26 aprile 1989.\nAmbiente.\nHa le coste frastagliate e tra queste \u00e8 situato un porticciolo.\nAnche se abitata nel corso dei secoli, l'Isola ha mantenuto un carattere di naturalit\u00e0 particolare. \u00c8 caratterizzata da un habitat mediterraneo a macchia ad euforbia arborea e la macchia ed il orteto (macchia alta) di leccio (Quercus ilex).\nLe falesie della Gallinara sono ornate da chiazze di vegetazione e festoni. Queste sono specie pioniere che crescendo tra le fessure delle rupi mediterranee prossime al mare, collegate alla presenza degli aerosol marini. Nasce spontaneo anche il Crithmum maritimum, meglio conosciuto come finocchio di mare, un'ombrellifera succulenta, alta dai 30 ai 60 cm, con il gambo lignificato alla base e i fiori a calice di colore bianco o giallastro che fioriscono da luglio a settembre. Tra queste piante trovano rifugio gasteropodi, insetti, lucertole, diversi uccelli marini (gabbiani, cormorani..) ed anche altri che vi trovano l'ambiente adatto a nidificare.\nL'euforbia arborea \u00e8 un interessante relitto terziario ed \u00e8 presente con cespugli alti sino a 2 m, soggetti a estivazione cio\u00e8 che perdono le foglie periodo estivo. La Gallinara ospita quasi 300 entit\u00e0 floristiche, tra cui una specie endemica della Liguria occidentale, cio\u00e8 la \"Campanula del savonese\" (Campanula sabatia De Not), che si trova sulla costa tra Ventimiglia e Bergeggi; la Camanula \u00e8 l'unica specie vegetale ligure che \u00e8 di interesse prioritario per l'Unione europea. Una buona parte degli arbusti della macchia mediterranea sono il Pistacia lentiscus (lentisco), la Spartium junceum (ginestra di Spagna) e la Calicotome spinosa (ginestra spinosa), l'alaterno (Rhamnus alaternus), il corbezzolo (Arbutus unedo), il mirto (Myrtus communis), che resiste con facilit\u00e0 alla mancanza di acqua potabile grazie alla presenza, nei tessuti, di oli essenziali capaci di fissare le molecole d'acqua; tuttavia questi oli hanno la peculiarit\u00e0 di essere infiammabili facilmente, rendendo tali piante soggette ad incendi.\nEcosistema marino.\nI fondali marini dell'Isola Gallinara sono in buone condizioni grazie alla sua distanza da fonti inquinanti di rilievo e all'assenza di insediamenti umani, si \u00e8 creata un'alta biodiversit\u00e0 e la presenza di moltissime specie animali e vegetali.\nL'ambiente marino \u00e8 diversificato, con molteplici habitat, da quelli di substrato duro, lungo le scogliere e le falesie, a quelli detritico-sabbiosi e a quelli di praterie di fanerogame marine, come cymodocea nodosa e posedonia oceanica.\nLa Posidonia, vive solamente nel mediterraneo, non \u00e8 un'alga ma una pianta superiore con fusto, foglie, fiori, frutti e radici, che grazie a fasi evolutive si \u00e8 sviluppata e adattata alla vita marina. Si presenta con praterie sottomarine che hanno un ruolo ecologico importantissimo sotto vari aspetti. Costituiscono uno degli ecosistemi pi\u00f9 produttivi e pi\u00f9 ricchi di biodiversit\u00e0, esportano biomassa, ossigeno ed energia verso altri ecosistemi, ospitano numerose specie di interesse commerciale, stabilizzano il fondale e proteggono le coste dall'erosione e rappresentano un buon indicatore della qualit\u00e0 delle acque. Per questi motivi esse sono protette da una Direttiva Comunitaria.\nSono presenti le alghe fotofile nei primi metri a partire dalla superficie, queste richiedono buon irraggiamento solare. Sono principalmente alche verdi (Chlorophyceae) e alghe brune (Phaeophyceae). Queste alghe favoriscono il popolamento di diversi organismi, trai quali crostacei, molluschi, anellidi e pesci. Sotto di queste nascono le alghe sciafile che hanno un habitat di vita con meno luce, tra queste ci sono cloroficee e feoficee, tra queste sono presenti anche specie di alghe rosse (rodoficee). Ancora pi\u00f9 in profondit\u00e0 si ha la presenza di popolamenti di coralligeno, caratterizzata da organismi calcarei (animali e vegetali), che si insediano nei substrati rocciosi poco illuminati da una profondit\u00e0 che va dai 25 ai 200 m.Per i vegetali che hanno la peculiarit\u00e0 di fissare il carbonato di calcio sono presenti specie di alghe rosse; tra gli animali pi\u00f9 importanti troviamo gorgonie, tra cui le paramuricee, di madreporari e di spugne multicolori.\nFauna.\nL'isola \u00e8 sede di una delle pi\u00f9 grandi colonie di nidificazione dei gabbiani reali nel mar Ligure.\nSull'Isola sono presente anche colonie di tartarughe terrestri."}
{"id": "911694", "revid": "547034", "url": "https://it.wikipedia.org/wiki?curid=911694", "title": "Gran Premio del Brasile 1982", "text": "Il Gran Premio del Brasile 1982 \u00e8 stata la seconda prova della stagione 1982 del Campionato mondiale di Formula 1. Si \u00e8 corsa domenica 21 marzo 1982 sul Circuito di Jacarepagu\u00e1. La gara \u00e8 stata vinta dal francese Alain Prost su Renault; per il vincitore si tratt\u00f2 del quinto successo nel mondiale. Ha preceduto sul traguardo i britannici John Watson su McLaren-Ford Cosworth e Nigel Mansell su Lotus-Ford Cosworth.\nNelson Piquet (su Brabham-Ford Cosworth) e Keke Rosberg (su Williams-Ford Cosworth), giunti sul traguardo rispettivamente primo e secondo, vennero successivamente squalificati per vettura irregolare.\nSi \u00e8 trattato dell'ultimo Gran Premio della carriera per il pilota argentino Carlos Reutemann, che aveva gi\u00e0 annunciato il suo ritiro alla fine della stagione 1981 salvo ripensarci all'inizio della stagione 1982.\nVigilia.\nSviluppi futuri.\nBernie Ecclestone, capo della Formula One Constructors Association, propose la creazione di un campionato con vetture di Formula 1, da tenersi esclusivamente negli Stati Uniti d'America, composto da 6-7 gare.\nAl sabato prima della gara Jean-Marie Balestre, presidente della FISA, present\u00f2 un suo progetto per migliorare i rapporti coi piloti: propose di assegnare loro due voti nella Commissione F1, di revisionare il regolamento della Superlicenza, di invitare i conduttori a partecipare alle proposte di revisione dei regolamenti e di costituire una commissione di piloti in seno alla Federazione. Balestre fece anche alcune proposte di modifica del regolamento tecnico della F1: ritorno delle sospensioni, riduzione della velocit\u00e0 nelle curve della potenza dei motori, diminuzione della larghezza degli pneumatici, nuova aerodinamica, rinforzo della struttura degli abitacoli e riduzione dei costi.\nAspetti tecnici.\nLa Brabham abbandon\u00f2, temporaneamente, l'utilizzo di motori BMW turbo, e torn\u00f2 al tradizionale Ford Cosworth DFV. La casa britannica impieg\u00f2 quale vettura, in luogo della BT50, usata nel precedente GP del Sudafrica, la BT49D, versione aggiornata della BT49C utilizzata nel 1981. La BT50 venne considerata inadatta a ospitare il motore turbo sia per l'inadeguatezza del telaio sia dell'impianto frenante. La Lotus port\u00f2 all'esordio il modello 91, mentre l'Ensign fece debuttare la N181. Anche l'Alfa Romeo fece esordire una nuova monoposto, la 182: costruita con un telaio in fibra di carbonio prodotto in Inghilterra, era spinta da un motore V12 aspirato. La casa milanese sperava per\u00f2 di poter montarvi, entro la fine della stagione, un motore turbo. Infine la Theodore Racing mise in pista, per la prima volta, la TY02.\nMolti piloti, tra cui Carlos Reutemann e Gilles Villeneuve si lamentarono per le condizioni della pista di Jacarepagu\u00e0. Ci\u00f2 che preoccupava i piloti erano soprattutto le ondulazioni dell'asfalto, che producevano vibrazioni pericolose per le sospensioni delle vetture.\nA seguito delle polemiche sul peso delle vetture, che aveva portato a una reprimenda nei confronti della Williams al termine del GP del Sudafrica, la Ferrari annunci\u00f2 la sua volont\u00e0 di sporgere reclamo contro quelle monoposto che avessero utilizzato meccanismi non consentiti dal regolamento per risultare all'interno del peso minimo.\nAspetti sportivi.\nAl termine del gran premio del Sudafrica, i commissari sportivi convocarono tutti i piloti per informarli che erano state sospese le loro licenze internazionali, compresa la superlicenza, necessaria per la F1, che era stata sospesa su decisione diretta di Jean-Marie Balestre, presidente della FISA. I soli quattro piloti ai quali la licenza non era stata sospesa erano Teo Fabi, Jochen Mass, Brian Henton e Marc Surer. Ci\u00f2 a causa dello sciopero scatenato durante il fine settimana dai piloti stessi, in protesta contro le nuove norme sulla Superlicenza.\nLa questione mise in dubbio la prosecuzione del campionato, tanto che il 4 febbraio l'ACA (Automobile Club d'Argentina), annunci\u00f2 la sua volont\u00e0 di sospendere il proprio gran premio, seconda prova stagionale fissata per il 7 marzo, stante l'incertezza in merito alla vicenda delle squalifiche dei piloti. L'ACA si riserv\u00f2 comunque di stabilire in seguito una nuova data. La situazione incerta metteva in dubbio anche la terza prova del mondiale, il Gran Premio del Brasile. Pochi giorni dopo venne l'annuncio ufficiale della cancellazione del Gran Premio d'Argentina per addotte motivazioni economiche, ma sul quale pendeva sempre l'incertezza della situazione del campionato.\nIl 20 febbraio il Tribunale d'Appello dell'Automobile Club del Sudafrica accolse il ricorso di Renault, Ferrari e Alfa Romeo, contro la sospensione delle licenze internazionali dei piloti, decise dalla FISA dopo la gara. Il 6 marzo, infine, il Tribunale d'Appello della FIA, riunito a Parigi, ridusse le multe a la sospensione condizionale dei piloti; il tribunale accolse le richieste d'appello dei piloti contro le sospensione delle superlicenze, tranne che per Carlos Reutemann e Chico Serra, in assenza di una richiesta in tal senso da parte delle rispettive federazioni argentina e brasiliana. Il tribunale, per\u00f2, critic\u00f2 la forma di protesta adottata dai piloti. Reutemann e Serra parteciparono poi regolarmente alla gara.\nLa partecipazione dei piloti alla gara venne per\u00f2 confermata solo dopo una riunione della PRDA (l'associazione che riuniva i piloti professionisti) il 18 marzo. In seno all'associazione si levarono per\u00f2 delle critiche per il livello troppo alto dello scontro con federazione internazionale e scuderie, soprattutto da parte di Elio De Angelis e Riccardo Patrese.\nNel corso del fine settimana del gran premio vi fu un accordo tra la Federazione Internazionale Sport Automobilistico e l'Associazione dei piloti. Questi ultimi ottennero una loro rappresentanza nel procedimento di emissione delle Superlicenze, tramite la creazione di una Commissione all'interno della FISA. Il presidente di quest'ultima, Jean-Marie Balestre, annunci\u00f2 inoltre la sua volont\u00e0 di portare all'attenzione della Federazione Internazionale dell'Automobile, da cui la FISA stessa dipendeva, alcune modifiche sul regolamento tecnico delle monoposto, al fine di renderle pi\u00f9 sicure. Tali proposte si sarebbero discusse a Caracas in aprile. In caso di loro cassazione Balestre si sarebbe dimesso dalla sua carica.\nAlle qualifiche partecip\u00f2 anche Roberto Guerrero con l'Ensign, dopo che nella gara del Sudafrica il suo mancato utilizzo era stato dovuto a una controversia legale fra la scuderia e il team di Formula 2 Maurer.\nNelle prove libere della settimana precedente alla gara il pi\u00f9 rapido fu Nelson Piquet su Brabham-Ford Cosworth, che fece segnare 1'29\"96, precedendo le due Renault dotate di motore turbo.\nEssendo 31 i piloti iscritti alla gara, ed essendo 30 il numero massimo di vetture che potevano partecipare alle qualifiche, fu necessario prevedere un turno di prequalifiche, da svolgersi al venerd\u00ec mattina. A tale sessione avrebbero partecipato le due Toleman, le due Osella e la March di Raul Boesel. Sarebbe stata esclusa, dalle qualifiche, la vettura pi\u00f9 lenta.\nPrequalifiche.\nResoconto.\nL'unico a non prequalificarsi fu Riccardo Paletti dell'Osella.\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nLa prima giornata di prove inizi\u00f2 con due ore di ritardo in quanto i dispositivi per la sicurezza sulla pista non erano stati ancora verificati dai commissari della FISA, ci\u00f2 a seguito anche di una richiesta in tal senso da parte dei piloti.\nLa Renault conferm\u00f2 la sua forza, con Alain Prost primo in 1'28\"80. Il francese veniva seguito da Keke Rosberg su Williams, staccato di oltre un secondo. L'altra Renault, quella di Ren\u00e9 Arnoux era terza. Vi fu paura per un incendio divampato sull'Alfa Romeo di Bruno Giacomelli mentre questa passava il rettilineo dei box: il pilota bresciano fu costretto ad accostare. Il fuoco fu dovuto a una rottura dell'impianto del carburante. Roberto Guerrero, dell'Ensing, non fece segnare nessun tempo valido per lo schieramento.\nAl sabato nessun fu capace di migliorare il crono di Prost, che cos\u00ec conquist\u00f2 la terza \"pole position\" della carriera nel mondiale. Miglior\u00f2 sensibilmente Gilles Villeneuve che conquist\u00f2 la prima fila, facendo retrocedere in seconda Rosberg. La seconda fila venne poi completata da Ren\u00e9 Arnoux. Terza fila per Niki Lauda e Carlos Reutemann.\nRisultati.\nI risultati delle qualifiche furono i seguenti:\nGara.\nResoconto.\nLa gara si disput\u00f2 con un grande caldo, condizione che rese difficile per i piloti giungere al traguardo. Gilles Villeneuve prese il comando, davanti a Ren\u00e9 Arnoux e Keke Rosberg; il \"poleman\" Alain Prost era quarto. Rosberg pass\u00f2 Arnoux nel corso del primo giro, e tent\u00f2 anche di superare Villeneuve: usc\u00ec per\u00f2 dalla pista e venne a sua volta ripassato dalle due Renault.\nRosberg perse altre posizioni nei giri seguenti, cedendo alle due Brabham di Riccardo Patrese e Nelson Piquet. La rimonta della vetture di Bernie Ecclestone prosegu\u00ec al sesto giro quando entrambe passarono Prost, autore di un errore di guida. Al nono giro Piquet pass\u00f2 il compagno di scuderia Patrese, ritrovandosi al terzo posto, dietro a Villeneuve e Arnoux.\nAll'undicesimo passaggio Keke Rosberg riprese la quinta posizione a Prost. Nel frattempo Piquet tentava, senza successo, di passare Arnoux. Ci\u00f2 port\u00f2 alla creazione di un trenino di vetture dietro al francese, composto, oltre che da Piquet, anche da Patrese, Rosberg, Prost, Reutemann e le due McLaren.\nAl giro 17 la svolta: Piquet pass\u00f2 Arnoux, che poco dopo venne passato anche da Rosberg, che a sua volta aveva gi\u00e0 sorpassato Patrese. Le due Renault erano in crisi: Arnoux perse una posizione a favore anche di Patrese, e pi\u00f9 dietro, Prost venne passato da Niki Lauda. Un giro e Lauda fu ripassato da Prost, che pass\u00f2 anche Arnoux. Si fece avanti John Watson, che pass\u00f2 sia Lauda che Arnoux. Ora la gara vedeva al comando sempre Villeneuve, seguito da Nelson Piquet, Keke Rosberg, Riccardo Patrese, Alain Prost, John Watson, Ren\u00e9 Arnoux e Niki Lauda.\nAl ventiduesimo giro vi fu un incidente tra Arnoux, Lauda e Reutemann, che costrinse tutti e tre al ritiro. Cinque giri dopo, Rosberg pass\u00f2 Piquet alla \"Molykote\", ponendosi al secondo posto. Dopo soli due giri il brasiliano riprese la posizione. Al giro 30 Piquet attacc\u00f2 il leader della corsa Villeneuve: il canadese sbagli\u00f2 la manovra di difesa e fin\u00ec sull'erba all'esterno della pista, ritirandosi. Dopo gli stravolgimenti di questa parte di gara la classifica era guidata da Nelson Piquet, davanti a Keke Rosberg e Riccardo Patrese; entr\u00f2 in zona punti Nigel Mansell, sesto, seguito da Manfred Winkelhock e Didier Pironi.\nAl trentatreesimo giro Patrese fu costretto a ritirarsi per problemi fisici, dovuti al grande caldo della giornata. Al giro 46 Michele Alboreto entr\u00f2 in zona punti, passando Winkelhock.\nLa classifica non mut\u00f2 pi\u00f9 fino al termine. Nelson Piquet vinse, precedendo Rosberg e Prost. Alboreto conquist\u00f2 cos\u00ec i suoi primi punti iridati. Sul podio, per il grande caldo, Piquet svenne. I risultati della gara vennero per\u00f2 stravolti dalle decisioni della FIA, che squalific\u00f2 i primi due arrivati.\nRisultati.\nI risultati del gran premio furono i seguenti:\nDecisioni della giuria.\nAl termine della gara la Ferrari e la Renault inviarono un reclamo in merito alla regolarit\u00e0 tecnica di Brabham e Williams, le cui vetture aveva conquistato, rispettivamente, il primo posto con Nelson Piquet e il secondo con Keke Rosberg.\nQuesti team, al termine della gara, effettuavano un rabbocco di acqua in serbatoi predisposti per il raffreddamento dei freni; per Ferrari e Renault l'impiego di questi serbatoi era fittizio, e il loro riempimento al termine della gara serviva solo a far rientrare le vetture all'interno del peso minimo del regolamento, ci\u00f2 che per\u00f2 avveniva a vetture ferme e dopo la fine della corsa. I commissari respinsero il ricorso, ma le due scuderie proponenti annunciarono la loro volont\u00e0 di adire alla Confederazione Brasiliana dell'Automobilismo e, nel caso di ulteriore rigetto, anche alla FIA.\nIl 20 aprile il Tribunale della Federazione Internazionale dell'Automobile accolse il ricorso presentato da Ferrari e Renault in merito alla classifica del Gran Premio, squalificando Nelson Piquet e Keke Rosberg, giunti rispettivamente, primo e secondo. La sentenza, inappellabile, ribad\u00ec che il peso minimo delle monoposto non poteva scendere sotto i 580 kg, e che i rabbocchi effettuati al termine della gara non potevano essere considerati come regolari. Venne cos\u00ec riscritta la classifica della gara, con la vittoria che venne assegnata a Alain Prost, che in gara, tra l'altro, non aveva condotto per nessun giro. La vittoria senza giri al comando, per il pilota classificatosi primo, era un evento che non si verificava dal Gran Premio d'Italia 1978 con Niki Lauda."}
{"id": "911701", "revid": "729019", "url": "https://it.wikipedia.org/wiki?curid=911701", "title": "Cristalloide", "text": "Un cristalloide \u00e8 una sostanza non colloidale, capace, in soluzione, di diffondersi facilmente attraverso una membrana semipermeabile, come nella dialisi. L'opposto fisico di un cristalloide \u00e8 un colloide, sostanza che non si dissolve e non forma vere soluzioni."}
{"id": "911724", "revid": "30274", "url": "https://it.wikipedia.org/wiki?curid=911724", "title": "Alexander Jannaeus", "text": ""}
{"id": "911737", "revid": "767487", "url": "https://it.wikipedia.org/wiki?curid=911737", "title": "Masami Tanaka", "text": "Specializzata nella rana ha vinto una medaglia di bronzo nella staffetta 4x100\u00a0m misti alle Olimpiadi di Sydney 2000."}
{"id": "911739", "revid": "599013", "url": "https://it.wikipedia.org/wiki?curid=911739", "title": "Parco di Colfiorito", "text": "Il parco di Colfiorito \u00e8 un'area naturale protetta ed \u00e8 il pi\u00f9 piccolo parco regionale dell'Umbria. L'area \u00e8 stata istituita nel 1995 con lo scopo di salvaguardare l'omonima palude che, per il suo ecosistema, ne rappresenta la parte pi\u00f9 significativa. Dal 1976 era infatti gi\u00e0 protetta dalla convenzione internazionale di Ramsar, per la presenza di una torbiera, la ricchezza di specie vegetali e dell'avifauna, e che, come i vicini Col Falcone, Piani di Annifo e Arvello, Piano di Ricciano, Selva di Cupigliolo e Sasso di Pale, costituisce un sito di importanza comunitaria (SIC).\nStoria.\nDal secolo XV fino agli anni sessanta del XX, l'intenzione della Camera Apostolica che ne possedeva i diritti, ma anche delle vicine comunit\u00e0 di Colfiorito e Forcatura, era quella di bonificare il territorio della palude per renderlo coltivabile, cos\u00ec com'era stato fatto nell'adiacente Piano del Casone con la costruzione del collettore \"Botte dei Varano\". \nIncaricati che non portarono avanti il loro compito furono nel 1492 gli Orfini di Foligno e, nel 1559, gli Angeloni di Monteleone di Spoleto. I primi veri tentativi furono fatti nel 1570 dall'ingegnere idraulico Francesco Iacobilli di Foligno e poi, nel 1585, dal nipote Giulio Iacobilli, che iniziarono i lavori per immettere le acque nel collettore dei Varano ma dovettero arrestarsi per l'opposizione dei camerinesi.\nUna bonifica parziale venne effettuata con il drenaggio delle acque attraverso tre inghiottitoi naturali, ma piogge torrenziali fecero crollare la volta dell'inghiottitoio principale ed ostruirono gli altri, riportando le acque ai livelli di prima. La famiglia Iacobilli, che comunque aveva acquistato i diritti sul territorio, vide fallito nel 1633 un altro tentativo di bonifica da parte di Angelo di Francesco, sempre per colpa dei camerinesi. Nel 1652 realizza, invece, un mulino per la macinazione del grano sfruttando il salto delle acque dal bacino di raccolta all'inghiottitoio. Fino al 1806 pretesero anche i diritti su caccia e pesca effettuate nella zona. Dopo tale anno i diritti furono concessi agli Orfini, fino all'Unit\u00e0 d'Italia, e poi ad una famiglia di Colfiorito.\nNegli anni settanta ci si \u00e8 resi conto dell'importanza naturalistica e fitogeografica del bacino. Il botanico Francesco Pedrotti, dell'ateneo di Camerino, fece una prima richiesta di protezione della palude nel 1969, proponendola come riserva naturale guidata, sulla base dell'inventario dei biotopi da tutelare in Italia. Il DPR 13.03.1976, n. 448 ratific\u00f2 la Convenzione di Ramsar, sotto la cui protezione ricade la palude che nel giugno 1977 viene dichiarata zona umida di valore internazionale, con decreto del Ministero per l'agricoltura e foreste. La legge regionale 27.12.1983 n. 52, grazie ad altri sette biotopi, inserisce la palude tra le \"Aree di particolare interesse naturalistico-ambientale\". La regione Umbria, con legge regionale 03.03.1995 n. 9, riconosce il Parco di Colfiorito e i diritti sul territorio vengono acquisiti dalla Comunit\u00e0 montana Monte Subasio.\nTerritorio.\nComprende una superficie di 338 ettari situata sull'altipiano di Colfiorito dell'Appennino umbro-marchigiano. Di questi, circa 100 ettari sono coperti dalla palude di Colfiorito, definita nel formulario standard di Natura 2000 \"uno dei migliori esempi di zona umida dell'Italia centrale ed uno dei pochissimi in buono stato di conservazione delle conche carsico-tettoniche appenniniche\".\nFlora.\nLa flora, nome con cui s'intendono solo le piante vascolari escludendo vegetali come alghe, funghi, muschi e licheni, presenta un paesaggio molto vario cos\u00ec composto:\nFauna.\nLa diversit\u00e0 ambientale offre habitat ideali per molte specie:\nLa fauna pi\u00f9 caratteristica del parco \u00e8 quella ornitica ed in particolar modo il tarabuso, che fa udire il suo particolare canto simile ad un muggito."}
{"id": "911743", "revid": "465169", "url": "https://it.wikipedia.org/wiki?curid=911743", "title": "Mike Clink", "text": "Inizi\u00f2 la carriera nei Record Plant Studios, registrando per band del calibro dei Megadeth, UFO, Jefferson Starship, The Babys, Heart, Eddie Money e moltri altri.\n\u00c8 stato il produttore di numerose band italiane del panorama rock metal, tra cui i Vanadium, che col solo Game Over del 1984 vendettero in Italia copie, cifra record per quei tempi in Italia, ottenendo un disco d'oro. Collabor\u00f2 in seguito per produrre nel 1986 con i Guns N' Roses, con i quali pubblic\u00f2 l'album \"Appetite for Destruction\", rivelatosi un grande successo (35 milioni di copie vendute nel mondo). Produsse anche album di artisti come Megadeth, Metallica, Sea Hags, Slash's Snakepit, Hurricane, Whitesnake e M\u00f6tley Cr\u00fce.\nLavor\u00f2 in altri progetti e in particolare per il Super Bowl XXXV con band e artisti come Aerosmith, 'N Sync, Nelly e Britney Spears. Ha lavorato anche per Ozzy Osbourne e la sua etichetta discografica Divine Recordings. Attualmente \u00e8 alla produzione con i Camp Freddy."}
{"id": "911751", "revid": "30610", "url": "https://it.wikipedia.org/wiki?curid=911751", "title": "Monosaccaridi", "text": "I monosaccaridi (conosciuti anche come \"zuccheri semplici\"; che deriva dal greco \u03bc\u03cc\u03bd\u03bf\u03c2, \"m\u00f2nos\", \u00absingolo\u00bb, e \u03c3\u03ac\u03ba\u03c7\u03b1\u03c1\u03bf\u03bd, \"s\u00e0ccaron\", \u00abzucchero\u00bb) sono composti organici formati da carbonio, idrogeno e ossigeno. Sono carboidrati che non possono essere demoliti per idrolisi. Sono prodotti dagli organismi autotrofi attraverso la fotosintesi clorofilliana; gli animali assumono poi direttamente o indirettamente tali molecole delle piante. Sono classificati a seconda del tipo di gruppo carbonilico (aldeidico o chetonico) e dal numero di atomi di carbonio contenuti nella molecola, che possono variare da 3 a 7.\nCaratteristiche.\nI monosaccaridi pi\u00f9 importanti sono quelli che contengono 3, 5 oppure 6 atomi di carbonio, rispettivamente appartenenti ai gruppi dei triosi, pentosi ed esosi:\nIn generale il suffisso da aggiungere al nome del carboidrato \u00e8, per gli zuccheri aldeidici, \"-oso\" (oppure \"-osio\"); per quelli chetonici invece \u00e8 \"-uloso\" (oppure \"-ulosio\"). In entrambi i casi ci sono comunque delle eccezioni. La maggior parte dei monosaccaridi che si trovano in natura ha la \"configurazione D\"; fa eccezione l'arabinosio, un aldopentoso, che si trova nella \"configurazione L\". I monosaccaridi, ad eccezione del diidrossiacetone, noto anche con il nome di triulosio, contengono almeno uno stereocentro e sono quindi otticamente attivi.\nOperando una reazione di condensazione, con eliminazione di acqua di un monosaccaride con una sostanza di natura diversa (di solito a carattere alcolico o fenolico) si ottiene una sostanza detta glicoside. Infine il ribosio e il desossiribosio sono due monosaccaridi a 5 atomi di carbonio (gli altri ne contengono 6), importanti costituenti degli acidi nucleici (DNA e RNA).\nPropriet\u00e0 chimiche.\nIn genere le formule brute dei monosaccaridi sono multipli di CH2O: ad esempio il glucosio ha come formula bruta C6H12O6. Esistono tuttavia alcune notevoli eccezioni tra cui la glucosammina (C6H13NO5), il 2-deossiribosio (C5H10O4) e i deossizuccheri in generale. I monosaccaridi sono le molecole principali che forniscono l'energia necessaria per l'attivit\u00e0 cellulare."}
{"id": "911752", "revid": "287204", "url": "https://it.wikipedia.org/wiki?curid=911752", "title": "Agnes Kovacs", "text": ""}
{"id": "911753", "revid": "241195", "url": "https://it.wikipedia.org/wiki?curid=911753", "title": "Caveola", "text": "La caveola (da cui prende il nome la famiglia di proteine che la origina, le caveoline) \u00e8 un microdominio presente nelle membrane biologiche caratterizzato da una peculiare composizione lipidica. In particolare questa regione \u00e8 ricca in colesterolo e sfingolipidi.\nRappresenta frazioni di membrana importanti nella generazione e modulazione dei segnali intracellulari. \nLa caratterizzazione delle caveole avviene mediante anticorpi specifici, come quelli diretti contro caveolina-1, tipico marcatore di queste ultrastrutture.\nLa caveola permette l'attraversamento delle membrane capillari a molecole specifiche (anticorpi, fattori del complemento, fattori della coagulazione del sangue) che non sono in grado di attraversarle in altro modo (ad esempio per filtrazione o diffusione)."}
{"id": "911755", "revid": "1305772", "url": "https://it.wikipedia.org/wiki?curid=911755", "title": "Politics (Korn)", "text": "Politics \u00e8 un brano musicale dei Korn, pubblicato nel 2006 come terzo singolo estratto dall'album \"See You on the Other Side\", uscito nel 2005.\nIl video.\nIl video di \"Politics\" \u00e8 tratto da uno dei concerti del Family Values Tour 2006."}
{"id": "911756", "revid": "46291", "url": "https://it.wikipedia.org/wiki?curid=911756", "title": "Melittis melissophyllum", "text": "L'Erba limona comune (nome scientifico Melittis melissophyllum ) \u00e8 una piccola pianta erbacea perenne dai graziosi fiori labiati appartenente alla famiglia delle Lamiaceae.\nSistematica.\nIl genere \"Melittis\" si compone di una dozzina di specie, due delle quali vivono spontaneamente in Italia. La famiglia delle Lamiaceae \u00e8 relativamente numerosa e comprende 258 generi con circa 6.970 specie. Nelle classificazioni pi\u00f9 vecchie questa famiglia viene chiamata Labiatae.\nVariabilit\u00e0.\nIn questa specie la variabilit\u00e0 si esprime nella forma delle foglie e nel colore della corolla. Quest'ultima caratteristica per\u00f2 secondo Sandro Pignatti non pu\u00f2 servire a distinguere dei gruppi tassonomici di qualche valore. Nell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nSpecialmente la variet\u00e0 \"kerneriana\" (Klokov) So\u00f2 et Borsos (a corolla bianca) pu\u00f2 essere confusa con la specie \"Melittis albida\" Guss. - Erba limona bianca. Si distingue comunque in quanto quest'ultima \u00e8 abbondantemente cosparsa di peli ghiandolari.\nEtimologia.\nIl nome generico (\"melittis\") deriva da una radice greca (\"melitta\" oppure \"melissa\") e significa \u201cape\u201d, facendo riferimento alle propriet\u00e0 mellifere di questa pianta.&lt;br&gt;\nL'epiteto specifico (\"melissophyllum\") significa semplicemente \"con foglie simili alla melissa\".&lt;br&gt;\nIl binomio scientifico attualmente accettato (\"Melittis melissophyllum\") \u00e8 stato proposto da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753. &lt;br&gt;\nIn lingua tedesca questa pianta si chiama \"Immenblatt\"; in francese si chiama \"M\u00e9litte \u00e0 feuilles de m\u00e9lisse\"; in inglese si chiama: \"Bastard Balm\".\nMorfologia.\nTutta la pianta ha un delicato aroma di limone. L'altezza della pianta oscilla fra i 30 e i 50\u00a0cm (minimo 20\u00a0cm; massimo 60\u00a0cm). La forma biologica \u00e8 emicriptofita scaposa (H scap), ossia \u00e8 una pianta erbacea, perenne con gemme svernanti al livello del suolo e protette dalla lettiera o dalla neve, dotata di un asse fiorale pi\u00f9 o meno eretto e con poche foglie.\nRadici.\nLa radice \u00e8 perenne (pi\u00f9 precisamente sono secondarie da rizoma).\nFoglie.\nLe foglie lungo il fusto sono disposte in modo opposto a due a due e sono brevemente picciolate, quasi sub-sessili (il picciolo \u00e8 ispido). La lamina \u00e8 relativamente grande e al centro \u00e8 crenata, mentre il bordo \u00e8 dentato (10 \u2013 20 denti acuti per lato) e la superficie \u00e8 pubescente. La forma \u00e8 ovalo-oblunga cordata alla base; verso l'alto decrescono gradualmente in grandezza. Il colore \u00e8 verde-gaio. La nervatura \u00e8 pennatosetta. Dimensione delle foglie: larghezza 3 \u2013 5\u00a0cm; lunghezza 5 \u2013 9\u00a0cm. Lunghezza dei peli 0,4 \u2013 0,8\u00a0mm.\nInfiorescenza.\nL'infiorescenza \u00e8 composta da grandi fiori peduncolati rosei o bianchi (da due a sei, o pi\u00f9) disposti in verticilli all'ascella delle foglie superiori. La disposizione dei fiori \u00e8 unilaterale (tutti i fiori \u201cguardano\u201d da una stessa parte). I fiori sono inoltre disposti a copie e alla base di ogni copia sono presenti delle foglie fiorali o brattee. Lunghezza del peduncolo fiorale: 5\u00a0mm.\nFiore.\nI fiori sono ermafroditi, zigomorfi, tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (calice e corolla formati da cinque elementi). I fiori sono profumati. Dimensione del fiore: 30 \u2013 45\u00a0cm. \nFrutti.\nIl frutto \u00e8 formato da quattro acheni liberi di forma globulare e superficie pubescente. \u00c8 contenuto nel calice persistente.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nCucina.\nCon le foglie essiccate si possono preparare delle bevande simili al t\u00e8.\nGiardinaggio.\nI fiori dell'\"Erba limona comune\", pur essendo una pianta rustica, sono copiosi e graziosi per cui facilmente trovano impiego nei giardini rocciosi (soprattutto ai margini di aiuole piantate ad arbusti). Questa pianta non ha bisogno di molte cure, il terreno deve essere leggero e la posizione un po' ombreggiata. Pu\u00f2 essere moltiplicata per seme o divisione dei cespi (dopo la fioritura). Esiste anche un cultivar chiamato \"grandiflora\" con fiori pi\u00f9 grandi e maculati di rosso sul labbro inferiore.\nAltro.\nLa pianta di questa scheda in genere \u00e8 rifiutata dal bestiame da pascolo anche se i suoi fiori sono succhiati dalle api da miele, per cui \u00e8 considerata invasiva e deve essere estirpata dai prati a pascolo."}
{"id": "911758", "revid": "115667030", "url": "https://it.wikipedia.org/wiki?curid=911758", "title": "David di Donatello 1980", "text": "La cerimonia di premiazione della 25\u00aa edizione dei David di Donatello si \u00e8 svolta il 26 luglio 1980 al teatro antico di Taormina."}
{"id": "911761", "revid": "42081", "url": "https://it.wikipedia.org/wiki?curid=911761", "title": "Sergio Augusto Stanzani Ghedini", "text": ""}
{"id": "911762", "revid": "113731928", "url": "https://it.wikipedia.org/wiki?curid=911762", "title": "Gran Premio degli Stati Uniti d'America-Ovest 1982", "text": "Il Gran Premio degli Stati Uniti d'America-Ovest 1982 \u00e8 stata la terza prova della stagione 1982 del Campionato mondiale di Formula 1. Si \u00e8 corsa domenica 4 aprile 1982 sul Circuito di Long Beach. La gara \u00e8 stata vinta dall'austriaco Niki Lauda su McLaren-Ford Cosworth; per il vincitore si tratt\u00f2 del diciottesimo successo nel mondiale, il primo dal suo rientro nelle competizioni. Ha preceduto sul traguardo il finlandese Keke Rosberg su Williams-Ford Cosworth e l'italiano Riccardo Patrese su Brabham-Ford Cosworth.\nGilles Villeneuve, su Ferrari, giunto terzo, venne squalificato per un'irregolarit\u00e0 tecnica della sua monoposto.\nVigilia.\nSviluppi futuri.\nBernie Ecclestone, a capo della FOCA annunci\u00f2 che nel 1983 non si sarebbe disputato il Gran Premio del Brasile per problemi con gli organizzatori. Il 26 marzo la FISA comunic\u00f2 alla Federazione Spagnola il suo favore alla celebrazione del Gran Premio di Spagna per il 27 giugno, a patto che la stessa formalizzasse il pagamento di quanto richiesto per l'iscrizione in calendario della gara.\nL'Alfa Romeo stava testando il suo nuovo motore turbo con Giorgio Francia presso il Circuito di Misano: la casa milanese prospettava di fare esordire il nuovo propulsore nella successiva gara di Imola.\nAspetti tecnici.\nSulla classifica pendeva ancora il ricorso presentato da Ferrari e Renault in merito alla squalifica delle prime due vetture giunte al traguardo nel precedente Gran Premio del Brasile: la Brabham di Nelson Piquet e la Williams di Keke Rosberg. Il ricorso prendeva di mira lo stratagemma seguito da queste due scuderie per poter far correre le loro vetture, durante la gara, al di sotto del peso minimo consentito. Al termine della gara infatti i team riempivano d'acqua dei serbatoi, ufficialmente utilizzati per raffreddare i freni, per far rientrare le monoposto nel peso minimo. Per protesta la Renault annunci\u00f2 che per la gara di Long Beach avrebbe fatto correre i propri piloti con vetture \"alleggerite\", al di sotto del peso minimo, nella speranza che questa situazione di illegittimit\u00e0 venisse presto sanata dalla Federazione. La stessa Ligier annunci\u00f2 che la nuova monoposto JS19, non ancora presentata, sarebbe pesata solo 560\u00a0kg, ovvero 25 meno del limite minimo previsto dal regolamento.\nLa Scuderia Ferrari decise anch'essa di attuare una modifica tecnica palesemente irregolare, al fine di evidenziare la necessit\u00e0 di una maggiore seriet\u00e0 nell'applicazione del regolamento. Sulla 126 C2 venne quindi montata un alettone posteriore composta da due profili sovrapposti sfalsati, lunghi ciascuno tanto quanto consentito dal regolamento, ovvero 110\u00a0cm, ma disposti in maniera tale da raddoppiare la larghezza della superficie alare totale.\nLa Toleman affid\u00f2 anche a Teo Fabi la TG181C, mentre la Williams non fece ancora esordire l'annunciata FW08. La Ligier fece esordire la JS17B.\nIl tracciato di Long Beach venne modificato rispetto alle edizioni precedenti. Venne riprofilata la prima parte, che collegava il rettilineo di partenza (il via venne riportato alla vecchia sede) con il rettilineo della \"Shoreline Drive\": inoltre questo lungo rettifilo venne modificato con l'introduzione di una \"chicane\". Anche la parte finale del tracciato sub\u00ec delle alterazioni. La lunghezza della pista divenne cos\u00ec di 3.427 metri, contro i 3.240 precedenti.\nAspetti sportivi.\nUna settimana prima della gara Carlos Reutemann, vicecampione del mondo, e pilota della Williams, annunci\u00f2 la sua decisione di ritirarsi immediatamente dalle competizioni. L'argentino aveva gi\u00e0 annunciato una simile decisione al termine della stagione 1981, ma era poi stato convinto a rimanere in Formula 1. In suo luogo la Williams assunse Mario Andretti che, sempre al termine della stagione 1981, aveva abbandonato la F1 per le competizioni americane. Andretti, visti gli impegni con la Formula Indy, non avrebbe comunque disputato l'intera stagione con la Williams. Reutemann chiudeva la sua carriera in F1 con 146 gran premi, 12 vittorie, 6 \"pole position\", 6 giri veloci, 45 podi (all'epoca cifra record tra i piloti) e 310 punti. In gare non valide per il campionato si era imposto in due occasioni. La scuderia britannica aveva delle difficolt\u00e0 a trovare un pilota che potesse sostituire stabilmente Reutemann: vennero avvicinati alla Williams l'inglese Jonathan Palmer, il canadese della Ferrari Gilles Villeneuve, mentre l'ex campione del mondo di F1, l'australiano Alan Jones aveva declinato l'offerta fattagli.\nLa Fittipaldi Automotive posticip\u00f2 ancora l'esordio per Johnny Cecotto, mentre sulla lista ufficiale degli iscritti apparve, alla Tyrrell, in luogo di Slim Borgudd, il pilota spagnolo Emilio de Villota: lo svedese prese in realt\u00e0 normalmente parte al gran premio.\nIl gran premio, definito \"degli Stati Uniti-Ovest\", era formalmente conosciuto anche come \"Gran Premio di Long Beach\". Nella stessa stagione gli USA ospitarono altre due gare valide per il mondiale, il Gran Premio degli USA-Est a Detroit e il Gran Premio del Caesars Palace a Las Vegas.\nNelle prove libere dei venerd\u00ec il pi\u00f9 rapido fu Keke Rosberg su Williams-Ford Cosworth, in 1'29\"29, che precedette Bruno Giacomelli su Alfa Romeo e Jacques Laffite della Ligier. Niki Lauda e Riccardo Patrese furono protagonisti di incidenti, senza per\u00f2 conseguenze fisiche.\nPrequalifiche.\nResoconto.\nL'unico a non riuscire a prequalificarsi fu Derek Warwick, della Toleman.\nQualifiche.\nResoconto.\nNella prima giornata di prove ufficiali del venerd\u00ec Keke Rosberg si conferm\u00f2 il pi\u00f9 veloce, fermando il cronometro su 1'28\"576, precedendo Niki Lauda di due decimi e Nelson Piquet di tre decimi e mezzo. Furono pi\u00f9 positivi del previsto i risultati delle vetture a motore turbo: Alain Prost su Renault era quarto, mentre Gilles Villeneuve della Ferrari chiuse col quinto tempo. Le vetture gommate Michelin risultavano cos\u00ec favorite rispetto ai team riforniti dalla Goodyear: le coperture francesi pi\u00f9 dure erano anzi pi\u00f9 veloci di quelle da tempo.\nAl sabato s'inser\u00ec nella lotta per la \"pole position\" anche Andrea De Cesaris dell'Alfa Romeo. Il pilota romano duell\u00f2 a lungo con Lauda (che prefer\u00ec usare un solo set di gomme e risparmiarne un set di gomme nuove per la gara) e riusc\u00ec a strappargli la partenza al palo solo a pochi minuti dal termine delle prove. Per De Cesaris fu l'unica \"pole position\" nel mondiale di F1, sessantaduesimo pilota nella storia a raccogliere questo risultato, nonch\u00e9, all'epoca, con 22 anni, 10 mesi e 4 giorni, anche il pi\u00f9 giovane (battendo il record che apparteneva a Jacky Ickx dal Gran Premio di Germania 1968). Fu anche la dodicesima, e ultima, \"pole\" conquistata da una vettura Alfa Romeo, quindicesima e ultima per una monoposto spinta da un motore dell'Alfa. Dietro ai due duellanti si inserirono le due Renault e l'altra Alfa di Bruno Giacomelli. Il primo pilota con gomme Goodyear fu Piquet, sesto.\nRisultati.\nI risultati delle qualifiche furono i seguenti:\nGara.\nResoconto.\nSulla griglia di partenza Elio De Angelis si posizion\u00f2 sul lato sbagliato della pista: manovr\u00f2 perci\u00f2 per raggiungere lo stallo giusto; il suo compagno di scuderia, Nigel Mansell, che lo seguiva, fu costretto a inserire la retro per evitare l'impatto; proprio in quel momento venne dato il via, con l'inglese che di fatto part\u00ec con la retro inserita. Nella prima parte della griglia Andrea De Cesaris mantenne il comando davanti a Ren\u00e9 Arnoux che pass\u00f2 subito Niki Lauda. Seguivano Bruno Giacomelli, Gilles Villeneuve, Alain Prost, Didier Pironi, Keke Rosberg e Nelson Piquet.\nLauda seguiva da vicino Arnoux e, a sua volta, subiva la pressione di Giacomelli. Al 6\u00ba giro Giacomelli cerc\u00f2 di superare l'austriaco, ma ritard\u00f2 troppo la frenata e and\u00f2 a tamponare Arnoux: entrambi furono costretti al ritiro. Al giro nove il rimontante John Watson pass\u00f2 Villeneuve, inserendosi in terza posizione, mentre al 10\u00ba giro anche il leader del mondiale, Alain Prost, fu costretto al ritiro per un testacoda.\nCinque giri dopo Andrea De Cesaris, il cui vantaggio su Niki Lauda andava riducendosi, ebbe un'incertezza nel doppiaggio del brasiliano Raul Boesel, ci\u00f2 consent\u00ec a Lauda di prendere la scia al pilota romano e di superarlo sulla \"Shoreline Drive\". La classifica vedeva cos\u00ec primo Lauda, seguito da De Cesaris, Watson, Villeneuve, Rosberg e Piquet.\nVilleneuve e Rosberg dettero vita a un lungo duello: il finlandese sfruttava la maneggevolezza della sua Williams per passare il canadese alla prima \"chicane\", mentre il pilota della Ferrari risuperava sul rettilineo. Villeneuve per\u00f2 fin\u00ec in testacoda, senza per\u00f2 perdere la posizione a favore del sopraggiungente Nelson Piquet.\nAl 25\u00ba giro Piquet fin\u00ec a muro e fu costretto al ritiro; la sua Brabham rimase in una posizione pericolosa, tanto da richiedere l'intervento di un carro attrezzi che train\u00f2 la monoposto per un tratto di pista, prima di raggiungere una via di fuga con Niki Lauda che rischi\u00f2 di colpire il mezzo di soccorso. Due giri dopo Rosberg si insedi\u00f2 al secondo posto grazie anche ai problemi con le gomme di Watson. Il nordirlandese dovette cambiare le coperture al giro 27, scivolando fuori dalla zona dei punti. Ora, dietro Lauda, De Cesaris e Rosberg, si trovava Villeneuve, seguito da Alboreto, Cheever e De Angelis.\nAl 33\u00ba giro Andrea De Cesaris fin\u00ec contro un muretto a causa della rottura di un tubo dell'olio del motore,l'olio usc\u00ec, imbratt\u00f2 le gomme posteriori e fece scivolare la macchina, Niki Lauda si trov\u00f2 al comando con un minuto di vantaggio su Keke Rosberg. In rimonta era Riccardo Patrese che aveva preso la sesta posizione a Elio De Angelis al trentottesimo passaggio e poi pass\u00f2 Cheever, costretto ad un cambio gomme. Al giro 59 Patrese pass\u00f2 anche Alboreto.\nNiki Lauda vinse per la prima volta dal suo ritorno alle corse (non succedeva dal Gran Premio d'Italia 1978). Seguirono Keke Rosberg e Gilles Villeneuve; successivamente, il pilota canadese, venne squalificato per l'alettone irregolare della sua vettura e cos\u00ec sal\u00ec sul podio Riccardo Patrese. Vennero cos\u00ec classificate solo vetture motorizzate Ford Cosworth.\nRisultati.\nI risultati del gran premio furono i seguenti:\nDecisioni della giuria.\nI commissari sportivi squalificarono Gilles Villeneuve, giunto terzo. Venne giudicato non regolamentare il doppio alettone posteriore montato sulla sua Ferrari, sulla base di un reclamo inviato da Ken Tyrrell. L'alettone presentato dalla Ferrari era composto da due ali sfasate, la cui lunghezza totale superava il limite, previsto dal regolamento di 110 centimetri.\nI commissari respinsero invece il reclamo, inviato dalla Ferrari, contro le prime due vetture giunte a traguardo, la McLaren e la Williams, che verteva sul peso minimo delle monoposto, e lo stratagemma utilizzato da queste scuderie per risultare regolari al termine del gran premio, ovvero il rabbocco con acqua di serbatoi appositi."}
{"id": "911765", "revid": "78273", "url": "https://it.wikipedia.org/wiki?curid=911765", "title": "Bandiera di segnalazione marittima", "text": ""}
{"id": "911768", "revid": "599013", "url": "https://it.wikipedia.org/wiki?curid=911768", "title": "Wfs", "text": ""}
{"id": "911773", "revid": "120846814", "url": "https://it.wikipedia.org/wiki?curid=911773", "title": "\u00c1gnes Kov\u00e1cs", "text": "Specializzata nella rana, ha vinto una medaglia d'oro ai Giochi olimpici di Sydney 2000 e una di bronzo ad Atlanta 1996, sempre nei 200\u00a0m rana.\nNel 2014 \u00e8 diventata una dei Membri dell'International Swimming Hall of Fame."}
{"id": "911775", "revid": "2224096", "url": "https://it.wikipedia.org/wiki?curid=911775", "title": "Sfingolipidi", "text": "Gli sfingolipidi (chiamati cos\u00ec poich\u00e9 inizialmente le loro funzioni erano misteriose, come la sfinge) sono lipidi polari in cui lo scheletro molecolare \u00e8 rappresentato dalla molecola di sfingosina, un ammino-alcol a lunga catena insatura.\nNe fanno parte le ceramidi, la sfingomielina e i glicolipidi.\nNei fosfolipidi l'unit\u00e0 strutturale di base \u00e8 invece rappresentata dal glicerolo, gli sfingolipidi sono molto simili ai fosfolipidi ma sono diversi per la presenza della sfingosina al posto del glicerolo. Sono importanti costituenti del plasmalemma e delle membrane biologiche in generale. Tuttavia il loro ruolo non \u00e8 unicamente strutturale; gli sfingolipidi e le molecole sfingoidi giocano un ruolo importante in diversi processi biologici fondamentali quali: differenziamento cellulare, motilit\u00e0 cellulare (raft), apoptosi e proliferazione cellulare.\nFormazione.\nLa sfingosina reagisce con un acido grasso formando un legame ammidico tra il gruppo amminico -NH2 e l'ossidrile del gruppo carbossilico -COOH dell'acido grasso per formare una ceramide. Se alla ceramide \u00e8 legata la fosforilcolina (colina legata ad un gruppo fosfato) attraverso un legame estere con il suo gruppo -OH terminale si ha la sfingomielina, l'unico fosfolipide di membrana privo di glicerolo. Se alla ceramide \u00e8 invece legato al gruppo -OH terminale un monosaccaride si ha il cerebroside con legame beta-glicosidico, se \u00e8 un oligosaccaride un ganglioside: questi in generale sono considerati glicolipidi.\nPatologia.\nL'alterazione, solitamente su base genetica, della sintesi o catabolismo di questa classe di sostanze biologiche pu\u00f2 determinare una serie di patologie classificate come sfingolipidosi e facenti parte dell'eterogeneo gruppo delle malattie da accumulo lisosomiale."}
{"id": "911780", "revid": "125680404", "url": "https://it.wikipedia.org/wiki?curid=911780", "title": "NAACP Image Award", "text": "L'NAACP Image Award \u00e8 un premio attribuito ogni anno dalla National Association for the Advancement of Colored People come riconoscimento per il lavoro svolto da persone di colore nel mondo dell'arte (cinema, letteratura, musica, teatro e TV).\nSimile ad altri premi pi\u00f9 famosi come l'Oscar o il Grammy, gli Image Awards - divisi in 35 categorie - sono votati dai membri dell'NAACP. Vengono attribuiti anche premi onorari, inclusi il President's Award, il Chairman's Award, il premio al Personaggio dell'Anno e l'Image Award of Fame.\nLa prima cerimonia di consegna risale al 1969. Dal 1974 al 2006, la cerimonia \u00e8 stata registrata su videocassetta e mandata in onda in differita dalla Fox. La prima diretta \u00e8 avvenuta nel 2007 per la 38\u00aa edizione. La consegna dei premi avviene solitamente tra febbraio e l'inizio di marzo, a Los Angeles o dintorni.\nPremi speciali.\nChairman's Award.\nIl Chairman's Award viene conferito come riconoscimento agli individui che dimostrano un esemplare servizio alla collettivit\u00e0 e usano le loro piattaforme per creare fattori di miglioramento nei diritti civili.\nPresident Award.\nIl President Award viene conferito come riconoscimento agli individui che dimostrano un esempio per la comunit\u00e0 afroamericana e ottengono risultati straordinari nel loro campo.\nHall of Fame Award.\nL'Hall of Fame Award viene conferito come riconoscimento agli individui che dimostrano risultati straordinari nel loro campo, divenendo delle icone del proprio mestiere.\nEntertainer of the Year.\nIl premio Entertainer of the Year viene conferito come riconoscimento agli individui che dimostrano risultati straordinari nel loro campo nel corso dell'anno. Beyonc\u00e9, Dionne Warwick e Patti LaBelle sono le uniche artiste ad aver vinto il premio due volte nel corso della loro carriera.\nPolemiche e controversie.\nGli Image Awards sono stati talvolta soggetti a polemiche a causa di candidature ritenute non meritevoli di un tributo da parte dell'NAACP. Per esempio, nel 1994 Tupac Shakur fu nominato come Migliore Attore Protagonista per il film \"Poetic Justice\" sebbene nel dicembre 1993 fosse stato accusato di violenza sessuale su una donna. Nel 2004, l'album di R. Kelly, \"Chocolate Factory\", fu nominato come Migliore Album anche se in quel periodo il cantante era indagato con l'accusa di pornografia infantile.\nAltre nomination sono state criticate a causa dei discutibili ritratti fatti di alcuni personaggi impegnati nella difesa dei diritti civili. Nel 2003, il film \"La bottega del barbiere\" ebbe 5 nomination tra cui Miglior Film e Migliore Attore Protagonista (Cedric the Entertainer). Il film fu molto criticato in quanto il personaggio di Cedric the Entertainer faceva dei commenti poco lusinghieri su Rosa Parks, Martin Luther King jr. e Jesse Jackson. Il gruppo rap OutKast ricevette 6 nomination nel 2004 ma furono molto criticati per aver inciso precedentemente una canzone dal titolo \"Rosa Parks\", canzone che aveva spinto la stessa Parks a denunciarli per diffamazione."}
{"id": "911787", "revid": "459976", "url": "https://it.wikipedia.org/wiki?curid=911787", "title": "Mactra stultorum", "text": "Mactra stultorum \u00e8 un mollusco bivalve appartenente alla famiglia Mactridae.\nDescrizione della specie.\nConchiglia grande 4-6 cm, ovale, convessa. \nValve poco aperte; umbone sporgente; sottili fasce concentriche; sifoni riuniti.\nColore bianco lucente con bande opache color crema concentriche e talvolta radiali. \nEsiste una forma pi\u00f9 globosa e arrotondata, di colore bianco o marrone, e un'altra pi\u00f9 depressa, con raggi bruni. \nAttualmente sono in corso studi per verificare se si tratta di specie diverse o forme della stessa specie.\nHabitat e distribuzione.\nAbbastanza comune su fondi sabbiosi, appena sepolta dalla sabbia. \n\u00c8 indicata come abbondante nel Medio e parte dell'Alto Adriatico"}
{"id": "911796", "revid": "1851848", "url": "https://it.wikipedia.org/wiki?curid=911796", "title": "Roberto Bonazzi", "text": "Carriera.\nGiocatore.\nFa il suo esordio fra i professionisti nel Leffe, totalizzando 20 presenze ed un gol in Serie C2 nel 1990-1991.\nHa giocato con la maglia dell'AlbinoLeffe dalla stagione 2001-2002 alla stagione 2007-2008. Chiude le carriera da calciatore nel 2009 con la maglia del Pergocrema, club neopromosso in Prima Divisione.\nAllenatore.\nAppese le scarpette al chiodo, si accomoda sulla panchina della squadra Berretti del team cremasco. Il 17 novembre 2009, a seguito dell'esonero di Claudio Rastelli, subentra insieme ad Alessandro Scanziani alla guida della prima squadra cremasca\n, salvo poi venire nuovamente sollevato dall'incarico il 24 gennaio 2010, dopo la sconfitta contro il .\nNel biennio 2011-2013 passa all'Hellas Verona, dove guida la squadra della categoria Allievi, per tornare poi, nel 2013, all'AlbinoLeffe dove da allenatore della Berretti vince lo scudetto di Categoria, mentre in prima squadra ricopre il ruolo di vice-allenatore affiancando Elio Gustinetti e centrando la qualificazione ai play-off di Lega Pro 1\u00aa Divisione.\nIl 7 novembre, in seguito all'esonero di Alessio Pala, viene promosso alla guida della prima squadra dell'AlbinoLeffe militante in Lega Pro venendo esonerato dopo tre giornate a causa degli scarsi risultati conseguiti. Nella stagione 2015-2016 allena i bergamaschi della , nel campionato di Serie D.\nIl 29 giugno 2016 viene ufficializzata la sua nomina a tecnico della per la stagione 2016-2017, nel campionato di Serie D. Il 14 aprile 2017 rassegna le sue dimissioni. Il 5 febbraio 2018 viene ingaggiato dal , societ\u00e0 di Serie D, dove rimane fino a fine stagione. All'inizio della stagione 2019-2020 diventa allenatore dell'Ardor Lazzate, dove rimane anche nella stagione 2020-2021. Il 22 novembre 2021, rassegna le proprie dimissioni."}
{"id": "911797", "revid": "599013", "url": "https://it.wikipedia.org/wiki?curid=911797", "title": "Wms", "text": ""}
{"id": "911798", "revid": "33689", "url": "https://it.wikipedia.org/wiki?curid=911798", "title": "Perequazione (statistica)", "text": ""}
{"id": "911800", "revid": "834", "url": "https://it.wikipedia.org/wiki?curid=911800", "title": "Endoparassiti", "text": ""}
{"id": "911801", "revid": "73843", "url": "https://it.wikipedia.org/wiki?curid=911801", "title": "Perequazione (diritto)", "text": "Il termine perequazione viene usato in diversi rami del diritto (in particolare nel campo pensionistico e urbanistico), per indicare un atto o un'azione che abbia lo scopo di eliminare le discriminazioni o sanare eventuali svantaggi subiti.\nUrbanistica.\nCon il termine perequazione in urbanistica si intende il principio \"la cui applicazione tende ad ottenere due effetti concomitanti e speculari: la giustizia distributiva nei confronti dei proprietari dei suoli chiamati ad usi urbani, e la formazione di, senza espropri e spese, un patrimonio pubblico di aree al servizio della collettivit\u00e0\" (S. Pompei, Il piano regolatore perequativo, Milano, 1998)\nLa perequazione non va confusa con la compensazione, attraverso la quale si concedono diritti edificatori a fronte della gratuita cessione di terreni privati per la costruzione di opere pubbliche o della realizzazione di opere di urbanizzazione.\nCon una certa approssimazione, dovuta alla variet\u00e0 della terminologia impiegata dai contributi scientifici e dai legislatori regionali, si pu\u00f2 ritenere perequativo il piano urbanistico nel quale ricorrano questi due elementi:\nTipologie di perequazione urbanistica.\nA seconda dell'area del territorio comunale interessata dal meccanismo perequativo si pu\u00f2 avere:\nPensionistica.\nLa perequazione \u00e8 anche il meccanismo usato per adeguare le pensioni all'inflazione rivalutando i trattamenti pensionistici.\nTariffe della distribuzione di gas naturale.\nLa perequazione tariffaria della distribuzione del gas naturale \u00e8 stata introdotta dall'Autorit\u00e0 per l'Energia Elettrica, il Gas ed il Sistema Idrico (AEEGSI) allo scopo di equilibrare i maggiori ricavi conseguiti o i minori costi sostenuti dalle imprese di distribuzione, per la fornitura di specifici servizi, a seguito dell'introduzione di un'unica tariffa a livello nazionale. Con la perequazione si intendono compensare eventuali scostamenti, nei ricavi o nei costi, che non dipendono dall'efficienza delle imprese, ma sono piuttosto imputabili a fattori esogeni (ad esempio: caratteristiche della aree o della clientela servita), nonch\u00e9 all\u2019effettiva consistenza delle infrastrutture gestite.\nIl meccanismo della perequazione tariffaria della distribuzione gas \u00e8 normato dalle delibere AEEGSI ARG/gas 159/08 e ARG/com 185/09.\nTali delibere assegnano alla Cassa per i Servizi Energetici e Ambientali (CSEA) l'onere di:\nIn particolare, ai sensi dell'art. 51.4 dell'allegato A alla delibera ARG/gas 159/08, le imprese distributrici di gas naturale sono obbligate a trasmettere alla CSEA, entro una determinata scadenza di ciascun anno, tutte le informazioni necessarie al calcolo dell'ammontare dei saldi di perequazione relativi all'anno precedente.\nLa perequazione tariffaria \u00e8 alimentata dal gettito rinveniente dall\u2019applicazione della componente UG1 (oneri generali di sistema) presente nelle fatture emesse a carico degli utenti finali.\nTipologie di perequazione tariffaria.\nPer il periodo di regolazione 2014-19, la perequazione tariffaria della distribuzione gas si articola in:\na) perequazione dei ricavi relativi al servizio di distribuzione;\nb) perequazione dei costi relativi al servizio di misura."}
{"id": "911803", "revid": "10652", "url": "https://it.wikipedia.org/wiki?curid=911803", "title": "Mactra corallina", "text": ""}
{"id": "911805", "revid": "287204", "url": "https://it.wikipedia.org/wiki?curid=911805", "title": "Mirna Jukic", "text": ""}
{"id": "911807", "revid": "15756", "url": "https://it.wikipedia.org/wiki?curid=911807", "title": "Gran Premio di San Marino 1982", "text": "Il Gran Premio di San Marino 1982 \u00e8 stata la quarta prova della stagione 1982 del Campionato mondiale di Formula 1. Si \u00e8 corsa domenica 25 aprile 1982 sul Circuito Dino Ferrari di Imola. La gara \u00e8 stata vinta dal francese Didier Pironi su Ferrari; per il vincitore si tratt\u00f2 del secondo successo nel mondiale. Ha preceduto sul traguardo il canadese Gilles Villeneuve, anch'egli su Ferrari e l'italiano Michele Alboreto su Tyrrell-Ford Cosworth. Per quest'ultimo pilota si tratt\u00f2 del primo podio nel mondiale di F1.\nVigilia.\nLe decisioni della FIA e il boicottaggio della FOCA.\nLa decisione dei commissari di squalificare la vettura di Gilles Villeneuve, al termine del precedente Gran Premio di Long Beach, fece temere che la Scuderia Ferrari potesse anche abbandonare, per protesta, il mondiale di F1.\nCi\u00f2, soprattutto, a causa della contemporanea mancata squalifica di quelle vetture che, utilizzando la stratagemma del rabbocco d'acqua di serbatoi appositi (effettuato a fine gara), partecipavano ai gran premi sotto il peso minimo. La squalifica venne duramente criticata da Fabrizio Serena, presidente della Commissione Sportiva Automobilistica Italiana, che accus\u00f2 Bernie Ecclestone per il troppo potere che concentrava nelle sue mani.\nIl 20 aprile il Tribunale della Federazione Internazionale dell'Automobile accolse il ricorso presentato da Ferrari e Renault in merito al Gran Premio del Brasile, squalificando Nelson Piquet (su Brabham) e Keke Rosberg (su Williams), giunti rispettivamente, primo e secondo. La sentenza, inappellabile, ribad\u00ec che il peso minimo delle monoposto non poteva scendere sotto i 580 kg, e che i rabbocchi effettuati al termine della gara non potevano essere considerati come regolari. Venne cos\u00ec riscritta la classifica della gara, con la vittoria che venne assegnata ad Alain Prost. Le scuderie britanniche, che avevano escogitato tale espediente per fronteggiare le vetture dotate dei pi\u00f9 potenti motori turbo, minacciarono di non partecipare al Gran Premio di San Marino, anche se tale fronte non sembrava compatto, con la McLaren decisa a non boicottare l'evento. A ci\u00f2 si aggiunse anche la richiesta, fatta dalla Federazione automobilistica francese (\"F\u00e9d\u00e9ration fran\u00e7aise du sport automobile\"), presieduta da Jean-Marie Balestre, presidente anche della FISA, di squalificare altre quattro vetture giunte ai primi posti del gran premio brasiliano, tanto da portare al secondo posto Didier Pironi.\nLa sentenza imponeva di rimuovere i serbatoi o, in alternativa, di presentarsi al via con i serbatoi pieni, al che il patron della Lotus, Colin Chapman, sarcasticamente fece notare che, se tale obbligo fosse stato applicato, al secondo giro tutti si sarebbero dovuti fermare a montare le gomme da bagnato.\nIl giorno successivo, dopo una riunione a Londra, la FOCA, l'associazione che riuniva gli assemblatori britannici, guidata da Bernie Ecclestone, decise per il boicottaggio della gara imolese. I \"van\" delle scuderie inglesi, gi\u00e0 presenti sul circuito romagnolo, ritornarono presso le loro sedi. Ecclestone minacci\u00f2 di escludere dalla FOCA quelle scuderie che non avessero seguito l'invito a non gareggiare. Alcuni team erano per\u00f2 legati a sponsor italiani: per tale ragione Tyrrell e Arrows tentennarono nell'aderire alla protesta. La FOCA propose agli organizzatori di spostare la gara al 3 luglio, vista l'impossibilit\u00e0 di approntare delle vetture, in tempo per la gara, che potessero rispondere alle nuove direttive in merito al peso minimo delle stesse. Per l'associazione dei costruttori questa decisione comportava una modifica regolamentare, che violava il Patto della Concordia.\nPer la stessa ragione vi fu la defezione anche della scuderia francese Ligier, che comunic\u00f2 che non sarebbe riuscita a presentare, per tempo, delle vetture che rimanessero all'interno del limite minimo di peso. Le scuderie presenti si riducevano cos\u00ec a Ferrari, Renault, Osella, Alfa Romeo e Toleman, tutte spinte da motori turbo, o comunque interessate in futuro a dotarsi di un motore sovralimentato. Il regolamento non imponeva un numero minimo di vetture presenti per dare validit\u00e0 alla gara, ma attribuiva agli organizzatori la possibilit\u00e0 di cancellare l'evento se fossero state disponibili meno di 13 vetture.\nAl primo giorno di prove si aggiunsero anche Tyrrell e ATS, anche se era sempre presente la possibilit\u00e0 che potessero abbandonare il circuito. Gli organizzatori, dal canto loro, minacciarono di sequestrare il materiale tecnico presente delle scuderie che avessero boicottato la gara.\nOltre il problema con la FOCA, la FISA venne attaccata anche dalle grandi case costruttrici (tra cui BMW, Renault Alfa Romeo e Ferrari), che inviarono una dura nota di protesta contro la volont\u00e0 del presidente Balestre di modificare il regolamento tecnico gi\u00e0 per il 1983, limitando l'uso dei motori sovralimentati, scelta che avrebbe violato il Patto della Concordia.\nAspetti sportivi.\nLa Tyrrell sostitu\u00ec Slim Borgudd col pilota britannico Brian Henton che, sino a quel momento della stagione, aveva corso nel mondiale con l'Arrows.\nI prezzi per assistere alla gara andavano dalle 11.500 lire delle curve \"Tosa\" e \"Rivazza\", alle 100.000 per la Tribuna A, posta all'arrivo.\nQualifiche.\nResoconto.\nAl venerd\u00ec il pi\u00f9 rapido fu Alain Prost su Renault (in 1'31\"169), che precedette i due ferraristi Gilles Villeneuve e Didier Pironi. La Renault ruppe il propulsore su entrambe le vetture, tanto che sia Prost che Arnoux furono costretti a ottenere il loro miglior tempo utilizzando il muletto. La situazione dell'asfalto era critica, tanto che rendeva difficile per i piloti mantenere, in taluni punti, la vettura in carreggiata.\nTyrrell e ATS parteciparono anche alle prove ufficiali del sabato, che videro un buon afflusso di pubblico, pur in presenza di un ristretto numero di monoposto presenti. I tempi, rispetto al venerd\u00ec, si abbassarono e Ren\u00e9 Arnoux conquist\u00f2 la \"pole\" in 1'29\"675, nuovo record del tracciato. Per il francese si tratt\u00f2 dell'undicesima partenza al palo nel mondiale. La prima fila venne monopolizzata dalle Renault, con Prost secondo, mentre la seconda fila accolse le due Ferrari di Gilles Villeneuve e di Didier Pironi, unico a non migliorare i tempi del giorno precedente. Teo Fabi della Toleman e Riccardo Paletti dell'Osella si qualificarono per la prima volta in carriera.\nAl termine delle prove, Ken Tyrrell, manager della scuderia omonima, invi\u00f2 un reclamo contro le vetture dotate di motore turbo, in quanto, secondo la sua interpretazione, tali propulsori avrebbero infranto il divieto di motori a turbina. Molti videro, in questo reclamo, la volont\u00e0 della FOCA, tramite un suo membro presente alla gara, di porre sub-judice lo svolgimento della stessa. Il reclamo venne respinto.\nRisultati.\nI risultati delle qualifiche furono i seguenti:\nGara.\nResoconto.\nDerek Warwick non pot\u00e9 prendere il via per un guasto alla batteria verificatosi durante il giro di formazione, mentre Riccardo Paletti, all'esordio, fu costretto a partire dai box, con due giri di ritardo, sempre per un problema tecnico.\nAlla partenza i primi quattro piloti mantennero le loro posizioni, con Ren\u00e9 Arnoux che precedeva Alain Prost e le due Ferrari. Le due vetture italiane per\u00f2, gi\u00e0 nel corso del primo giro, alla \"Piratella\", passarono Prost. La gara di quest'ultimo termin\u00f2 dopo solo sette giri, per un problema elettrico. Scal\u00f2 cos\u00ec quarto Michele Alboreto.\nAl decimo giro termin\u00f2 definitivamente la gara di Paletti, mentre Andrea De Cesaris, attardatosi con una sosta ai box al giro 6, rientr\u00f2 in pista, per ritirarsi un giro dopo.\nIl vantaggio di Arnoux, sulle due Ferrari, si riduceva con Villeneuve che tent\u00f2, senza successo di passare il francese. In zona punti entrava, intanto, Manfred Winkelhock, che aveva passato Teo Fabi: il pilota milanese, dopo poco, fu costretto ai box per molti minuti. Al ventiduesimo passaggio Pironi pass\u00f2 Villeneuve, per esserne poi ripassato al giro 26. Un giro prima, nel frattempo, Bruno Giacomelli, quinto, si era ritirato col motore fuori uso.\nAl giro 27 Villeneuve ebbe la meglio su Arnoux, con un sorpasso alla \"Rivazza\"; quattro giri dopo per\u00f2, al \"Tamburello\", il pilota della Renault riprese il comando della gara; ne approfitt\u00f2 anche Pironi, che pass\u00f2 nuovamente il suo compagno di scuderia, per il secondo posto. Il canadese, per\u00f2, gi\u00e0 alla \"Piratella\", recuper\u00f2 la piazza d'onore. Il giro seguente Eliseo Salazar entr\u00f2 in zona punti, passando Winkelhock.\nNei giri successivi continu\u00f2 la lotta tra i primi tre: al giro 35 Pironi pass\u00f2 ancora Villeneuve, col canadese che si riport\u00f2 secondo al giro 41. Intanto Salazar si era fermato ai box, facendo cos\u00ec rientrare tra i primi sei Winkelhock; il tedesco fu poi costretto anch'egli ai box per un problema elettrico. Al quarantacinquesimo passaggio Ren\u00e9 Arnoux fu costretto ad abbandonare la gara, con il motore fumante. Ora la classifica vedeva, con ampio margine, al comando le due Ferrari, seguite da Michele Alboreto, Jean-Pierre Jarier, Eliseo Salazar e Manfred Winkelhock.\nUn giro dopo, approfittando del fatto che Gilles Villeneuve stava seguendo correttamente il logico ordine dei box (cartello \"SLOW\") di rallentare (visto che, uscite le Renault, nessun concorrente era in grado di insidiare le due Ferrari) Didier Pironi prese il comando della gara e incominci\u00f2 a \"tirare\" mettendo anche inutilmente a rischio l'affidabilit\u00e0 delle vetture. Il cronologico dimostra che, uscite le Renault, quando Gilles era in testa girava almeno un secondo pi\u00f9 lento del solito, mentre quando era in testa Didier tirava a tempi record (per lui, visto che quel fine settimana - come quasi sempre, del resto - Gilles \u00e8 sempre stato pi\u00f9 veloce di lui arrivando a rifilargli 1,3\" secondi in qualifica). La lotta fra i due prosegu\u00ec, cos\u00ec che al giro 49 il canadese, con un'azione alla \"Tosa\", ritorn\u00f2 a condurre. Dai box della scuderia italiana fu esposto di nuovo il cartello \"SLOW\", che di fatto imponeva ai piloti di preservare le vetture. Gilles fu l'unico per\u00f2 a seguirlo, tanto che Pironi, al giro 52, super\u00f2 ancora Villeneuve, che, a sua volta, cerc\u00f2 di insidiare ancora il francese, fino all'arrivo. A un giro dal termine, sempre alla \"Tosa\", Gilles Villeneuve riprese a condurre, ma all'ultimo giro, Pironi, giunto al \"Tamburello\", si port\u00f2 all'esterno di Villeneuve, per passarlo nella curva seguente.\nDidier Pironi vinse cos\u00ec per la prima volta con la Ferrari, la seconda in carriera nel mondiale di F1. Terzo giunse Michele Alboreto, al suo primo podio iridato, quarto Jean-Pierre Jarier, che conquist\u00f2 cos\u00ec i primi punti in F1 dell'Osella. Manfred Winkelhock, giunto sesto, venne squalificato per sottopeso (dovuto all'asportazione durante una sosta ai box del cofano motore), mentre Teo Fabi non venne classificato in quanto aveva coperto meno del 90% della distanza del vincitore. Il punto per il sesto classificato non venne perci\u00f2 assegnato.\nRisultati.\nI risultati del gran premio furono i seguenti:\nDecisioni della FIA.\nAl termine della gara l'ATS di Manfred Winkelhock venne trovata di due chili sotto il minimo consentito; il pilota, classificato sesto, anche se non giunto al traguardo, venne cos\u00ec squalificato. Il punto iridato per il sesto posto non venne assegnato, in quanto il pilota subito seguente in classifica, Teo Fabi, non era stato classificato, avendo coperto meno del 90% della distanza.\nPolemiche dopo la gara.\nGilles Villeneuve dopo il giro d'onore, si diresse al motorhome della Ferrari e apostrof\u00f2 violentemente, a detta di molti presenti, il direttore sportivo Marco Piccinini (il canadese esclam\u00f2: \"E ora cercatevi un altro pilota!\") che invece non trov\u00f2 nulla di insolito o di scandaloso nella vittoria di Didier Pironi.\nVilleneuve quindi sal\u00ec controvoglia sul podio, solo per non fare un torto alle autorit\u00e0 sammarinesi e ritirare il piatto destinato al secondo classificato, ma mostrando una grande contrariet\u00e0. Nel dopogara il canadese ebbe un turbolento colloquio con Pironi, durante il quale lo accus\u00f2 di avergli rubato la vittoria e di essere un falso amico, giurandogli che non gli avrebbe mai pi\u00f9 rivolto la parola.\nVilleneuve comment\u00f2 con la stampa:\nDidier Pironi ribatt\u00e9 che lui non era una seconda guida e che il suo comportamento era stato corretto, visti anche i problemi che la vettura di Villeneuve presentava. Il francese era anche sicuro che presto i rapporti col canadese si sarebbero tranquillizzati.Enzo Ferrari, un paio di giorni dopo la gara, con un comunicato, stigmatizz\u00f2 il comportamento di Pironi, ed espresse la sua comprensione per lo sfogo di Gilles Villeneuve.\nNella settimana successiva, Villeneuve, accompagnato dall'ex ferrarista Jody Scheckter, si rec\u00f2 a Maranello per incontrare Enzo Ferrari in persona, sperando di trovare in lui quell'appoggio che Piccinini non gli ha manifestato ad Imola. Come ricordato dall'addetto stampa Ferrari di allora, Franco Gozzi, in realt\u00e0 a Ferrari interessava che le sue macchine avessero portato a casa una doppietta e non gli interessava sindacare sull'ordine di arrivo. Bene Villeneuve, bene Pironi, purch\u00e9 vincesse la Ferrari. Dopo ci\u00f2 cominciarono a intensificarsi le voci sul passaggio di Villeneuve in Williams al termine della stagione."}
{"id": "911812", "revid": "120254619", "url": "https://it.wikipedia.org/wiki?curid=911812", "title": "Velleia", "text": "Velleia o Veleia \u00e8 una frazione del comune italiano di Lugagnano Val d'Arda in provincia di Piacenza.\nInizialmente fondata dai liguri veleiati, venne, poi, conquistata dai romani diventando, durante gli ultimi anni della repubblica romana, sede di un municipium e capoluogo di una zona medio-appenninica che si estendeva tra i fiumi Trebbia e Taro, grazie alla disponibilit\u00e0 di acque termali.\nCaduta in declino dalla fine del III secolo e successivamente abbandonata, la citt\u00e0 \u00e8 stata riscoperta a partire dal 1747 dopo il fortuito ritrovamento della tabula alimentaria traianea, a cui seguirono gli scavi per riportare alla luce i resti romani, operati a partire dal 1760.\nOrigine del nome.\nIl nome deriva da quello della trib\u00f9 ligure dei Veleiates o Veliates, i quali furono i fondatori del primo nucleo del centro abitato. &lt;br&gt;\nTesti epigrafici e fonti letterarie ne attestano pi\u00f9 antica e frequente la grafia con elle semplice rispetto a quella con la doppia elle che, se si eccettua un'iscrizione del 148 d.C. ed un riferimento nella Naturalis Historia di Plinio il Vecchio, il quale, peraltro, utilizza anche la grafia ad elle semplice in un altro passaggio. Secondo Salvatore Aurigemma, direttore degli scavi attorno alla met\u00e0 del novecento, l'utilizzo della grafia con la elle doppia potrebbe essersi diffuso grazie alla vicinanza con il toponimo \"Vell\u00e8\", appartenuto ad un'abitazione situata nella zona di Macinesso, toponimo, poi, caduto in disuso.\nSono diffuse, anche se scorrette le grafie \"Veleja\" e \"Velleja\" con la lettera j al posto della i, lettera che, tuttavia, non era presente nell'alfabeto latino, e \"Veleia Romana\".\nIn alcuni atti risalenti tra il IX ed il X secolo viene citata una localit\u00e0 montana piacentina con l'appellativo di \"Augusta\"/\"Austa\": secondo la linguista Giulia Petracco Sicardi il toponimo \"Augusta\" poteva essere ammesso solo come attributo di \"Veleia\". Il toponimo potrebbe aver classificato Veleia come \"citt\u00e0 romana\", negli anni delle invasioni barbariche, dopo l'abbandono della citt\u00e0. In alternativa, il termine potrebbe essere associato alla concessione, da parte dell'imperatore Augusto, del rango onorifico di colonia alla citt\u00e0 veleiate, avvenuto, forse, nel 14 a.C..\nStoria.\nLa zona di Veleia \u00e8 abitata sin dalla preistoria, a testimonianza di ci\u00f2 sono stati ritrovati i resti di alcuni sepolcri a cremazione, risalenti alla seconda et\u00e0 del ferro, a nord-est dei resti romani, oltre a questi sono stati ritrovati anche reperti risalenti all'et\u00e0 del bronzo.\nL'insediamento vero e proprio di Veleia viene fondato dai liguri veleiati, da cui deriva il toponimo. Nel 158 a.C., con la definitiva sottomissione dei liguri al dominio di Roma, la zona viene occupata pacificamente dai romani.\nNel I secolo a.C. Veleia conosce una fase di sviluppo diventando prima colonia latina nell'89 a.C. e poi municipio nel 49 a.C., ascritto alla famiglia patrizia dei \"Galeria\". Lo sviluppo della citt\u00e0, data la posizione decentrata rispetto alle principali direttrici commerciali che valicano l'Appennino, non \u00e8 dovuto ai movimenti commerciali, ma alla presenza di sorgenti di acqua termale, sfruttate sia per le loro propriet\u00e0 curative che per ragioni alimentari. In quegli anni Veleia diviene capoluogo di una zona medio-appenninica che si estende tra i fiumi Trebbia e Taro. Nel 42 d.C. viene concessa la cittadinanza romana agli abitanti di Veleia.\nLo sviluppo del centro avviene, principalmente, in cinque periodi temporali: i primi due, durante la tarda repubblica, il terzo nell'epoca augustea, il quarto nella prima met\u00e0 del I secolo e, infine, l'ultimo di poco successivo. Veleia conosce una decadenza a partire dalla fine del III secolo a causa dei danni prodotti dalle frane a cui la zona \u00e8 soggetta e della crisi economica generata dalla concentrazione dei terreni nelle mani di grandi proprietari terrieri: l'epigrafe pi\u00f9 recente ritrovata durante gli scavi \u00e8 datata 276 d.C.. Ai precedenti fattori si somma la decadenza dell'impero romano stesso. L'esame di alcune monete tardo-imperiali attesta la sopravvivenza di Veleia fino al V secolo, prima del completo abbandono.\nScomparso il toponimo Veleia, sostituito da quello di Macinesso, nel XII secolo sorge nel luogo dei resti, definitivamente sommersi da una frana nel trecento, la plebana di S.Antonino martire che compare in un documento del 1297. La chiesa subisce, poi, pi\u00f9 lavori di ricostruzione sino a prendere l'aspetto definitivo nel cinquecento.\nSecondo alcuni autori piacentini, gi\u00e0 nel corso del seicento, si sviluppano delle limitate e superficiali attivit\u00e0 di scavo nella zona veleiate che riportano alla luce alcuni reperti marmorei venduti in piccoli mercati clandestini o riutilizzati nei locali insediamenti.\nLa riscoperta.\nNel maggio 1747, durante i lavori di preparazione di un campo situato nei pressi della chiesa di S.Antonino viene ritrovata un'epigrafe bronzea di forma rettangolare: la tabula alimentaria traianea. Originariamente situata nel foro, su di una delle pareti della basilica, si tratta di un registro riportante 51 ipoteche fondiarie costituite a seguito di un'operazione promossa dall'imperatore Traiano.\nIl testo riporta, in sei colonne, due serie di obbligazioni, cinque del 101 per un totale di 72.000 sesterzi e quarantasei, comprese tra il 106 e il 114, per un totale di 1.044.000 sesterzi. Le rendite, calcolate con interesse al 5%, venivano distribuite in natura o contanti a 246 ragazzi e a 35 ragazze. La descrizione, accurata e regolare, delle obbligazioni comprende: il nome del proprietario del fondo, il nome dell'intermediario incaricato della descrizione, la stima del valore delle propriet\u00e0, la somma corrisposta, il nome della propriet\u00e0 e di due confinanti, l'uso del suolo, la collocazione nel pagus e in alcuni casi nel vicus.\nLa tabula \u00e8 inizialmente divisa in vari pezzi e venduta per essere fusa dall'arciprete di Macinesso, viene salvata dai canonici piacentini Giovanni Roncovieri e Antonio Costa, ai quali viene, poi, sottratta, per essere trasportata a Parma, alla corte di Filippo I di Parma nel 1760 per opera del segretario di stato Guillaume du Tillot.\nIl ritrovamento della tabula, d\u00e0 il via agli scavi archeologici nel sito, iniziati nel 1760. Gli scavi vengono, poi, interrotti nel 1765, alla morte di Filippo I.\nNel 1803, durante la dominazione napoleonica, gli scavi vengono ripresi: in questa seconda operazione, svolta nella zona del foro e a monte della chiesa e durata fino alla fine del 1805 non vengono trovati reperti di rilievo se non alcune monete ed iscrizioni. Altri scavi, anch'essi infruttuosi, vennero portati a termine da Pietro De Lama nel biennio 1810-1811.\nIl 17 marzo 1815 il comune di Macinesso, comprendente la zona veleiate, entra a far parte del comune di Lugagnano Val d'Arda.\nCon l'ingresso di Maria Luigia d'Austria a Parma, nel 1816 \u00e8 finanziata una nuova serie di scavi che, pur non portando a ritrovamenti di rilievo, vedono la costruzione della palazzina della direzione degli scavi, il futuro antiquarium e di una strada che rende pi\u00f9 agevole l'accesso alla localit\u00e0.\nGli scavi riprendono di nuovo nel 1842, concentrandosi nella zona della chiesa: secondo Michele Lopez, direttore del museo archeologico di Parma, infatti, la chiesa poteva sorgere sui resti di un'area sacra romana: fu, quindi, demolita la canonica, ma l'assenza di riscontri positivi, blocc\u00f2 l'ulteriore avanzamento dell'opera. Gli scavi vengono, poi, di nuovo interrotti nel 1847 con la morte della duchessa.\nNel 1869 vengono rinvenuti, da parte dell'archeologo Luigi Pigorini, alcuni reperti di epoca precedente a quella romana a nord-est del sito archeologico. Lo stesso Pigorini riesce a ottenere i finanziamenti per far ripartire gli scavi nel 1872. Nel 1876 sono ritrovate a nord-est del centro di Veleia, nelle vicinanze del cimitero, alcune sepolture liguri databili alla seconda et\u00e0 del ferro."}
{"id": "911816", "revid": "767487", "url": "https://it.wikipedia.org/wiki?curid=911816", "title": "Mactra", "text": "Mactra \u00e8 un genere di molluschi bivalvi appartenente alla famiglia Mactridae."}
{"id": "911819", "revid": "599013", "url": "https://it.wikipedia.org/wiki?curid=911819", "title": "Wkt", "text": ""}
{"id": "911820", "revid": "121074579", "url": "https://it.wikipedia.org/wiki?curid=911820", "title": "Mirna Juki\u0107", "text": "Specializzata nella rana, \u00e8 nata in Serbia. Nel 1999 si \u00e8 trasferita in Austria, ottenendone la cittadinanza."}
{"id": "911821", "revid": "767487", "url": "https://it.wikipedia.org/wiki?curid=911821", "title": "Zeno (gruppo musicale)", "text": "Gli Zeno sono stati un gruppo musicale heavy metal tedesco formatosi negli anni ottanta.\nBiografia.\nVengono fondati da Zeno Roth, fratello del chitarrista Uli Jon Roth, insieme a Ule Ritgen nel 1984.\nNel giugno 1986 l'album \"Zeno\" ha raggiunto la posizione 107 nella \"Billboard 200\", restando in classifica per dieci settimane.\nNel 1988 si un\u00ec a loro anche Tommy Heart. L'anno successivo Heart e Ritgen abbandoneranno la band per formare i Fair Warning."}
{"id": "911826", "revid": "697352", "url": "https://it.wikipedia.org/wiki?curid=911826", "title": "Conte Braccio di Ferro de Paperoni", "text": ""}
{"id": "911833", "revid": "767487", "url": "https://it.wikipedia.org/wiki?curid=911833", "title": "L'emigrante (film 1973)", "text": "L'emigrante \u00e8 un film del 1973, diretto dal regista Pasquale Festa Campanile e interpretato da Adriano Celentano e Claudia Mori.\nTrama.\nNapoli inizi \u20181900. Saturnino Cavallo lascia la moglie e il piccolo Peppino per emigrare in America, alla ricerca di fortuna. Di lui si perdono le tracce. Napoli, met\u00e0 anni '20. Peppino Cavallo, divenuto adulto, si sveglia ogni notte pensando al padre, con tale insistenza, che decide di andarlo a cercare in America. Mettendo da parte i soldi che guadagna uccidendo vacche a mani nude, si reca all'ufficio doganale per aver il visto che gli consente di partire. Ma gli viene respinta la richiesta perch\u00e9 non ha prestato servizio militare. Cos\u00ec decide di travestirsi da donna e imbarcarsi clandestinamente. Ma dopo essersi imbarcato viene scoperto dalle altre donne mentre fa la pip\u00ec in piedi ed \u00e8 costretto a nascondersi. Qui s'imbatte in Rosita Flores, una bella cantante italiana che fa spettacoli per un boss italo-americano. Rosita, credendo di aver a che fare con una donna la prende a suo servizio come cameriera. Ma scopre molto presto che la cameriera \u00e8 un uomo. Alle urla di una spaventata Rosita rispondono i guardaspalle del boss, che decidono di dare una lezione a Peppino, ma invece si ritrovano pestati a dovere da quest'ultimo. Peppino viene quindi arrestato.\nArrivati in America, Rosita viene accolta dal Boss Don Nicolone Salento e Peppino viene portato via dalla Polizia. Ma grazie all'intervento del boss, su richiesta di Rosita, viene rilasciato poco dopo. Non prima di aver conosciuto Toni, anarchico e dinamitardo che protesta contro tutto e tutti e viene sempre arrestato. Peppino comincia cos\u00ec la ricerca di suo padre, cominciando da Little Italy. Dopo aver scambiato un pizzaiolo partenopeo di nome Cavallo per suo padre, decide di lavorare presso di lui e continuare le sue ricerche, spargendo la voce tra i clienti. Ma l'intervento della Mano Nera, la mafia italo-americana, lo convince ad andare altrove. Un giorno decide di assistere allo spettacolo di Rosita, di cui si \u00e8 innamorato, ma non riesce ad entrare perch\u00e9 non possiede un abito da sera. Decide di vedere, pertanto, lo spettacolo dal soffitto, ma perde l'equilibrio e finisce sul palco. Gli uomini di Don Nicolone lo portano quindi dal boss. Dapprima sospettoso, quando viene a sapere che Peppino sta solo cercando il padre scomparso lo invita a prendersi dei soldi e lasciare l'America. Peppino \u00e8 per\u00f2 sempre pi\u00f9 deciso a trovare suo padre. Nel frattempo il sentimento nei confronti di Rosita cresce e, vedendosi contraccambiato, decide di trovarsi un lavoro. Cos\u00ec dopo aver tentato diversi mestieri, trova lavoro come \"attrazione\" in un lussuoso locale. Ma nonostante l'amore tra Peppino e Rosita sia grande, quest'ultima non vuole fare il grande passo perch\u00e9 Peppino non pu\u00f2 offrire sicurezza economica e un futuro dignitoso. Cos\u00ec Peppino promette a Rosita che quando lei sar\u00e0 tornata dal suo prossimo tour lui sar\u00e0 diventato ricco.\nPer realizzare il suo sogno \u00e8 costretto per\u00f2 a chiedere lavoro a Don Nicolone. Il boss accetta e cos\u00ec Peppino si ritrova ad essere uno dei suoi scagnozzi, riuscendo ben presto a diventare il suo fidato braccio destro. Durante una festa, Don Nicolone confessa a Peppino che suo padre \u00e8 morto annegato in mare durante un tifone, mentre era imbarcato su una nave diretta in Giappone. Rosita torna e i due decidono di sposarsi. Mentre Peppino \u00e8 al ristorante per i preparativi del ricevimento nuziale, riceve la visita di Ralph. Questi alludendo al matrimonio gli consegna il \"regalo nuziale\". Si tratta in realt\u00e0 di un portafoglio con una foto che ritrae la madre di Peppino e lo stesso Peppino bambino. Peppino scopre cos\u00ec la verit\u00e0: suo padre non \u00e8 morto annegato ma \u00e8 stato ucciso da Don Nicolone perch\u00e9 dava fastidio alla mafia aiutando i deboli. In realt\u00e0 \u00e8 stato lo stesso Ralph a ucciderlo, ma sicuro della reazione impulsiva di Peppino, attribuisce la colpa esclusivamente a Don Nicolone. Peppino va quindi dal boss e lo smaschera. \u00c8 quasi spinto ad ucciderlo ma le suppliche del boss nonch\u00e9 il suo buon cuore lo fanno desistere, cos\u00ec lascia il suo ufficio e se ne va. Poco dopo entra Ralph che uccide il boss e diventa lui stesso il nuovo boss.\nLe impronte sull'arma del delitto incastrano Peppino, cos\u00ec che viene ricercato dalla polizia per l'uccisione di Don Nicolone. I poliziotti vanno a casa di Peppino per arrestarlo, ma Toni per aiutare l'amico a scappare fa esplodere un ordigno molto pericoloso. Nell'esplosione vengono stordite le guardie, ma anche lo stesso Toni. Peppino invece rimane illeso. Cos\u00ec i due scappano. Ma dopo un po', Toni chiede a Peppino di fermarsi e scende dall'auto. Dopo qualche passo si accascia su una roccia. Peppino quindi si rende conto che Toni \u00e8 ferito gravemente e che ben presto morir\u00e0. Cos\u00ec decide di assecondare l'ultimo desiderio di Toni: morire tra le braccia di una bella donna. Dopo aver pagato una prostituta della zona e aver visto l'amico morire baciando la donna, torna nella propria auto. Qui per\u00f2 ad attenderlo c'\u00e8 un manipolo di uomini della polizia e viene portato in carcere. Rosita, facendo leva sui sentimenti passati per Ralph e sulla sua influenza da neo-Boss, lo supplica di liberarlo. Ralph quindi ne organizza l'evasione, riesce a far evadere Peppino dentro una custodia di contrabbasso appartenente all'Esercito della Salvezza. Dopo essere evaso lo fa imbarcare su una nave diretta in Italia, la custodia una volta arrivata al porto, viene ancorata ad un gancio e sollevata sulla nave. Ad attendere sulla nave c'\u00e8 l'ansiosa Rosita, ma Ralph, dando sfogo alla sua vendetta, fa sparare un paio di colpi prima che la custodia tocchi il ponte della nave. Tutto ci\u00f2 avviene sotto gli occhi disperati di Rosita che crede di aver perso il suo amato. Ma dentro la custodia ci sono solo due sacchi di patate. Peppino \u00e8 invece sano e salvo."}
{"id": "911837", "revid": "752237", "url": "https://it.wikipedia.org/wiki?curid=911837", "title": "Paperone de' Paperoni (vescovo)", "text": "Biografia.\nFiglio di Giovanni de' Paparonis, era discendente della ricca ed illustre famiglia romana dei Paparoni (Paparonis), stirpe da cui sul finire del secolo XII nacque il senatore romano Scotto de' Paparoni. Fu nominato da papa Clemente IV vescovo di Foligno, diocesi che resse per 20 anni, dal 1265 al 1285. Con l'elezione al soglio pontificio di Onorio IV, Paperone divenne vescovo di Spoleto, carica che esercit\u00f2 dal 1285 al 1290, anno della sua morte. Paperone de' Paperoni contribu\u00ec, nelle due citt\u00e0 umbre di cui resse le diocesi, allo sviluppo di numerosi conventi ed edifici religiosi. Un'immagine del vescovo \u00e8 riportata in un dipinto del 1720, a tempera su muro, che si trova presso il palazzo episcopale di Spoleto."}
{"id": "911838", "revid": "93685", "url": "https://it.wikipedia.org/wiki?curid=911838", "title": "Harold Null", "text": ""}
{"id": "911839", "revid": "93685", "url": "https://it.wikipedia.org/wiki?curid=911839", "title": "Brent Null", "text": ""}
{"id": "911841", "revid": "113604914", "url": "https://it.wikipedia.org/wiki?curid=911841", "title": "Wovoka", "text": "Il nome \"Wovoka\" vuol dire \"taglia legna\" nella lingua Paiute.\nWovoka nacque nella Smith Valley, nel sud-est di Carson city, Nevada, nell'anno, probabilmente, 1856. Il padre di Wovoka, a sua volta, \u00e8 stato riconosciuto come un primo leader religioso, noto con il nome di \"Tavibo\" o \"Numu-Taibo\", i cui insegnamenti erano simili a quelli di Wovoka. Wovoka chiaramente era stato addestrato come uno sciamano. Il padre di Wovoka mor\u00ec nell'anno 1870, forse; Wovoka cominci\u00f2 a lavorare come allevatore presso David Wilson, un allevatore di Yerington, Nevada. Lavorando nel ranch di Wilson, quest'ultimo chiaramente cristiano, Wovoka impar\u00f2 la teologia cristiana e la storie della Bibbia.\nPresto Wovoka guadagn\u00f2 una grande reputazione come un potente sciamano, in quanto era esperto in trucchi magici. Un trucco che spesso praticava Wovoka, era lo sparo di un fucile da caccia contro una persona che indossava una camicia (\"fantasma\") che avrebbe dovuto proteggerlo dal colpo perch\u00e9 sulla camicia era stato fatto uno speciale rito propiziatorio per renderla impenetrabile alle pallottole; probabilmente il trucco consisteva in una qualche variante del trucco della presa della pallottola, con cui Wovoka convinse i Lakota che le loro camicie fantasma avrebbero potuto fermare le pallottole.\nWovoka disse inoltre di avere avuto una visione profetica durante l'eclisse solare del 1\u00ba gennaio 1889. La visione di Wovoka riguard\u00f2 la visione della resurrezione di un Paiute morto e la visione della rimozione dei bianchi e dei loro lavori nel Nordamerica. Wovoka insegn\u00f2 al suo popolo a eseguire la danza del fantasma per vivere a lungo ed ottenere la supremazia nei confronti dei bianchi. Gli insegnamenti di Wovoka si sparsero rapidamente fra molti popoli indiani americani, in particolare tra i Lakota.\nWovoka mor\u00ec a Yerington il 20 settembre 1932; le sue spoglie risiedono nel Cimitero di Paiute nella citt\u00e0 di Schurz, Nevada."}
{"id": "911842", "revid": "93685", "url": "https://it.wikipedia.org/wiki?curid=911842", "title": "Harold Brent Null", "text": ""}
{"id": "911847", "revid": "111118888", "url": "https://it.wikipedia.org/wiki?curid=911847", "title": "Classe Alyay", "text": "Le unit\u00e0 appartenenti alla classe Alyay (progetto 160 secondo la classificazione russa) sono petroliere militari di piccole dimensioni, derivate da un progetto commerciale.\nLa classificazione russa \u00e8 VT (Voyenyy Tanker: petroliera militare).\nUtilizzo.\nQueste piccole petroliere vengono utilizzate non solo per l'appoggio alla flotta militare, ma anche per il supporto alla flotta da pesca e come cargo commerciali.\nTutte le unit\u00e0 della classe sono state costruite presso i cantieri di Rauma-Repola, in Finlandia.\nLe unit\u00e0 operative sono sei.\nCollegamenti esterni.\nLa classe Alyay su warfare.ru"}
{"id": "911848", "revid": "36426", "url": "https://it.wikipedia.org/wiki?curid=911848", "title": "Marina di Campo", "text": "Marina di Campo \u00e8 la frazione che costituisce il capoluogo del comune sparso di Campo nell'Elba, in provincia di Livorno.\nGeografia fisica.\nMarina di Campo \u00e8 situata sull'omonimo golfo nel tratto litoraneo meridionale dell'isola d'Elba ed \u00e8 separato a est dall'ampio golfo di Lacona dal promontorio di Capo di Fonza. L'opposta punta invece costituisce la coda di uno sperone che dal monte Capanne avanza verso scirocco sino al Capo di Poro lungo la marina di San Piero in Campo.\nStoria.\nL'abitato di Marina di Campo sorse presso il golfo nel corso dell'epoca moderna in quella pianura (in latino \"campus\") anticamente chiamata, per la sua peculiarit\u00e0 di zona umida, \"Maremma dell'Elba\", alle pendici dei colli di Sant'Ilario e di San Piero. Questo territorio pianeggiante \u00e8 stato tra i pi\u00f9 densamente abitati dell'isola in et\u00e0 medievale. Il centro, detto \"Port'i Campo\", si svilupp\u00f2 attorno alla torre di Marina di Campo, attestata dal 1596.\nNella met\u00e0 del XIX secolo, lo storico Emanuele Repetti cos\u00ec descrive l'abitato nel suo \"Dizionario geografico fisico storico della Toscana\": \u00abL'aere della marina di Campo riesce malsana e cagiona febbri periodiche a chi vi abita nella estiva stagione, sicch\u00e9 obbliga gl'indigeni a ritirarsi nei sovrastanti paesi di S. Ilario e di S. Pietro, mentre i marini evitano in quei mesi di prender porto in cotesto seno, dove nella primavera suol farsi copiosa pescagione di sardelle e di acciughe.\u00bb\nCultura.\nPresso Marina di Campo, in localit\u00e0 Segagnana, \u00e8 situato l'Acquario dell'Elba, dedicato alla fauna acquatica mediterranea.\nEconomia.\nA Marina di Campo ha sede l'azienda Locman, fondata nel 1985 e specializzata nella produzione di orologi da polso.\nInfrastrutture e trasporti.\nL'unico aeroporto dell'isola d'Elba, noto come aeroporto di Marina di Campo, \u00e8 in realt\u00e0 situato nella vicina frazione di La Pila.\nIl porto, di modesta grandezza, \u00e8 utilizzato da imbarcazioni da diporto, pescherecci e, durante la stagione estiva, per servizio passeggeri per la vicina isola di Pianosa."}
{"id": "911871", "revid": "110157", "url": "https://it.wikipedia.org/wiki?curid=911871", "title": "Palazzo Martelli", "text": "Il Palazzo Martelli a Firenze si trova in via Zannetti, gi\u00e0 \"via alla Forca\", nei pressi del bivio con via Cerretani (bivio chiamato anticamente \"Forca di Campo Corbolino\"). \u00c8 sede del Museo di Casa Martelli, casa-museo che mostra la stratificazione delle testimonianze depositate dalla famiglia nobile nei secoli. Il percorso espositivo attraversa una pregevole quadreria (opere Piero di Cosimo, Luca Giordano, Domenico Beccafumi ed altri) in cui si trovano anche sculture e arredi di epoca sette-ottocentesca.\nStoria.\nNel luogo dove si trova il palazzo c'erano le antiche case dei Martelli, fin dagli anni venti del Cinquecento.\nNel 1627 la propriet\u00e0 degli edifici contigui si era riunita in seguito alle nozze tra i cugini Maria e il senatore Marco Martelli, che avevano anche aggregato eredit\u00e0 e titoli da vari rami familiari. Marco, divenuto il capo carismatico della famiglia, ampli\u00f2 le propriet\u00e0 acquistando altri edifici contigui e tra il 1668 e il 1669 diede il via al primo importante intervento di riunificazione strutturale delle case lungo via della Forca (oggi via Zannetti), completato circa ottant'anni dopo ad opera dell'architetto Bernardino Ciurini. Risalgono a quell'epoca gli affreschi del piano nobile e il prospetto col terrazzino in ferro battuto, che rappresent\u00f2 una novit\u00e0 nel panorama delle balaustre in pietra di Firenze. Anche la porta finestra del balcone venne disegnata in maniera originale, con specchiature a \"trompe-l'\u0153il\" che simulavano uno spazio architettonico inesistente (la lunetta e l'ultimo scomparto della porta-finestra).\nNel 1738 Giuseppe Maria Martelli, arcivescovo di Firenze dal 1721, e il bal\u00ec Niccol\u00f2 Martelli promossero una nuova ristrutturazione del palazzo, che si concentr\u00f2 sui saloni al piano nobile, decorati da vari artisti tra cui l'architetto Bernardino Ciurini, i pittori Vincenzo Meucci, Ferdinando Melani, lo stuccatore Giovan Martino Portogalli, il paesaggista Bernardino Minozzi.\nAlla fine del Settecento Marco, figlio di Niccol\u00f2, riordin\u00f2 in maniera sistematica la quadreria familiare, che perse l'originaria disposizione legata al principio della barocco \"varietas\", in ossequio ai principi razionali e didattici di stampo illuminista, che comportarono la divisione delle opere per generi: paesaggi, battaglie, scene storiche, autoritratti. Nello stesso periodo Marco commission\u00f2 a vari artisti, capeggiati da Tommaso Gherardini, alcuni affreschi a soggetto mitologico e celebrativo della famiglia, mentre Luigi Sabatelli decor\u00f2 la volta dello scalone, dove vennero collocati in posizione preminente i due \"gioielli\" di famiglia: il \"David\" e lo stemma Martelli di Donatello, oggi entrambi al Museo del Bargello.\nNel corso del XIX secolo, al mutare dello scenario socio-politico ed economico dell'Europa, molte famiglie della vecchia aristocrazia entrarono in crisi, compresi i Martelli, che avviarono una progressiva dispersione della quadreria, frenata solo nel 1986 quando l'ultima erede, Francesca Martelli, scomparve donando il palazzo e tutti i beni di famiglia alla Curia fiorentina per via testamentaria.\nNel 1998 la Curia ha venduto il complesso allo Stato Italiano, dopo lo scioglimento dei nodi di un'altra eredit\u00e0 contesa, quella di Stefano Bardini. Negli anni seguenti la Soprintendenza per il Polo Museale Fiorentino ha avviato un lungo progetto di restauro, catalogazione (curata inizialmente da Mina Gregori) e messa a norma, nella previsione dell'apertura come museo pubblico. In quell'occasione \u00e8 stato evidenziato come negli anni della gestione ecclesiastica (1986-1998) molto fosse andato disperso, soprattutto tra i beni di consumo presenti in casa (quasi azzerata la presenza di vasellame, scarsissimi gli abiti, nessuna biancheria della casa): se fra il patrimonio disperso ci furono anche beni di pregio \u00e8 impossibile saperlo, vista l'assenza, all'epoca, di un inventario.\nL'inaugurazione, pi\u00f9 volte rimandata, ha avuto luogo il 22 ottobre 2009. Oggi \u00e8 possibile visitare Casa Martelli su prenotazione e con visite guidate.\nDescrizione.\nAll'esterno presenta una facciata piuttosto semplice, con aperture ad arco in parte tamponate, cornici a bugne lisce e, soprattutto, un terrazzo al piano nobile con un portale ad arco inquadrato da una cornice a angoli retti e con una balaustra in ferro battuto.\nIl tabernacolo sulla facciata del palazzo contiene una \"Madonna col Bambino e san Giovannino\" di Mino da Fiesole.\nL'androne di ingresso porta a un cortiletto con arcate tamponate da vetrate, dove lo spazio \u00e8 illusionisticamente ampliato da altri \"trompe l'oeil\". Da qui si accede allo scalone di rappresentanza per gli ambienti del piano nobile, a una saletta con affreschi che simulano un pergolato (detta il \"Giardino d'Inverno\") e, a sinistra, a un piccolo cortile dove una porticina conduce a un passaggio privato per la basilica di San Lorenzo. A destra una porta conduce al cortile grande, dove prospetta la zona di servizio con la cosiddetta \"stanza da bagno\", un ambiente interamente affrescato nel 1822 da scene bucoliche attribuite a Niccol\u00f2 Contestabile.Quest'ambiente era destinato al riparo dal caldo estivo proprio grazie alla presenza di fontane, vasche e finestre che si aprivano sul cortile interno.\nScalone.\nLa scalinata per andare al primo piano \u00e8 in pietra serena con un corrimano in ferro battuto; alla sommit\u00e0 di questa \u00e8 presente lo stemma della Famiglia Martelli, raffigurante un grifone d'oro su sfondo rosso.\nPrimo piano.\nIl primo piano ospita in quattro sale la quadreria, situata in ambienti di dimensione medio piccola, con un criterio teso a ricoprire le pareti, analogo a quello della Galleria Palatina. nella prima sala, sotto il soffitto decorato dal Marini, spiccano opere di Francesco Francia, il Poppi, Salvator Rosa e Luca Giordano; interessante la tela di Giovan Battista Benigni con un grande ritratto di famiglia ambientato proprio nella quadreria stessa.\nLa seconda sala ha il soffitto decorato da Niccol\u00f2 Connestabile con le \"Nozze di Cosimo I de' Medici e Camilla Martelli\", ed ospita capolavori del Beccafumi, di Giusto Sustermans e altri. La terza (soffitto con \"Roberto Martelli nella bottega di Donatello\" del Marini), ospita i paesaggi e due rari dipinti di Bruegel il Giovane. La quarta sala \u00e8 invece frutto di una ricostruzione moderna, accorpando oggetti di magazzino di cui si ignorava la collocazione; vi spiccano le tele di Orazio Borgianni, Francesco Curradi e le vetrine con i pezzi superstiti delle collezioni di porcellane, sculture di piccolo formato, ventagli e altra oggettistica; questa stanza \u00e8 chiamata stanza dei poeti poich\u00e9 presenta nell'affresco sul soffitto la raffigurazione del Monte Parnaso.\nSeguono la cappella, decorata con l'affresco del ratto di Proserpina, il salotto giallo, decorato da sete con motivi floreali sette-ottocentesche e dall'\"Adorazione del Bambino\" di Piero di Cosimo, e il salotto rosso, in cui si trovano ritratti e arredi per lo pi\u00f9 ottocenteschi. Quest'ultima stanza, creata all'inizio dell'Ottocento, venne letteralmente ritrovata durante i restauri in quanto vi erano state ricavate salette di scarso pregio coprendo il pavimento, le pareti e la volta originali.Al centro del soffitto, possiamo vedere un dipinto che rappresenta un'allegoria dell'amore che riprende le problematiche amorose della famiglia.\nIl \"salottino Pucci\" \u00e8 un ambiente con una pregevole decorazione a grottesche in stile pompeiano, e si trova vicino al salone da ballo, di altezza doppia rispetto alle altre stanze, oggi visibile nella decorazione sobria del XIX secolo decisa per celebrare le nozze di Marco Martelli con Teresa Pucci, e di Niccol\u00f2 Martelli con Caterina de' Ricci.\nIl secondo piano, ancora bisognoso di opere di restauro e adeguamento strutturale, non \u00e8 al momento visitabile.\nMostre.\nNel 2013 il Museo di Casa Martelli ha esposto 24 albumine eseguite dal fotografo francese \u00c9mile B\u00e9chard durante il suo viaggio in Africa e che vennero poi acquistate da Carlo Martelli.\nFra il 2014 e il 2015 il palazzo Martelli ha ospitato una mostra a cura di Francesca Fiorelli Malesci, finalizzata alla scoperta del lato mistico e devozionale delle donne della famiglia Martelli."}
{"id": "911874", "revid": "1005847", "url": "https://it.wikipedia.org/wiki?curid=911874", "title": "Circoscrizioni elettorali di Nauru", "text": ""}
{"id": "911877", "revid": "695564", "url": "https://it.wikipedia.org/wiki?curid=911877", "title": "Live in Eindhoven", "text": "Live in Eindhoven \u00e8 un album live pubblicato dalla death metal band statunitense Death nel 2001 registrato nel maggio 1998 al Dynamo Open Air di Eindhoven (Paesi Bassi). Dello stesso concerto fu pubblicato anche un DVD live."}
{"id": "911880", "revid": "339392", "url": "https://it.wikipedia.org/wiki?curid=911880", "title": "Search and Rescue", "text": ""}
{"id": "911882", "revid": "26891", "url": "https://it.wikipedia.org/wiki?curid=911882", "title": "CANT Z 501", "text": ""}
{"id": "911884", "revid": "26891", "url": "https://it.wikipedia.org/wiki?curid=911884", "title": "SVA 5", "text": ""}
{"id": "911886", "revid": "767487", "url": "https://it.wikipedia.org/wiki?curid=911886", "title": "Lemmink\u00e4inen", "text": "Lemmink\u00e4inen \u00e8 il dio della magia nella mitologia finlandese, fratello di Ainikki ed uno dei protagonisti dei Kalevala. Tra i suoi appellativi vi sono:\nLemmink\u00e4inen chiese a Louhi, signora delle terre del nord, la mano della figlia. Per dimostrare di esserne degno doveva superare tre prove: catturare l'alce di \"Hiisi\", domarne lo stallone infuocato e uccidere il cigno a guardia del fiume dell'oltretomba \"Tuonela\". Lemmink\u00e4inen super\u00f2 le prime due prove ma fall\u00ec nell'ultima impresa poich\u00e9 un pastore era di guardia sul fiume. Quest'ultimo, infatti, riusc\u00ec ad uccidere Lemmink\u00e4inen, lo fece a pezzi e lo gett\u00f2 nel fiume. La madre di Lemmink\u00e4inen lo riesum\u00f2 tuttavia dal fiume, ne ricompose il cadavere e lo riport\u00f2 in vita.\nInsieme a V\u00e4in\u00e4m\u00f6inen e ad Ilmarinen cerc\u00f2 di rubare il Sampo a Louhi ma fu distrutto durante il tentativo."}
{"id": "911889", "revid": "320578", "url": "https://it.wikipedia.org/wiki?curid=911889", "title": "Neuport Beb\u00e8", "text": ""}
{"id": "911890", "revid": "61051", "url": "https://it.wikipedia.org/wiki?curid=911890", "title": "Motore rotativo (a pistoni)", "text": ""}
{"id": "911893", "revid": "1573940", "url": "https://it.wikipedia.org/wiki?curid=911893", "title": "Nassarius mutabilis", "text": "Il lumachino (Nassarius mutabilis Linnaeus, 1758 (sinonimo di Tritia mutabilis \"per WoRMS\" \u00e8 un mollusco gasteropode della famiglia Nassariidae. In cucina sono noti anche come lumachine di mare o, in campano, \"maruzzielli\", \"bomboletti\" o \"bombolini\" in abruzzese, \"maragul\u00ecne\" nel nordest emiliano e \"cuccioletti\" sulla costa marchigiana.\nDescrizione.\nIl mollusco ha una conchiglia lunga 2-3,5\u00a0cm, taglia minima prevista per la raccolta cm. 2, globosa ad andamento spiraleggiante, con apertura di forma semicircolare e canale sifonale molto ampio.\nLa superficie esterna \u00e8 liscia, di colore giallo-bruno e presenta delle flammule irregolari pi\u00f9 scure, pi\u00f9 marcate lungo le spire.\nRiproduzione.\nLa riproduzione avviene nei mesi primaverili.\nHabitat.\nQuesto mollusco \u00e8 molto comune sui fondali sabbiosi e poco profondi, fino a 20 metri.\nEra indicato come abbondante nel Medio e parte dell'Alto Adriatico."}
{"id": "911895", "revid": "1564499", "url": "https://it.wikipedia.org/wiki?curid=911895", "title": "Pagus", "text": "Il termine latino pagus fa parte del lessico amministrativo romano e stava a indicare una circoscrizione territoriale rurale (cio\u00e8 al di fuori dei confini della citt\u00e0), di origine preromana e poi romana, accentrata su luoghi di culto locale pagano prima e cristiano poi.\nAll'interno del \"pagus\" potevano esservi diversi \"vici\" (latino vicus), in ognuno dei quali risiedeva il \"Magister\", appartenente al patriziato romano. Sebbene siano noti diversi di questi \"pagi\", come quello \"Bagienno\", \"Eboreo\" e \"Domizio\" di Bobbio, sotto il Municipio della citt\u00e0 romana di Velleia, dedotti con i loro confini e i \"vici\" pi\u00f9 importanti dalle descrizioni della \"Tabula alimentaria traianea\" di Velleia, oppure quello di Libarna, \u00e8 difficile ricostruirne per molti i confini. Gli agrimensori romani, infatti, nella misurazione dei terreni da assegnare a veterani, non tennero conto dei limiti del \"pagus\" che poi venne sostituito pi\u00f9 avanti per inglobazione dal \"vicus\". Per di pi\u00f9 l'ordinamento romano, facente capo alle citt\u00e0 (colonie o municipi), venne gradualmente a sottoporre gli ufficiali del \"pagus\" a quelli della citt\u00e0 dopo il IV secolo, anche se al \"pagus\" rimanevano anche alcune funzioni come quello della manutenzione delle strade. Si \u00e8, per\u00f2, accertato che il \"pagus\" spesso si estendeva sui due versanti di un monte e possedeva beni comuni (boschi e pascoli). In parecchi casi l'antico \"pagus\" pu\u00f2 essere individuato nella primitiva pieve, in quanto nelle campagne la Chiesa cristiana si sostitu\u00ec all'antico culto gentile (\"paganalie\").\nAl \"pagus\" romano si assimil\u00f2 il \"Gau\" dei popoli germanici."}
{"id": "911898", "revid": "10652", "url": "https://it.wikipedia.org/wiki?curid=911898", "title": "Nassa mutabilis", "text": ""}
{"id": "911899", "revid": "10652", "url": "https://it.wikipedia.org/wiki?curid=911899", "title": "Sphaeronassa mutabilis", "text": ""}
{"id": "911901", "revid": "287204", "url": "https://it.wikipedia.org/wiki?curid=911901", "title": "John Locke (disambigua)", "text": ""}
{"id": "911906", "revid": "1573940", "url": "https://it.wikipedia.org/wiki?curid=911906", "title": "Huayangosaurus taibaii", "text": "Lo huayangosauro (Huayangosaurus taibaii ) era un dinosauro erbivoro vissuto nel Giurassico medio (Circa 160 milioni di anni fa), i cui resti fossili sono stati rinvenuti in Cina.\nLo stegosauro pi\u00f9 primitivo.\nLungo circa 4 metri e alto un metro e mezzo, lo huayangosauro era dotato di un corpo lungo e basso percorso da due file di placche (o spine appiattite). La coda era dotata di una serie di spine simili ad aculei, che servivano senza dubbio a difendersi dai predatori. Queste caratteristiche lo pongono come un rappresentante dei dinosauri a placche o stegosauri, il cui rappresentante pi\u00f9 noto, lo stegosauro (genere \"Stegosaurus\") visse qualche milione di anni dopo in Nordamerica. Al contrario di questo, per\u00f2, lo huayangosauro possedeva alcune caratteristiche ancora primitive, in particolare nel cranio. Questo era corto e largo, privo dello stretto becco degli stegosauri successivi, e forse non era nemmeno dotato di guance per trattenere il cibo. Lo huayangosauro, inoltre, possedeva ancora i denti premascellari, che sarebbero scomparsi nello stegosauro e affini. Le placche ossee dello huayangosauro erano molto pi\u00f9 piccole di quelle dello stegosauro, e dovevano funzionare in modo pi\u00f9 approssimativo come \"termoregolatori\" (una delle funzioni supposte per queste strutture). Per questi motivi lo huayangosauro \u00e8 considerato il pi\u00f9 primitivo tra tutti gli stegosauri ed \u00e8 posto in una famiglia a s\u00e9 stante, Huayangosauridae.\nNella Cina del Giurassico medio.\nIl nome dello huayangosauro deriva da Huayang, altro modo per definire la regione del Sichuan in Cina, dove i fossili dell'animale sono stati rinvenuti. La formazione che conteneva i suoi fossili, la Shaximiao Inferiore, ha prodotto anche molti altri resti di dinosauri dell'epoca, tra cui i sauropodi \"Datousaurus\", \"Omeisaurus\" e \"Shunosaurus\", i teropodi \"Xuanhanosaurus\" e \"Gasosaurus\", l'ornitopode primitivo \"Xiaosaurus\" e l'anchilosauro \"Tianchiasaurus\". I resti di \"Huayangosaurus\" appartengono almeno a una dozzina di individui, provenienti tutti dalla cava Dashanpu. La specie \"Huayangosaurus taibaii\" \u00e8 stata descritta da Dong Zhiming.\nNei musei.\nScheletri montati di Huayangosaurus si possono ammirare al Museo dei Dinosauri a Zigong e nel Museo Municipale di Chongqing nello Sichuan, in Cina."}
{"id": "911907", "revid": "1543377", "url": "https://it.wikipedia.org/wiki?curid=911907", "title": "Classe Lama", "text": "Le unit\u00e0 appartenenti alla classe Lama (progetto 323 secondo la classificazione russa) sono navi attrezzate per il trasporto di missili da crociera, costruite tra il 1963 ed il 1979 nel cantiere navale di Mykola\u00efv, in Ucraina. La classificazione russa \u00e8 PM, a parte due che erano classificate PB.\nTecnica.\nQueste navi erano state progettate per svolgere operazioni di trasporto di missili da crociera destinati alle unit\u00e0 della marina sovietica, sia di superficie sia sottomarine. In generale, vi sono diverse differenze tra le varie unit\u00e0 della classe.\nAd esempio, la \"Voronezh\" ed un'altra erano state successivamente modificate per l'appoggio di corvette e piccole imbarcazioni lanciamissili. Quindi, considerando le minori dimensioni dei missili trasportati, vi erano dei depositi di dimensioni maggiori e delle gru pi\u00f9 piccole (da 10 tonnellate) rispetto alle altre unit\u00e0 (20 tonnellate).\nIn generale, comunque, ne sono state individuate due versioni (progetto 323 e 323B), che differiscono probabilmente per il fatto di poter trasportare missili diversi.\nUtilizzo.\nQueste navi sono state progettate per il trasporto dei missili da crociera. Tuttavia, spesso vengono impiegate anche per il supporto a piccole imbarcazioni (in particolare unit\u00e0 missilistiche).\nLa classe originale era composta da sette unit\u00e0. Oggi ne sopravvivono due, una in Russia (il \"General Ryabikov\", con la Flotta del Mar Nero) l'altra in Ucraina (\"U 533 Kolomiya\")."}
{"id": "911912", "revid": "10652", "url": "https://it.wikipedia.org/wiki?curid=911912", "title": "Lampreda", "text": ""}
{"id": "911915", "revid": "1318658", "url": "https://it.wikipedia.org/wiki?curid=911915", "title": "Efficienza energetica", "text": "L&amp;apos;efficienza energetica \u00e8 il rapporto quantitativo e misurabile tra un risultato, realizzato con un macchinario o un processo, e l'energia impiegata per ottenerlo.\nGli ambiti in cui si pu\u00f2 determinare l'efficienza energetica sono assai diversificati. Le scienze esatte sono spesso in grado di definire un \"sistema ideale\" con cui confrontare quello reale. In tal caso l'efficienza si esprime in percentuale, a indicare quale frazione dell'energia realmente spesa sarebbe occorsa al \"sistema ideale\" per ottenere lo stesso risultato. Nel caso in cui l'input e l'output siano entrambi delle energie e non vi siano impedimenti nella loro trasformazione da una forma a un'altra, l'efficienza energetica \u00e8 la frazione di quell'energia in ingresso che si ritrova in uscita.\n&lt;br&gt;In contesti legislativi l'efficienza energetica \u00e8 definita come \"il rapporto tra \"un risultato\" in termini di rendimento, servizi, merci o energia e l'immissione di energia\" e ancora \"il rapporto tra \"i risultati\" in termini di rendimento, servizi, merci o energia e l'immissione di energia\". Queste definizioni, necessariamente generiche e onnicomprensive, richiedono di essere declinate e sviluppate nei diversi ambiti specifici.\nValenza e limiti dell'efficienza energetica.\nNegli ultimi quarant'anni il consumo mondiale di energia \u00e8 raddoppiato.\nI problemi del futuro esaurimento di risorse energetiche di origine fossile (carbone petrolio e gas) e delle loro emissioni climalteranti vanno affrontati in due direzioni: maggior ricorso a fonti di energia rinnovabili o alternative a quelle fossili e miglior sfruttamento dell'energia disponibile con prodotti e servizi che, a pari risultati, siano pi\u00f9 parchi di risorse e per questo detti a pi\u00f9 alta \"efficienza energetica\". Le tecnologie efficienti possono anche rivelarsi economicamente convenienti allorch\u00e9 il maggior esborso iniziale venga ripianato in tempi ragionevoli dai minori costi di esercizio rispetto a soluzioni convenzionali.\nI sistemi di accumulo di energia acquisteranno crescente importanza per rendere disponibili energie discontinue (solare e eolico) nei momenti di maggior richiesta. Le diverse soluzioni di accumulo si caratterizzano anche per la loro \"efficienza energetica\" percentuale, intesa come rapporto tra energia restituita e energia spesa per la carica.\nIl confine tra ci\u00f2 che \u00e8 qualificabile come efficienza energetica, e ci\u00f2 che non lo \u00e8, pu\u00f2 risultare alquanto lasco. Alcuni esempi banali: una stanza con pareti bianche (rispetto a quelle scure) migliora di fatto l'efficienza energetica per l'illuminazione artificiale poich\u00e9 si ottiene maggior luce diffusa; un frigorifero che impieghi pareti spesse e quindi pi\u00f9 isolate ha dispersioni termiche ridotte e perci\u00f2 un'aumentata efficienza. In entrambi i casi \u00e8 da chiedersi se tali interventi siano davvero qualificabili come efficientamento, o se sia pi\u00f9 corretto - e forse pi\u00f9 produttivo - cambiare sorgente luminosa o adottare un sistema di raffreddamento meglio progettato. In generale tutti gli espedienti che riducono le perdite di energia vengono ricompresi nel quadro dell'efficienza energetica, ma non \u00e8 assicurato che a ci\u00f2 corrisponda un fattore percentuale di efficienza. Per gli edifici si \u00e8 quindi coniato il termine di \"indice di prestazione energetica\" evitando di utilizzare \"efficienza\" in un contesto molto variegato e in cui sarebbe improprio.\nIl miglioramento dell'efficienza nella fase d&amp;apos;\"uso\" di un prodotto va anche commisurata alle risorse necessarie per \"realizzare\" quel prodotto e provvedere, una volta esaurita la sua vita utile, al suo \"smaltimento\" con i dovuti criteri di rispetto per l'ambiente. Inseguire a tutti i costi la massima efficienza energetica si rivela quindi, al di l\u00e0 un certo limite, improduttivo. Un esempio: le lavatrici con riscaldamento dell'acqua a pompa di calore - e con consumi energetici bassissimi - hanno un costo difficilmente giustificabile e restano pi\u00f9 che altro una curiosit\u00e0, mentre asciugatrici e lavasciuga alle quali viene applicata la stessa tecnologia, in ragione del pi\u00f9 cospicuo risparmio elettrico conseguibile, iniziano a far breccia sul mercato.\n&lt;br&gt;L'efficienza energetica va quindi vista sia in relazione alle risorse iniziali da impiegare (e relativi costi) sia come impatto ambientale globale. La branca di ricerca di analisi del ciclo di vita - spesso indicata con LCA da \"life cycle assessment\" - si occupa di questi aspetti mediante analisi e valutazione non solo del bilancio energetico (includendo le tre fasi di costruzione uso e dismissione d'un prodotto) ma anche altri fattori ambientali e di salute dell'uomo. Nella realt\u00e0 dei fatti, buona parte dei consumi energetici connessi ai singoli individui (ad esempio nel settore domestico e per la mobilit\u00e0) e in processi produttivi industriali sono ancora caratterizzati da una forte incidenza della fase d'uso mentre i termini energetici di inizio e fine vita danno un minore contributo.\nLa Commissione europea ha emesso nel 2021 la raccomandazione EE1, (Energy Efficiency First). La raccomandazione segue di due mesi l'uscita della prima parte del sesto rapporto di IPCC (Intergovernmental Panel on Climate Change) sui cambiamenti climatici a livello mondiale e sugli scenari attesi nel prossimo futuro in relazione ad un ventaglio di ipotesi di contenimento delle emissioni di gas ad effetto serra. \u00c8 riconosciuta l'urgenza assegnando all\"efficienza energetica\" la priorit\u00e0 per raggiungere gli obiettivi previsti di contenimento delle emissioni, e quindi mitigare i cambiamenti climatici. Individua i settori ove migliorare l'efficienza: produzione trasmissione e distribuzione di energia elettrica, edilizia, processi industriali, trasporti, tecnologie ICT. Raccomanda agli stati membri di istituire percorsi istituzionali che obblighino ad analisi raffronti e scelte migliorative.\nEfficienza e rendimento.\nNell'uso corrente e normativo non vi \u00e8 chiara distinzione tra i due termini \"efficienza\" e \"rendimento\". Il D.M. 26/06/2015, Allegato 1 usa il termine \"efficienza media stagionale\" per il riscaldamento invernale e per il raffrescamento estivo di edifici (ma usa anche \"rendimento termico\" riferito alle caldaie a gas). La norma UNI/TS 1300-2:2019 usa il termine \"rendimento medio stagionale\" (e \"non\" efficienza) ma con lo stesso significato.\nLa frequenza terminologica su pagine e documenti web mostra un maggior uso di \"efficienza\" (circa 75%) piuttosto che \"rendimento\" (25%), ma con ampie variazioni: ad esempio nelle trasformazioni tra forme diverse di energia l'espressione \"rendimento di/della/nella conversione\" si presenta con una frequenza apprezzabile (45%) rispetto a \"efficienza di/della/nella conversione\" (55%). I termini \"efficienza\" e \"rendimento\" appaiono quindi intercambiabili e senza apparenti differenze di significato.\nEfficienza energetica nelle scienze esatte.\nIn fisica e in ingegneria meccanica ed elettrica, l&amp;apos;efficienza energetica \u00e8 un numero adimensionale con un valore compreso tra 0 e 1 o, se espresso come percentuale, tra 0% e 100%. Viene spesso indicato con la lettera greca minuscola formula_1 (eta). L'efficienza energetica \u00e8 definita come: \nIn questa espressione formula_4 e formula_5 sono la potenza in uscita e in ingresso nel sistema, espresse nella stessa unit\u00e0 di misura. Si tratta in tal caso di efficienza \"istantanea\" e le due potenze andranno misurate allo stesso istante di tempo, oppure s'avr\u00e0 cura di far funzionare il dispositivo in regime stazionario (senza variazione dei suoi parametri nel tempo) cosicch\u00e9 la simultaneit\u00e0 diventa irrilevante. Un regime stazionario assicura inoltre che, col fluire del tempo, non vi sia accumulo o rilascio di energia interna al dispositivo che falserebbe le misure. In alternativa l'efficienza \u00e8 esprimibile come rapporto tra energia in uscita formula_6 e energia in ingresso formula_7, anche in questo caso espresse con uguali unit\u00e0 di misura. Nell'espressione come rapporto di energie, le misurazioni si intendono riferite allo stesso \"intervallo\" temporale. Al posto dell'efficienza viene in alternativa indicata la \"perdita\" di un dispositivo, ossia la frazione di energia che appare assente dopo la trasformazione.\nPer la legge di conservazione dell'energia, l'efficienza energetica in un sistema chiuso non pu\u00f2 superare il 100%, che equivale a dire che nessuna macchina pu\u00f2 creare energia gratis dal nulla. \u00c8 pure vero che le perdite non sono energia che si \u00e8 volatilizzata nel nulla, ma si tramutano in calore all'interno del dispositivo (e che viene infine espulso nell'ambiente) come mostrato da Joule in un celebre esperimento.\nNelle due espressioni dell'efficienza le due potenze (o nella seconda espressione le due energie) possono essere entrambe elettriche, entrambe meccaniche, o una elettrica e una meccanica. Nel caso di energia meccanica si usa di frequente anche il termine equivalente di \"lavoro\".\nEfficienze e perdite.\nPer alcune classi di sistemi \u00e8 prassi indicare le \"perdite\" piuttosto che l'efficienza. Le perdite altro non sono che la frazione mancante per arrivare al 100%, ossia quel termine che s'\u00e8 disperso per i motivi pi\u00f9 vari: attrito meccanico, resistenza elettrica finita di conduttori al passaggio della corrente, isteresi (in particolare nei materiali soggetti a campi magnetici come motori e trasformatori), dissipazione in smorzatori di vibrazioni e ammortizzatori, fughe termiche in condutture e accumulatori di calore... La prassi comune \u00e8 quella di indicare le perdite per elementi \"passivi\" - quali ad esempio linee elettriche, cabine di trasformazione, accumulatori - mentre e pi\u00f9 usata l'efficienza nei dispositivi in un certo senso attivi (dove vi \u00e8 conversione tra tipi diversi di energia) quali celle fotovoltaiche, motori, turbine, ecc.\nCombinazione di efficienze.\nQuando per arrivare al suo impiego finale l'energia subisce pi\u00f9 trasformazioni \"in cascata\" o un degrado causato da diversi fattori successivi l'uno all'altro, si ha che l'efficienza globale \u00e8 il \"prodotto\" delle efficienze di ognuno degli stadi del sistema. Ad esempio un'autoclave che pompa acqua agli ultimi piani di un condominio avr\u00e0 un rendimento totale - chiamiamolo \u03b7 - dato dal rapporto tra l'energia (potenziale) necessaria a sollevare un quantitativo d'acqua sino all'altezza dello stabile e l'energia elettrica consumata per pompare quel quantitativo. Ma il processo si potrebbe scomporre in un rendimento elettrico del motore \u03b7 che trasforma l'energia elettrica in energia meccanica, un rendimento della pompa a esso collegata \u03b7, e un rendimento della tubazione di distribuzione dell'acqua che la trasporta sino alla sommit\u00e0 \u03b7 con perdite di energia in relazione a diametro, lunghezza e velocit\u00e0 del fluido. Si avr\u00e0 quindi che \u03b7 = \u03b7 \u00d7 \u03b7 \u00d7 \u03b7. Si d\u00e0 qui implicitamente per valida l'approssimazione, spesso realistica, che le diverse efficienze non si influenzino tra loro. Dei consumi elevati saranno indizio che almeno una di queste efficienze \u00e8 bassa per cui \u03b7 \u00e8 pure bassa e l'E dovr\u00e0 ottenersi a spese di una E molto maggiore. Un progettista dovr\u00e0 per prima cosa capire, in base ai dati disponibili, quale delle efficienze in gioco \u00e8 quella pi\u00f9 critica e intervenire su di essa.\nQuando invece in un elemento sussistono due o pi\u00f9 \"percorsi diversi, contemporanei e in parallelo\" che causano perdite, queste si sommano. Ad esempio un pannello solare termico avr\u00e0 una perdita dovuta alla radiazione non completamente assorbita, un'ulteriore perdita di calore dalla faccia anteriore vetrata esposta al sole, e una da quella posteriore. Le tre perdite andranno a sommarsi. Se le si esprime in percentuale come frazione della radiazione incidente, l'efficenza del pannello sar\u00e0 il 100% meno la loro somma.\nEfficienza energetica riferita all'energia primaria.\nNei sistemi elettrici e meccanici \u00e8 implicitamente assunto che l'efficienza va misurata dal punto dove l'energia si rende disponibile (il \"punto di prelievo\", in inglese \"point of delivery\" abbreviato in POD) a quello dove la si \u00e8 successivamente trasformata per l'uso specifico a cui \u00e8 destinata. In realt\u00e0 nel caso di energia elettrica questa proviene in buona parte da centrali che usano combustibili fossili. Ha quindi senso introdurre una definizione \"globale\" di efficienza energetica riferita all'energia (detta primaria) dei combustibili che sono occorsi per produrre l'energia elettrica con cui s'\u00e8 poi attuato l'uso finale a cui si \u00e8 interessati. Ci\u00f2 va tenuto in debita considerazione quando occorre valutare l'efficienza in sistemi articolati, dove possono venir utilizzati contemporaneamente o in alternativa tra loro combustibili fossili ed energia elettrica. Va rimarcato che tale stima - in particolare dove s'usa energia elettrica - pu\u00f2 ottenersi solo come valore medio di situazioni reali estremamente variabili perch\u00e9 dovute alla volubilit\u00e0 di insolazione, vento e riserve idroelettriche che costringono ad altrettanta volubilit\u00e0 la produzione elettrica da fonti fossili, che deve sempre e comunque arrivare a colmare il fabbisogno elettrico istantaneo nazionale. Tali variazioni implicano che la miscela tra le diverse fonti generative (cosiddetto \"fuel mix\") non \u00e8 un dato stazionario: varia con le ore del giorno e le stagioni, ma nelle stime pratiche occorre assumerlo come una costante.\n&lt;br&gt;Le istituzioni nazionali fissano un fattore medio di conversione di 0,187\u00a0\u00d7\u00a010\u00a0tep/kWh per interventi di efficientamento qualificabili con titoli di efficienza energetica (TEE). In questo fattore \"tep\" sta per tonnellate equivalenti di petrolio (unit\u00e0 convenzionale di energia termica, anche indicata con \"toe\", tonnes of oil equivalent), mentre \"kWh\" \u00e8 l'usuale chilowattora elettrico.\n&lt;br&gt;Il fattore, cos\u00ec come scritto, \u00e8 l&amp;apos;\"inverso\" di un'efficienza, inoltre le due energie non sono espresse nella stessa unit\u00e0 di misura. A livello nazionale il tep \u00e8 assunto pari a 11\u00a0628 kWh (mentre la convenzione europea \u00e8 1 tep = 11\u00a0630 kWh) di energia \"termica\", da cui il fattore di conversione espresso in forma adimensionale diventa 2,174 (energia termica/energia elettrica). Il suo inverso 0,4599 \u2248 46% (energia elettrica/energia termica) rappresenta all'incirca l&amp;apos;\"efficienza media del parco di centrali termoelettriche nazionali\", giacch\u00e9 si suppone che interventi di risparmio elettrico portino a ridurre la sola produzione termoelettrica senza intaccare quella da energie rinnovabili. \u00c8 indifferente esprimere l'efficienza in percentuale o tramite il fattore tep/kWh (peraltro di meno immediata comprensione), ma la stessa Autorit\u00e0 ne rimarca l'equivalenza. Per inciso un fattore di 0,220 kgep/kWh, ossia 0,220\u00a0\u00d7\u00a010 tep/kWh, appare esplicitamente nel decreto legislativo 30 maggio 2008 n. 115 (di recepimento della direttiva europea 2006/32/CE) pubblicato circa due mesi dopo il Decreto 28 marzo 2008 (che assumeva il fattore 0,187\u00a0\u00d7\u00a010\u00a0tep/kWh) mostrando un preoccupante disallineamento di dati a livello nazionale.\nCol recepimento della Direttiva europea sulla prestazione energetica nell'edilizia si definisce il fattore di conversione in energia primaria come il \"rapporto \"adimensionale\" che indica la quantit\u00e0 di energia primaria impiegata per produrre un'unit\u00e0 di energia fornita, per un dato vettore energetico; tiene conto dell'energia necessaria per l'estrazione, il processamento, lo stoccaggio, il trasporto e, nel caso dell'energia elettrica, del rendimento medio del sistema di generazione e delle perdite medie di trasmissione del sistema elettrico nazionale...\". \u00c8 quindi l'inverso dell'efficienza energetica globale del sistema elettrico, comprendendovi tutte le perdite dirette e indirette. Non \u00e8 invece una valutazione LCA: non considera l'energia necessaria per la costruzione di centrali e componenti n\u00e9 per lo smantellamento e il processamento a fine vita.\nPer il calcolo della prestazione energetica degli edifici si applicano quindi fattori di conversione in energia primaria istituzionali che, come richiesto dalla Direttiva 2010/31/UE, sono dati in forma adimensionale. Per l'energia elettrica l'efficienza del parco generativo \u00e8 posta al 41,3% e il fattore di energia primaria a 2,42. Ci\u00f2 \"non\" vuol dire che nel corso degli anni il sistema elettrico italiano abbia perso efficienza, ma piuttosto che la metodologia odierna include una serie di termini non presenti nella stima di efficienza pi\u00f9 ottimistica (46%) del 2008.\nIn alcuni casi, seppur all'apparenza incongruo, si rende necessario definire e utilizzare un valore di rendimento medio del sistema elettrico europeo. Ad esempio produttori e potenziali acquirenti di scaldabagni devono: i primi (produttori) poter qualificare i loro prodotti in modo univoco, qualunque possa essere la loro destinazione finale all'interno dell'UE; i secondi (acquirenti) in modo sempice e immediato devono poter paragonare tra loro prodotti diversi - siano essi alimentati a gas o a corrente elettrica - in ragione del loro impatto energetico. L'unica soluzione pratica \u00e8 normalizzare i consumi all'energia primaria sulla base di un'efficienza media convenzionale europea di generazione dell'elettricit\u00e0 che \u00e8 stata fissata al 40% - pari a un fattore di conversione in energia primaria di 2,5 - come indicano la Direttiva 27/2012/UE, il Regolamento (UE) 813/2013 e il Regolamento (UE) 2016/2281. Manca ancora in ambito europeo un'adozione uniforme di un unico valore: la Direttiva (UE) 2018/2002 (che aggiorna la Direttiva sull'efficienza energetica 2012/27/UE) suggerisce di usare un \"nuovo\" fattore di conversione di 2,1 pi\u00f9 aderente all'efficienza reale degli ultimi anni. L'aggiornamento non si propaga automaticamente in altri ambiti energetici europei: potr\u00e0 ad esempio adottarsi in un futuro regolamento di etichettatura energetica per i sistemi di riscaldamento e produzione di acqua calda sanitaria.\nIn Italia il D. Lgs. 14/07/2020 n. 73 recepisce la Direttiva (UE) 2018/2002 e adotta per l'Italia lo stesso fattore 2,1 di conversione di energia elettrica in energia primaria, pari a un'efficienza di generazione globale del 47,6%.\nLa valutazione dell'efficienza media del parco di generazione elettrico resta una questione complessa. Uno studio specifico sulla realt\u00e0 italiana raccoglie in modo sistematico per le diverse tecnologie impiegate i dati di efficienza sul campo (anni 2016-2017) e le proiezioni al 2030 del Piano Nazionale Integrato per l'Energia e il Clima.\nDiamo ora un semplice esempio in cui \u00e8 utile ricorrere a valutazioni di efficienza tramite l'uso dell'energia primaria. Per i fornelli a gas vi \u00e8 l'obbligo europeo di efficienza minima del 55% da misurarsi secondo la norma CEN EN-30-2-1:2015. L'evidente significato \u00e8 che per lo meno il 55% dell'energia termica del gas consumato da un fornello deve potersi ritrovare nel recipiente di cottura. Inoltre il gas naturale domestico \u00e8 di per s\u00e9 stesso fonte di energia primaria. Al contrario un piano di cottura elettrico a induzione pu\u00f2 avere un'alta efficienza riferita all'energia elettrica consumata. Per semplicit\u00e0 assumiamo che sia il 100%. Ma, come gi\u00e0 visto, l'efficienza della produzione elettrica in termini di energia primaria \u00e8 attorno al 45%. Quindi cuocere a induzione \u00e8 meno efficiente in termini di energia primaria: consuma pi\u00f9 gas (nelle centrali) di quanto ne verrebbe consumato da un fornello domestico per la stessa cottura.\nSettore meccanico ed elettrico.\nSemplici dispositivi dove vi \u00e8 trasformazione di energia meccanica in altra energia meccanica sono ingranaggi, motoriduttori, cambi automobilistici con cui si pu\u00f2 adattare il regime di rotazione alle esigenze del caso. L'efficienza meccanica di ogni singolo componente \u00e8 spesso prossima al 100%, ma in un automezzo se ne hanno diversi in cascata, e ognuno contribuir\u00e0 per suo conto: albero motore, albero di trasmissione, cambio, differenziale, vari cuscinetti a sfere, con una perdita complessiva intorno al 15%, ossia con un'efficienza di trasferimento della potenza dal motore alle ruote dell'85%.\nIl caso semplice di conversione di energia elettrica in altra energia elettrica \u00e8 dato da un trasformatore in corrente alternata, dispositivo con perdite tipiche di progetto dell'1%-2%, e quindi con efficienza energetica del 98%-99%.\nLa rete elettrica di trasmissione e distribuzione italiana ha un'efficienza media del 90,75% per trasportare l'elettricit\u00e0 dalle centrali di produzione ai punti di prelievo in bassa tensione (come ad esempio i contatori delle utenze domestiche). L'Autorit\u00e0 italiana preferisce indicare questa efficienza come \"perdite di rete\" (del 10,2% per l'anno 2021) ma la percentuale \u00e8 riferita all'energia al contatore ossia formula_8. In questo caso E \u00e8 l'energia che \"esce\" dalla rete elettrica nazionale (qualla prelevata dall'utente) e E \u00e8 la corrispondente energia che s'\u00e8 dovuto produrre in centrali e \"immettere\" in rete. La scelta di indicare le \"perdite\" in questo modo difforme, piuttosto che l'efficienza della rete, \u00e8 a soli fini pratici: per conoscere l'energia generata basta infatti sommare le perdite al consumo dell'utente.\nPer tale ragione alcuni fornitori sul mercato libero prezzano ai clienti domestici l'energia \"alla produzione\" e fatturano ai clienti l'energia \"al contatore\" aumentata delle perdite di rete del 10,2%, per risalire cos\u00ec alla quantit\u00e0 di energia \"alla produzione\".\nAltri casi semplici di trasformazione di energia meccanica in energia elettrica o viceversa si hanno nei motori elettrici e negli alternatori. L'efficienza reale pu\u00f2 andare da un minimo del 74% per piccoli motori (potenza 1\u00a0kW) sino a oltre il 97% per grandi motori (&gt;100\u00a0kW).\nUn accumulatore con batterie a ioni di litio pu\u00f2 immagazzinare energia elettrica. In questo caso la sua efficienza sta a indicare quale frazione dell'energia spesa per caricarla sar\u00e0 restituita durante la scarica. L'efficienza \u00e8 tipicamente superiore al 90% e pu\u00f2 arrivare al 98%.\nAlcuni siti idroelettrici possono operare come accumulatori di energia: pompano acqua nei bacini a pi\u00f9 alta quota trasformando l'energia elettrica in energia meccanica potenziale e la riconvertono successivamente in energia elettrica al pari di impianti idroelettrici convenzionali.\nLa doppia trasformazione ha ragion d'essere per sfruttare i picchi di sovraproduzione elettrica da fonti rinnovabili (la cui energia andrebbe altrimenti persa) o anche per caricare i bacini nelle ore notturne e poter disporre di una maggior capacit\u00e0 generativa nelle ore diurne-serali quando la rete elettrica nazionale presenta il massimo consumo in potenza.\n&lt;br&gt;L'efficienza globale, ossia la frazione di energia restituita a seguito del ciclo di pompaggio e riconversione in elettricit\u00e0, \u00e8 in media del 75%. Alcuni impianti arrivano all'80%. Una parte delle perdite di energia \u00e8 meccanica per le irregolarit\u00e0 delle superfici nei tunnel di trasporto dell'acqua e pu\u00f2 andare dall'1% a un massimo del 15%. L'efficienza di conversione da meccanico a elettrico delle turbine \u00e8 in genere dall'85% a oltre il 90%. Quella da elettrico a meccanico delle pompe \u00e8 oltre il 90% e arriva al 95% per pompe a velocit\u00e0 variabile. I sistemi a pompaggio, pur se meno efficienti rispetto all'uso di accumulatori, hanno il vantaggio di stoccare grandi quantit\u00e0 di energia, non usano prodotti inquinanti, possiedono lunga vita e affidabilit\u00e0.\nUn volano rotante pu\u00f2 accumulare energia cinetica e restituirla. Quand'\u00e8 accoppiato alla rete elettrica svolge un ruolo simile alle batterie di accumulo (batteria a volano). Le trasformazioni di energia sono quindi da elettrica a meccanica (cinetica) e di nuovo a elettrica. L'efficienza globale \u00e8 tra l'80% e il 92%. Tra i vantaggi: alte potenze istantanee, manutenzione ridotta, lunga durata, basso impatto ambientale, attenuazione di sovraccarichi e aggiunta di riserve di energia nella rete elettrica. Un limite \u00e8 lo scarso tempo di stoccaggio: tipicamente 15 minuti ma alcuni sistemi arrivano a diverse ore.\nSettore termoelettrico ed elettrico/termico.\nI sistemi che sfruttano energia termica per generare lavoro meccanico o elettricit\u00e0 hanno un pi\u00f9 basso limite teorico di efficienza che \u00e8 dato dal teorema di Carnot. Per turbine operanti a 1\u00a0500 kelvin - e in impianti a ciclo combinato che sfruttano il calore residuo - l'efficienza teorica (il limite di Carnot) non pu\u00f2 eccedere l'80% mentre in pratica si pu\u00f2 raggiungere il 63%, ossia poco meno di due terzi del calore del combustibile riesce a essere trasformato in energia meccanica e/o elettrica. L'efficienza media della generazione elettrica a ciclo combinato italiana \u00e8 del 54%, dove l'efficienza \u00e8 intesa come frazione dell'energia termica che viene tramutata in elettricit\u00e0 immessa nella rete. Non vi \u00e8 contraddizione tra questa efficienza e il 46% indicato pi\u00f9 sopra per i TEE, sia perch\u00e9 quel valore gi\u00e0 include la riduzione dovuta all'efficienza della rete di trasmissione e distribuzione, sia perch\u00e9 quel dato \u00e8 relativo all'anno 2008, quindi riferito un parco di generazione meno performante di quello odierno.\nLa conversione di energia elettrica in energia termica per effetto Joule altro non \u00e8 che il riscaldamento di una resistenza elettrica al passaggio della corrente. Se in questo caso si volesse pedissequamente mantenere la definizione generica di efficienza - ossia energia in uscita (termica) per unit\u00e0 di energia in ingresso (elettrica) - il suo valore sarebbe sempre e comunque il 100%, per la legge fisica di conservazione dell'energia. Ci\u00f2 porta a comprendere che non esistono stufette elettriche pi\u00f9 o meno efficienti, pu\u00f2 cambiare solo la loro capacit\u00e0 di distribuire il calore in modo uniforme in un ambiente, o la diversa ripartizione del calore prodotto tra convezione e irraggiamento. L'applicazione della definizione di efficienza porterebbe a credere che la conversione da energia elettrica a termica \u00e8 altamente efficiente. In verit\u00e0 \u00e8 il contrario: \u00e8 assai pi\u00f9 efficiente \"trasferire\" calore da (o al contrario verso) l'ambiente esterno - con una macchina termica che sfrutta trasformazioni termodinamiche - piuttosto che generare direttamente il calore dall'elettricit\u00e0. Occorre quindi individuare una definizione di efficienza pi\u00f9 appropriata.\nPer climatizzatori e condizionatori a pompa di calore non \u00e8 usata l'efficienza ma piuttosto il coefficiente di prestazione COP (da \"coefficient of performance\") e l'indice di efficienza energetica IEE, abbreviato anche con EER (da \"energy efficiency ratio\"). Si adottano questi indicatori perch\u00e9 le macchine termiche aggiungono o sottraggono dall'ambiente un quantitativo di energia termica molto maggiore di quella elettrica necessaria al loro funzionamento, e ha poco senso definire l'efficienza nel modo usuale.\n&lt;br&gt;Nei casi ideali le leggi della termodinamica affermano che ed dove T \u00e8 la temperatura dell'ambiente interno espressa in kelvin e T \u00e8 la temperatura ambiente esterna in kelvin. I due indicatori COP e EER si applicano rispettivamente nei casi di riscaldamento invernale (quando T&gt;T) e di raffreddamento estivo (quando T&gt;T). Se ad esempio si assume che la temperatura esterna in periodi invernali sia di 0 \u00b0C ossia 273 kelvin e quella interna di 20 \u00b0C ossia 293 kelvin, si avrebbe un COP di 14,65. Nella realt\u00e0 occorre tenere conto di inevitabili scostamenti (come il fatto che l'unit\u00e0 interna per riuscire a scaldare l'ambiente a 20 \u00b0C in tempi ragionevoli dovr\u00e0 trovarsi ad almeno 24-25 \u00b0C, idem dicasi per quella esterna) per cui il COP ideale sar\u00e0 attorno a 10. \u00c8 come dire che l'efficienza, se si continuasse a esprimere come rapporto tra energia termica utile ed energia elettrica consumata, sarebbe del 1000%. I climatizzatori commerciali sono sottoposti a test in diverse condizioni di temperatura esterna, per meglio simulare l'efficienza media che si ottiene al variare della situazione meteorologica durante tutta la stagione invernale, e il COP mediato in tal modo viene indicato con SCOP (\"Seasonal COP\", ossia \"COP stagionale\"). I climatizzatori di tipo \"split\" di classe energetica europea A+++ devono esibire un SCOP maggiore di 5,10. Alcune macchine arrivano a questo valore: sono in grado - a parit\u00e0 di energia elettrica consumata - di immettere nell'ambiente cinque volte il calore che darebbe una normale stufetta elettrica.\nIn ambito nazionale per le pompe di calore vi \u00e8 il requisito di COP\u00a0\u2265\u00a03,5 (per gli \"split\") nelle ristrutturazioni di edifici e in costruzioni ex-novo mentre per usufruire del cosiddetto \"ecobonus\" si deve avere, sempre per climatizzatori di tipo \"split\", COP\u00a0\u2265\u00a03,9.\n&lt;br&gt;\u00c8 quindi pi\u00f9 efficiente produrre elettricit\u00e0 (da combustibili fossili) e poi usarla per alimentare una pompa di calore con cui riscaldare casa piuttosto che usare direttamente il gas con una caldaia. Nel primo caso si avr\u00e0 un'efficienza rispetto alle fonti primarie attorno a 4 (COP) \u00d7 40% (effic. sistema elettrico) = 160%, migliore del 109%, il massimo di una caldaia a condensazione che brucia direttamente il gas.\nPer le caldaie a gas a condensazione vengono \"impopriamente\" citate efficienze energetiche sino al 109%. Il sorprendente valore, perch\u00e9 maggiore del 100%, lo \u00e8 solo in apparenza. Deriva dalle due diverse definizioni del potere calorifico inferiore (PCI) e potere calorifico superiore (PCS) del gas naturale e dal fatto di riferire l'efficienza al PCI. La combustione del gas, composto per lo pi\u00f9 di metano (CH), produce anidride carbonica (CO) e acqua (HO). Il PCI \u00e8 l'energia termica per unit\u00e0 di combustibile bruciato nel caso in cui l'acqua resti gassosa, in forma di vapore. Il PCS \u00e8 invece l'energia termica (sempre per unit\u00e0 di combustibile) nel caso in cui si riesca a sfruttare il calore contenuto nel vapore facendolo condensare in acqua liquida. In termini pi\u00f9 corretti si dir\u00e0 che viene recuperato il calore latente di evaporazione dell'acqua. Pertanto il PCS \u00e8 sempre pi\u00f9 alto del PCI, soprattutto per il metano (piuttosto che per il butano e il propano) per la diversa stechiometria della combustione. La consuetudine consolidata da decenni per le caldaie, in un'epoca in cui non s'era ancora sviluppata la tecnologia a condensazione, \u00e8 di riferire l'efficienza al PCI, che equivale a fissare un'efficienza teorica \"convenzionale\" al 100% per caldaie ideali ma tradizionali, che \"non\" condensano il vapore. Oggigiorno s'\u00e8 mantenuta la stessa definizione ma si riesce a estrarre anche quella parte di calore che sembrava non sfuttabile, ragion per cui l'efficienza \"d\u00e0 solo l'impressione\" di superare il 100%.\nI concentratori solari a specchi raccolgono la radiazione su un'ampia area e la focalizzano su dispositivi di captazione in cui fluidi di trasporto del calore arrivano a temperature sino a 550 \u00b0C e in futuro 700 \u00b0C. L'innalzamento della temperatura porta a migliori rendimenti termodinamici ossia maggior frazione del calore trasformato in energia elettrica.\nI fluidi sono composti organici, sali fusi o sospensioni di microparticelle di carburo di silicio. La conversione da energia solare a energia termica del fluido (istantanea o immagazzinata temporaneamente in un serbatoio di accumulo del calore) e poi in energia elettrica avviene con generatori a ciclo Rankine organico o altri sistemi termoelettrici. L'efficienza globale \u00e8 del 20-30%. Va notato che in questi impianti, dal momento che l'energia solare \u00e8 a costo zero, si rinuncia a ottimizzare l'efficienza complessiva a vantaggio di un minor costo dell'impianto e dell'elasticit\u00e0 nel differire la produzione elettrica - mediante l'accumulo di calore - su durate di diverse ore.\nI pannelli solari termici posti sui tetti o sui coperti di edifici captano radiazione solare per produrre acqua calda. Questi sistemi non presentano trasformazioni termodinamiche, per cui non si ha produzione di lavoro o corrente elettrica, ma solo raccolta e stoccaggio di calore. La tecnologia \u00e8 a collettori piani o con tubi sotto vuoto che a pari superficie impegnata raccolgono meno radiazione ma riducono le perdite e sono sfruttabili anche in climi rigidi. L'efficienza \u03b7 di conversione da radiazione a calore \u00e8 in prima approssimazione \u03b7(\u2206T,G)\u00a0=\u00a0\u03b7\u00a0-\u00a0a\u2206T/G, dove \u03b7 \u00e8\nl'efficienza \"senza perdite\" (quando la temperatura esterna eguaglia quella dell'acqua circolante), a \u00e8 un \"termine di degrado\" (perdite di calore del pannello verso l'esterno), \u2206T \u00e8 lo scarto tra la temperatura media del fluido e quella esterna, G \u00e8 la radiazione incidente in W/m. Questa nomenclatura si ritrova in ambito tecnico-scientifico, a livello europeo e nella norma EN 12975. Le efficienze nei mesi estivi possono superare il 75%. Quelle medie annuali nell'uso reale sono del 65-70%.\nSettore della radiazione luminosa.\nPer le sorgenti di luce \u00e8 d'uso indicare l'efficienza energetica non in percentuale ma con l'indicatore lumen/watt, dove i lumen sono la misura dell'emissione luminosa della sorgente percepibile dall'occhio umano, mentre i watt sono l'usuale misura della potenza elettrica assorbita. Le attuali tecnologie rendono disponibili sorgenti di luce bianca per uso civile / domestico con efficienze sino a 150-170 lm/W. Articoli scientifici e studi internazionali dimostrano che nell'ipotesi di trasformazione integrale dell'energia elettrica in energia luminosa, senza perdite, si raggiungerebbero circa 403 lm/W (per luce bianca con CRI di 80). Si pu\u00f2 pertanto affermare che le attuali sorgenti luminose raggiungono un'efficienza sino al 43% rispetto a quella massima teorica. Va evidenziato che l'equivalenza 683 lm = 1 W di potenza luminosa decretata dal sistema Internazionale vale solo per luce monocromatica verde con lunghezza d'onda corrispondente alla massima sensibilit\u00e0 dell'occhio, e pertanto non va presa come riferimento per valutare l'efficienza di sorgenti di luce bianca.\nLa trasformazione di energia luminosa in energia elettrica \u00e8 ci\u00f2 che si attua nei pannelli fotovoltaici. Lo studio del limite teorico dell'efficienza di conversione attuabile con semiconduttori, come avviene nelle attuali celle al silicio, ha ricevuto da sempre una grande attenzione. Il limite calcolato nel 1961 da Shockley per uno spettro di radiazione vicino a quello solare \u00e8 stato ulteriormente perfezionato arrivando al valore del 33,7% oggi assunto come definitivo per le celle a singola giunzione p-n. I prodotti in commercio raggiungono normalmente un'efficienza sino al 21-22%.\nQuesto limite pu\u00f2 innalzarsi ulteriormente utilizzando configurazioni pi\u00f9 complesse, ad esempio celle multigiunzione, pi\u00f9 difficili da realizzare ma i cui prototipi si sono gi\u00e0 dimostrati capaci di arrivare al 44,5% di efficienza."}
{"id": "911916", "revid": "22356", "url": "https://it.wikipedia.org/wiki?curid=911916", "title": "Huayangosaurus", "text": ""}
{"id": "911918", "revid": "1543377", "url": "https://it.wikipedia.org/wiki?curid=911918", "title": "Elisabetta Spitz", "text": "Biografia.\nRomana di origini austriache, si laurea in architettura dedicandosi alla professione di urbanista.\nDal 1992 al 1999 \u00e8 presidente del consorzio di progettazione della salvaguardia delle aree abitate di Venezia. Nel 1999 viene nominata dal Ministro del tesoro Visco (governo D'Alema) nel comitato di sette esperti incaricati di elaborare un progetto di riforma del Ministero delle finanze. I lavori si conclusero, verso fine anno, con la proposta di un'organizzazione snella del ministero, supportato da quattro nuove agenzie fiscali. Il ministro accolse le proposte e furono cos\u00ec create l'Agenzia delle Entrate, l'Agenzia del Territorio, l'Agenzia delle Dogane e l'Agenzia del Demanio che \u00e8 l'ente che amministra la quota pi\u00f9 consistente delle propriet\u00e0 statali.\nIl ministro Visco la nomina nel 2001 direttore generale dell'Agenzia del Demanio. Ricopre l'incarico per tre anni, successivamente l'incarico \u00e8 rinnovato per altre due volte (2004 con Bersani e 2007 con Prodi).\nIl 23 gennaio 2002 l'Agenzia del Demanio d\u00e0 attuazione al compito affidatole dalla legge 401/2001 sulla cartolarizzazione del patrimonio di enti pubblici e demanio. Viene creata la \"Demanio Servizi\", societ\u00e0 pubblica alla quale l'Agenzia conferisce gli immobili statali per la successiva vendita.\nNel 2002 Giulio Tremonti, Ministro dell'economia e delle finanze, istituisce la \"Patrimonio S.p.A.\", di cui Spitz diventa consigliera d'amministrazione.\nIl 2 febbraio 2007, il Governo Prodi II, sentito il parere favorevole del ministro dello Sviluppo economico Pier Luigi Bersani, conferma Spitz alla direzione dell'Agenzia del Demanio, incarico poi cessato nel 2008. Nel 2008 Spitz \u00e8 componente della Commissione per il futuro di Roma Capitale sotto la presidenza di Antonio Marzano. Dal 2008 al 2013 \u00e8 amministratore delegato di Re Asset Management. Tra il 2009 e il 2010 \u00e8 consulente dell'Autorit\u00e0 portuale di Venezia.\nDal 2013 sino alla fine del 2018 \u00e8 amministratore delegato di Invimit, societ\u00e0 costituita dal ministero dell'economia e delle finanze per la valorizzazione e la dismissione del patrimonio immobiliare pubblico.\nNel gennaio 2019 \u00e8 scelta dalla Banca d'Italia come commissario straordinario di Sorgente sgr, societ\u00e0 immobiliare del gruppo Sorgente Group al centro di una contesa legale con Enasarco, l'ente previdenziale degli agenti di commercio. Il 14 novembre 2019 il ministro delle Infrastrutture Paola De Micheli dichiara a \"Circo Massimo\", su Radio Capital, che Elisabetta Spitz sar\u00e0 il nuovo commissario per il MOSE di Venezia. Nomina che suscita anche polemiche.\nVita privata.\n\u00c8 stata sposata con l'ex segretario dell'UDC Marco Follini, con cui ha una figlia."}
{"id": "911920", "revid": "1524446", "url": "https://it.wikipedia.org/wiki?curid=911920", "title": "Dunfermline Athletic Football Club", "text": "Il Dunfermline Athletic Football Club, meglio noto come Dunfermline, \u00e8 una societ\u00e0 calcistica scozzese con sede a Dunfermline, militante in Scottish Championship, secondo livello del calcio scozzese.\nNel suo palmar\u00e8s ci sono due Scottish Cup, conquistate nel 1961 e nel 1968.\nStoria.\nIl club fu fondato nel 1885, dopo una scissione all'interno del \"Dunfermline Cricket Club\", societ\u00e0 che nel 1874 aveva istituito una prima sezione calcistica. Inizialmente squadra amatoriale, divent\u00f2 professionista nel 1899, quando esord\u00ec in Scottish Cup.\nNel 1912 entr\u00f2 a far parte dei campionati nazionali, disputando la Scottish Division Two. Durante la Prima Guerra Mondiale sospese la propria attivit\u00e0 e torn\u00f2 a giocare in Division Two a partire dal 1921. Vinse la seconda serie nel 1926 e fu dunque promosso in Scottish Division One, dove rimase due stagioni prima di retrocedere. Ebbe poi un\u2019altra parentesi in massima serie tra le stagioni 1934-35 e 1936-37.\nAlla ripresa dei campionati nel secondo dopoguerra, il Dunfermline partecip\u00f2 di nuovo alla seconda serie. Nel 1950 perse la finale di Scottish League Cup contro l\u2019East Fife (3-0). Riconquist\u00f2 la Division One una prima volta nel 1955 e poi nel 1958, aprendo il periodo pi\u00f9 lungo di militanza in massima serie. \nGli anni sessanta furono i pi\u00f9 prolifici per il Dunfermline: in Division One si classific\u00f2 due volte al 3\u00ba posto (1964-65 e 1968-69) e tre volte al 4\u00b0 (1961-62, 1965-66 e 1967-68). Inoltre vinse la Scottish Cup nel 1961 contro il Celtic (2-0, ebbe poi la rivincita nella finale del 1965), e nel 1968 contro gli Hearts (3-1). La vittoria della Coppa di Scozia permise al Dunfermline di disputare la Coppa delle Coppe 1968-1969: arriv\u00f2 fino in semifinale, battendo tra le altre squadre anche gli inglesi del , ma a quel punto fu eliminato dallo .\nDagli anni settanta i risultati iniziarono a declinare fino alla retrocessione nella stagione 1974-75. Il club trascorse il periodo successivo tra la First Division e la Second Division, diventate seconda e terza serie. Nel 1987 riusc\u00ec a salire in Premier Division, ma non la tenne a lungo n\u00e9 in quel caso n\u00e9 con le successive promozioni; soltanto dal 2000 si mantenne stabilmente in massima serie (nel frattempo diventata Scottish Premier League). \nSi classific\u00f2 4\u00b0 nella stagione 2003-04 e nella stessa arriv\u00f2 in finale di Scottish Cup, in cui fu sconfitto dal Celtic (1-3); poi disput\u00f2 altre due finali nel 2006 (Coppa di Lega) e nel 2007 (ancora Coppa di Scozia), ma perse entrambe, sempre contro il Celtic. Sempre nel 2007 arriv\u00f2 ultimo in campionato e retrocesse. Ritorn\u00f2 in SPL per la stagione 2011-12, ma si piazz\u00f2 all\u2019ultimo posto e ridiscese in First Division, dove dovette scontare una penalit\u00e0 di 15 punti per l'entrata in amministrazione controllata, tanto bast\u00f2 per retrocedere ancora.\nRelegato in Scottish League One, il Dunfermline ci rimase per tre stagioni, finch\u00e9 nel 2016 consegu\u00ec la promozione in Scottish Championship, dove \u00e8 arrivato 5\u00b0 nella stagione 2016-17 e 4\u00b0 nella stagione 2017-18, eliminato poi a quarti di finale dei play-off dal Dundee United. In Championship 2018-19 si classifica al 7\u00ba posto; nel campionato successivo, interrotto per la pandemia di COVID-19, arriva 6\u00ba.\nIn Championship 2020-21 si piazza al quarto posto e accede al primo turno di play-off, dove viene eliminato dal Raith Rovers.\nStadio.\nIl Dunfermline gioca le proprie partite interne all'East End Park, stadio costruito nel 1885 e avente una capacit\u00e0 di 11.480 posti.\nIl Dunfermline nella cultura di massa.\nHeather Thomson, co-protagonista del romanzo breve \"Gli invitti\" (incluso nella raccolta Ecstasy) di Irvine Welsh vive a Dunfermline e rinfaccia al marito Hugh, con cui \u00e8 in grave crisi coniugale, di aver rinnegato il suo tifo per la squadra locale fingendo di essere un sostenitore dei Rangers di Glasgow per compiacere un superiore al lavoro e conclude tra s\u00e9:\n\"\u00c8 stata l'ultima goccia. Un uomo che cambia la donna lo si pu\u00f2 perdonare, ma uno che cambia squadra...dimostra totale mancanza di carattere.\"\n\"\u00c8 uno che ha perso ogni senso di che cos'\u00e8 importante nella vita. Non potrei mai stare con uno cos\u00ec.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2020-2021.\n\"Aggiornata al 27 febbraio 2021\"\nRosa 2019-2020.\n\"Aggiornata al 25 dicembre 2019\"\nRosa 2018-2019.\n\"Aggiornata al 31 gennaio 2019\""}
{"id": "911922", "revid": "1762097", "url": "https://it.wikipedia.org/wiki?curid=911922", "title": "Vicus", "text": "Il vicus, nella civilt\u00e0 romana, era un aggregato di case e terreni, sia rurale che urbano, che non aveva un'amministrazione civile come il \"municipium\" o la colonia romana.\nOgni \"vicus\" aveva una sua denominazione tratta dagli abitanti, dagli eventi che vi si erano svolti o dai mestieri che vi si esercitavano. In uno di essi risiedeva il \"Magister\", appartenente al patriziato romano.\nI vici potevano essere distinti in:\nIl \"vicus paganus\" o \"rusticus\" era costituito da casolari o abitazioni rurali congiunte fra loro in un \"pagus\", ma separate dalla citt\u00e0. Il \"vicus urbanus\" era un vero e proprio quartiere cittadino, organizzato amministrativamente a fini di censimento e caratterizzato dal culto particolare dei Lares compitales e poi dal \"Genius Augusti\". Generalmente i \"vici\" non ebbero un'organizzazione politico-amministrativa propria, perch\u00e9 erano inseriti o nell'amministrazione dei \"pagi\" rurali o in quelle delle citt\u00e0.\nDopo il IV secolo i \"pagi\" furono assorbiti dai \"municipia\" e dalle citt\u00e0 e rimasero solo i vici rustici, che raggiunsero una parziale autonomia in ambito rurale."}
{"id": "911925", "revid": "767487", "url": "https://it.wikipedia.org/wiki?curid=911925", "title": "Dreamtide", "text": "I Dreamtide sono un gruppo musicale AOR/hard rock tedesco fondato nel 2001."}
{"id": "911929", "revid": "599013", "url": "https://it.wikipedia.org/wiki?curid=911929", "title": "Edizioni Casagrande", "text": "Edizioni Casagrande S.A. \u00e8 una casa editrice svizzera di lingua italiana con sede a Bellinzona, capoluogo del Canton Ticino.\nStoria.\nNel 1924 la famiglia Casagrande apr\u00ec una libreria a Bellinzona; tale esperienza fu la base da cui, nel 1949, Libero Casagrande fond\u00f2 la propria casa editrice. Nel 1950 venne pubblicato il primo libro, con l'ausilio di una piccola tipografia impiantata all'interno dei locali della libreria, rimasta attiva fino al 1956, anno in cui si trasfer\u00ec nei locali del civico 16 di via Nocca, sempre a Bellinzona. Nel 1975 Casagrande fu tra i promotori della riorganizzazione dell'Istituto Editoriale Ticinese.\nLa casa editrice \u00e8 largamente impegnata nella pubblicazione di testi sull'arte e sulla storia della Svizzera italiana ed \u00e8 tra i promotori della kermesse Babel, Festival di letteratura e traduzione, che si svolge a Bellinzona.\nProduzione.\nAutori pubblicati.\nIl catalogo delle Edizioni Casagrande comprende (tra le altre) le opere di Paul Auster, John Berger, Piero Chiara, Pietro De Marchi, Carlo Dionisotti, Friedrich D\u00fcrrenmatt, Max Frisch, Friedrich Glauser, Eug\u00e8ne Ionesco, Philippe Jaccottet, \u00c1gota Krist\u00f3f, Pierre Lepori, Hugo Loetscher, Franco Loi, Alberto Nessi, Giorgio Orelli, Giovanni Orelli, Laura Pariani, Giovanni Pozzi, Fabio Pusterla, Antonio Rossi, Jean Starobinski, David Maria Turoldo, Carlo Villa, Robert Walser e Andrea Zanzotto.\nStampa periodica.\nEdizioni Casagrande pubblica alcuni periodici a diffusione nazionale, perlopi\u00f9 a tema storico-artistico-letterario:"}
{"id": "911931", "revid": "287204", "url": "https://it.wikipedia.org/wiki?curid=911931", "title": "Braglia", "text": ""}
{"id": "911934", "revid": "1422914", "url": "https://it.wikipedia.org/wiki?curid=911934", "title": "Girolamo Sacchetti", "text": "Biografia.\nAppartenente alla nobile famiglia dei marchesi Sacchetti, quinto Marchese di Castelromano, secondo della famiglia a cui venne affidata la carica di Foriere maggiore dei sacri palazzi apostolici, il che lo poneva tra i pi\u00f9 influenti membri della famiglia pontificia. Girolamo ricopr\u00ec la carica, a partire dal 1840 in anni in cui il papa aveva ancora il dominio temporale sullo Stato pontificio, ma che furono molto turbolenti. Nel novembre 1848, il papa Pio IX, che si era rifugiato a Gaeta, sotto la protezione di Ferdinando II re delle Due Sicilie, affid\u00f2 a Girolamo Sacchetti l'impegnativo compito di \"difendere\" nei confronti del ministero Galletti non solo l'integrit\u00e0 fisica dei Sacri Palazzi, ma anche quella dei numerosi membri della Sacra famiglia. Sacchetti ricopr\u00ec l'incarico di pro-prefetto dei Sacri Palazzi. Spos\u00f2 Maria Spada-Veralli. Il figlio Urbano Sacchetti, spos\u00f2 Beatrice Orsini, anch'essa di una famiglia con elevate cariche pontificie.\nEra proprietario di una tenuta in localit\u00e0 Pineto che tuttavia verso il 1860 cedette ai Torlonia. Il terreno fu poi acquisito nel XX secolo dal comune di Roma ed \u00e8 diventato parco pubblico con il nome di Pineta Sacchetti, che \u00e8 ricompreso nel Parco regionale urbano del Pineto.\nMatrimonio e figli.\nA Bologna, il 13 gennaio 1831, Girolamo spos\u00f2 la principessa Maria Spada Veralli, figlia di Clemente Spada Veralli, II principe di Castelviscardo, e di sua moglie Marianna de Beaufort dei duchi di Beaufort-Spontin. La coppia ebbe i seguenti figli:"}
{"id": "911936", "revid": "1452073", "url": "https://it.wikipedia.org/wiki?curid=911936", "title": "Carbammati", "text": "I carbammati, o uretani, sono una classe di composti organici caratterizzati dalla presenza di un gruppo amminico, anche sostituito, legato a un gruppo estereo. Il legame caratteristico che generalmente identifica tali composti \u00e8 quindi -NH(CO)O-. Formalmente i carbammati possono essere considerati esteri dell'acido carbammico, composto instabile caratterizzato da formula chimica NH2COOH.\nL'idrolisi di un carbammato fornisce una ammina, un alcol (o fenolo) e biossido di carbonio:\nSintesi.\nI carbammati sono convenientemente sintetizzati per reazione di alcoli o fenoli con un isocianato o in alternativa per reazione di un gruppo amminico con un estere dell'acido cloroformico.\nNel caso si utilizzi un alcool o un fenolo, la reazione pu\u00f2 cos\u00ec schematizzarsi:\nUtilizzando invece un cloroformiato, ottenuto per reazione del fosgene con un alcol o fenolo, lo schema di reazione \u00e8 invece il seguente:\nBiochimica.\nLa formazione del carbammato avviene nei mitocondri degli epatociti al fine di costituire il carbamilfosfato attraverso cui pu\u00f2 continuare il ciclo dell'urea. Una molecola di anidride carbonica prodotto nel ciclo di Krebs viene attivata con ATP mediante trasferimento del gruppo fosfato in \u03b3 al bicarbonato. L'anidride mista cos\u00ec formata va incontro ad amminazione reagendo con uno ione ammonio prodotto dalla deaminazione ossidativa del glutammato. Tale reazione avviene con liberazione del gruppo fosfato della anidride mista e la formazione del carbamilfosfato. L'enzima che catalizza le reazioni \u00e8 la \"carbamilfosfato sintetasi I\".\nLa formazione di gruppi carbammato nell'emoglobina, tramite reazione di gruppi amminici terminali delle catene di globina con anidride carbonica, contribuisce a stabilizzare l'emoproteina quando diviene deossiemoglobina e aumenta la tendenza al rilascio delle restanti molecole di ossigeno legate.\nIl ribulosio-bifosfato carbossilasi, l'enzima necessario alla fissazione dell'anidride carbonica all'inizio del ciclo di Calvin, richiede la formazione di un carbammato per potere esplicare la propria funzione. Sul sito attivo dell'enzima, uno ione Mg2+ si lega a un residuo di glutammato, un residuo di aspartato e a una lisina carbammato, che fissano lo ione.\nUso dei carbammati.\nI carbammati costituiscono un gruppo importante di insetticidi, ne sono un esempio il feniluretano, l'Aldicarb, il Carbofuran, il Fenoxycarb, il Sevin e il Ethienocarb. Questi insetticidi agiscono causando inibizione della colinesterasi per inattivazione reversibile dell'enzima acetilcolinesterasi. Alcuni di questi composti sono molto tossici anche per gli esseri umani.\nI poliuretani sono una classe di polimeri la cui struttura \u00e8 formata da gruppi carbammato multipli. Questi materiali possiedono un'ampia variet\u00e0 di propriet\u00e0 e sono commercialmente disponibili come schiume, elastomeri e solidi.\nAlcuni carbammati, come neostigmina, rivastigmina e meprobamato, sono utilizzati in farmacoterapia come inibitori dell'enzima acetilcolinesterasi (AChE). L'uretano etilico (C2H5-O(CO)-NH2) \u00e8 dotato di propriet\u00e0 anestetiche generali ed anche mutagene; \u00e8 stato usato in passato nella terapia del mieloma multiplo, perch\u00e9 dotato di propriet\u00e0 alchilanti del DNA. Oggi \u00e8 stato del tutto abbandonato poich\u00e9 troppo tossico e riconosciuto anche dotato di propriet\u00e0 cancerogene, soprattutto per il polmone e lo stomaco.\nLa formazione di un carbammato costituisce un utile gruppo protettivo utilizzato nella sintesi chimica delle proteine per proteggere gruppi amminici che non si vuole far reagire. \u00c8 stabile nelle condizioni di reazione e pu\u00f2 essere successivamente facilmente rimosso per idrolisi."}
{"id": "911938", "revid": "1543377", "url": "https://it.wikipedia.org/wiki?curid=911938", "title": "Well-Known Text", "text": "Il Well-known text (WKT) \u00e8 un linguaggio creato per rappresentare:\nUn equivalente binario, il \"Well-Known Binary\" (\"WKB\") \u00e8 generalmente usato per salvare le stesse informazioni in un database. Il formato \u00e8 mantenuto dall'Open Geospatial Consortium (OGC).\nOggetti geometrici.\nGli oggetti geometrici che possono essere rappresentati da WKT sono Punti, Linee, Poligoni, TIN e Poliedri. Sono altres\u00ec possibili le multi-geometrie, che rappresentano due o pi\u00f9 geometrie (della stessa dimensione) in un solo oggetto come collezione di geometrie.\nLe coordinate per le geometrie WKT possono essere 2D (x,y), 3D (x,y,z), 3D (x,y,m) dove il valore m \u00e8 parte di un sistema di riferimento lineare (vedi GRASS, \"Introducing the Linear Reference System in GRASS\"), 4D con un valore m (x,y,z,m).\nLe geometrie WKT sono definite dalle specifiche OGC e vengono usate in applicazioni che implementano queste specifiche. Per esempio PostGIS contiene funzioni che convertono da e a WKT.\nAlcune stringhe geometriche WKT di esempio:\n POINT(6 10)\n LINESTRING(3 4,10 50,20 25)\n POLYGON((1 1,5 1,5 5,1 5,1 1),(2 2, 3 2, 3 3, 2 3,2 2))\n MULTIPOINT((3.5 5.6),(4.8 10.5))\n MULTILINESTRING((3 4,10 50,20 25),(-5 -8,-10 -8,-15 -4))\n MULTIPOLYGON(((1 1,5 1,5 5,1 5,1 1),(2 2, 3 2, 3 3, 2 3,2 2)),((3 3,6 2,6 4,3 3)))\n GEOMETRYCOLLECTION(POINT(4 6),LINESTRING((4 6,7 10)))\n POINT ZM (1 1 5 60)\n POINT M (1 1 80)\nSistema di riferimento spaziale.\nUna stringa WKT per un riferimento spaziale descrive un datum, un geoide, un sistema di coordinate e una proiezione.\nWell-known text viene usato da molti programmi GIS. ESRI utilizza WKT per definire il sistema di riferimento nei files *.prj che fanno parte del set di uno shapefile.\nUn esempio di riferimento spaziale:\n COMPD_CS[\"OSGB36 / British National Grid + ODN\",\n PROJCS[\"OSGB 1936 / British National Grid\",\n GEOGCS[\"OSGB 1936\",\n DATUM[\"OSGB_1936\",\n SPHEROID[\"Airy 1830\",6377563.396,299.3249646,AUTHORITY[\"EPSG\",\"7001\"]],\n TOWGS84[375,-111,431,0,0,0,0],\n AUTHORITY[\"EPSG\",\"6277\"]],\n PRIMEM[\"Greenwich\",0,AUTHORITY[\"EPSG\",\"8901\"]],\n UNIT[\"DMSH\",0.0174532925199433,AUTHORITY[\"EPSG\",\"9108\"]],\n AXIS[\"Lat\",NORTH],\n AXIS[\"Long\",EAST],\n AUTHORITY[\"EPSG\",\"4277\"]],\n PROJECTION[\"Transverse_Mercator\"],\n PARAMETER[\"latitude_of_origin\",49],\n PARAMETER[\"central_meridian\",-2],\n PARAMETER[\"scale_factor\",0.999601272],\n PARAMETER[\"false_easting\",400000],\n PARAMETER[\"false_northing\",-100000],\n UNIT[\"metre\",1,AUTHORITY[\"EPSG\",\"9001\"]],\n AXIS[\"E\",EAST],\n AXIS[\"N\",NORTH],\n AUTHORITY[\"EPSG\",\"27700\"]],\n VERT_CS[\"Newlyn\",\n VERT_DATUM[\"Ordnance Datum Newlyn\",2005,AUTHORITY[\"EPSG\",\"5101\"]],\n UNIT[\"metre\",1,AUTHORITY[\"EPSG\",\"9001\"]],\n AXIS[\"Up\",UP],\n AUTHORITY[\"EPSG\",\"5701\"]],\n AUTHORITY[\"EPSG\",\"7405\"]]\nTrasformazioni.\nUna particolare forma di WKT descrive il metodo di trasformazione e i parametri usati per convertire coordinate tra due differenti sistemi di riferimento.\nSeguono due esempi di trasformazione\n PARAM_MT[\"Mercator_2SP\", \n PARAMETER[\"semi_major\",6370997.0], \n PARAMETER[\"semi_minor\",6370997.0], \n PARAMETER[\"central_meridian\",180.0], \n PARAMETER[\"false_easting\",-500000.0], \n PARAMETER[\"false_northing\",-1000000.0], \n PARAMETER[\"standard_parallel_1\",60.0]]\n PARAM_MT[\"Affine\",\n PARAMETER[\"num_row\",3],\n PARAMETER[\"num_col\",3],\n PARAMETER[\"elt_0_1\",1],\n PARAMETER[\"elt_0_2\",2],\n PARAMETER[\"elt_1_2\",3]]"}
{"id": "911947", "revid": "99976", "url": "https://it.wikipedia.org/wiki?curid=911947", "title": "Well-Known Binary", "text": ""}
{"id": "911960", "revid": "11792", "url": "https://it.wikipedia.org/wiki?curid=911960", "title": "Frode elettronica", "text": ""}
{"id": "911961", "revid": "767487", "url": "https://it.wikipedia.org/wiki?curid=911961", "title": "Classe Alpinist", "text": "Le unit\u00e0 appartenenti alla classe Alpinist (progetto 503M secondo la classificazione russa) sono navi progettate per svolgere attivit\u00e0 di spionaggio elettronico (ELINT).\nLa classificazione \u00e8 \"Mal'yy Razvedyatel'niye Korabl\"' (MRK: piccola nave da intelligence).\nUtilizzo.\nQueste navi sono utilizzate per svolgere attivit\u00e0 di rilevazione di segnali elettronici. La loro sigla identificativa \u00e8 \"GS\", tipica dei battelli per attivit\u00e0 idrografiche.\nTutte le unit\u00e0 di questa classe sono state costruite nel cantiere navale di Leninskaya Kuznetsa Zavod, a Kiev (Ucraina), tra il 1981 ed il 1982.\nLe navi oggi in servizio sono quattro.\nUna quinta unit\u00e0, la \"GS-8\", \u00e8 stata demolita nel 1994."}
{"id": "911963", "revid": "110157", "url": "https://it.wikipedia.org/wiki?curid=911963", "title": "Coppa Italia 1963-1964", "text": "La Coppa Italia 1963-1964 fu la 17\u00aa edizione della manifestazione calcistica. Inizi\u00f2 il 9 settembre 1963 e si concluse il 1\u00ba novembre 1964. Il titolo fu vinto dalla , al suo primo titolo.\nDa questa edizione la Lega Nazionale Professionisti decise di affiancare al canonico trofeo della manifestazione anche un nuovo riconoscimento, la Coppa Renato Dall'Ara, istituita per commemorare la memoria dell'eponimo presidente del .\nFormula.\nSempre concepita come la Cenerentola delle manifestazioni calcistiche, la Coppa Italia fu riformata in modo da dare il minor ingombro possibile alle grandi societ\u00e0. Pensando ai sempre pi\u00f9 importanti appuntamenti europei, le eliminatorie \u2014 complessamente strutturate su tre turni inframezzati da un \"barrage\" \u2014 furono modificate esentandovi le milanesi impegnate in Coppa dei Campioni e l' iscritta alla Coppa delle Coppe, oltre alla vicecampione nazionale e invitata alla Coppa delle Fiere.\nNonostante il tabellone cominciasse per loro addirittura dai quarti di finale, tre delle quattro \"big\" non ne approfittarono, lasciando strada al che elimin\u00f2 l', alla fatale ai detentori, e alla che sconfisse il . Solo la Juventus super\u00f2 il turno battendo il , ma successivamente fu eliminata nel derby di semifinale. La rivale del Torino in finale divenne la , che aveva eliminato nell'altra semifinale la societ\u00e0 di Firenze.\nIl prolungarsi del torneo spost\u00f2 la finale all'inizio della stagione successiva, il 6 settembre. E a questo punto insorse un grave problema, visto che l'imminente inizio delle coppe europee obbligava la FIGC a designare d'ufficio la rappresentante italiana alla Coppa delle Coppe. Le due societ\u00e0 risolsero l\"impasse\" con un accordo: il Torino ottenne l'ammissione a tavolino in Coppa delle Coppe, in quanto squadra meglio classificata in campionato, mentre alla Roma venne concesso il vantaggio di giocare la finale di Coppa Italia in casa all'Olimpico, oltrech\u00e9 un invito per la Coppa delle Fiere.\nIl pareggio a reti bianche che ne segu\u00ec spinse la Federcalcio a programmare la ripetizione della finale a Torino, adducendo motivi di cavalleria dopo la prima gara disputata nel Lazio, sennonch\u00e9 a sorpresa i capitolini sbancarono il Comunale e divennero tra le poche squadre italiane, insieme alla Juventus nel 1960-61 e nel 1995-96, e al Napoli nel 1987-88, a non disputare la Coppa delle Coppe pur fregiando la propria maglia con la coccarda tricolore."}
{"id": "911964", "revid": "135224", "url": "https://it.wikipedia.org/wiki?curid=911964", "title": "Spasmo", "text": "Lo spasmo \u00e8 una contrazione improvvisa e involontaria di un muscolo (o un gruppo di muscoli), di un organo cavo o di un orifizio. \u00c8 a volte accompagnato da un repentino \"scoppio\" di dolore ma di solito \u00e8 innocuo e cessa dopo pochi minuti. La contrazione spasmodica dei muscoli pu\u00f2 essere dovuta a un gran numero di condizioni mediche, tra cui la distonia.\nPer estensione uno spasmo \u00e8 un'improvvisa e temporanea esplosione di energia, attivit\u00e0 o emozioni.\nUn sottotipo di spasmo \u00e8 la colica, un dolore passeggero dovuto a contrazioni della muscolatura liscia in un particolare organo (es: il dotto biliare). Una caratteristica della colica \u00e8 la sensazione di doversi muovere, e il dolore pu\u00f2 indurre nausea o vomito se molto acuto. Serie di spasmi o spasmi permanenti vengono chiamati \"spasmismo\".\nGli spasmi fanno parte delle discinesie e si dividono in: crampi (contrazioni dolorose, automatiche o dopo movimento ripetuto), spasmo vero e proprio, mioclono o miochimia (leggera contrazione non dolorosa), fascicolazione (movimento poco visibile di una parte di muscolo, senza esito motorio vero).\nLa miotonia invece si distingue, essendo un ritardato rilascio della contrazione muscolare volontaria, senza dolore. Le contratture a differenza dei crampi hanno diversa durata e presentazione con evidente contrazione."}
{"id": "911967", "revid": "327773", "url": "https://it.wikipedia.org/wiki?curid=911967", "title": "Eterosoma", "text": "In genetica sono detti eterosomi o gonosomi i cromosomi la cui funzione \u00e8 legata alla determinazione del sesso di un individuo. Si distinguono per questo dagli autosomi. Nei diploidi, come l'essere umano, sia gli autosomi che gli eterosomi sono presenti in coppia. \nIl nome eterosoma deriva dal greco e indica che i due membri della coppia hanno una diversa dimensione; questo a differenza degli autosomi di una coppia che sono invece indistinguibili.\nNomenclatura.\nNei mammiferi i cromosomi contenenti informazioni in grado di determinare il sesso sono indicati come X e Y. Il sesso femminile \u00e8 quello gi\u00e0 \"predefinito\" geneticamente e presenta cariotipo X/X; quello maschile \u00e8 determinato dall'attivazione dei geni specifici del cromosoma Y (SRY in primis) che danno inizio alla caratterizzazione delle gonadi primitive in quelle maschili (testicolo) e presenta quindi cariotipo X/Y.&lt;br&gt;\nNegli uccelli il sesso eterogametico \u00e8 invece quello femminile (W/Z); in alcuni insetti il maschio \u00e8 eterogametico (X/Y), ma il meccanismo \u00e8 diverso. \nIl cromosoma Y, molto pi\u00f9 piccolo, contiene circa 90 geni, molti dei quali localizzati nella MSY, la regione maschio-specifica dell'Y. Solo uno dei geni del cromosoma Y, il gene SRY, \u00e8 responsabile per i tratti anatomici maschili. Quando uno dei 9 geni coinvolti nella produzione di sperma manca o \u00e8 danneggiato, il risultato \u00e8 di solito un basso numero di spermatozoi e infertilit\u00e0.&lt;br&gt; \nIl cromosoma X trasporta circa 1500 geni, pi\u00f9 di qualsiasi altro cromosoma nel corpo umano. La maggior parte di loro codifica per qualcosa di diverso da tratti anatomici femminili.\nStruttura.\nI due diversi tipi di cromosoma sessuale sono costituiti da proteine e DNA come gli autosomi; anche l'organizzazione tridimensionale \u00e8 analoga agli altri cromosomi. La differenza principale \u00e8 che gli eterosomi (X e Y per esempio) non contengono gli stessi geni come gli autosomi. Essi porteranno ciascuno geni specifici, che determineranno i cosiddetti caratteri legati al sesso.\nLe uniche porzioni uguali dei due cromosomi sessuali sono presenti alle loro estremit\u00e0, cio\u00e8 nelle regioni telomeriche; esse sono definite anche \"regioni pseudoautosomiche\" 1 e 2 (per l'analogia con i cromosomi autosomici).\nMalattie X linked.\nEsempi di mutazioni sul cromosoma X comprendono malattie molto comuni come daltonismo, emofilia, e sindrome dell'X-fragile:"}
{"id": "911971", "revid": "2056951", "url": "https://it.wikipedia.org/wiki?curid=911971", "title": "Carbammilfosfato", "text": "Il carbamilfosfato \u00e8 il prodotto delle reazioni catalizzate dall'enzima carbammilfosfato sintetasi I durante il ciclo dell'urea nei mitocondri delle cellule epatiche. \nIn una sequenza di reazioni lo ione ammonio prodotto dal catabolismo degli amminoacidi, si lega al bicarbonato, prodotto nel ciclo di Krebs previa attivazione di questo con una molecola di ATP, e si forma una molecola di carbammato che viene attivata ancora usando un'altra molecola di ATP. Il prodotto di questa reazione \u00e8 proprio il carbammilfosfato.\nIl carbamilfosfato pu\u00f2 essere anche sintetizzato nel citosol dalla carbamil fosfato sintetasi II (CPS II) come precursore per la sintesi de novo delle pirimidine"}
{"id": "911974", "revid": "322321", "url": "https://it.wikipedia.org/wiki?curid=911974", "title": "Domenico Mignanti", "text": "Biografia.\nArciprete e vicario foraneo di Tolfa.\nIl 23 dicembre 1872 fu nominato vescovo di Civita Castellana, Orte e Gallese.\nMorto a Orte il 27 aprile 1889, \u00e8 sepolto presso la chiesa di Santa Maria delle Grazie in Orte.\nGenealogia episcopale.\nLa genealogia episcopale \u00e8:"}
{"id": "911978", "revid": "1305772", "url": "https://it.wikipedia.org/wiki?curid=911978", "title": "Browser Helper Object", "text": "Browser Helper Object (BHO), letteralmente \"assistente del browser\", \u00e8 un piccolo programma, installato nel sistema da un altro software, che parte in automatico quando si accede al browser.\nNato nel 1997 come plugin di Internet Explorer 4 della Microsoft per aiutare l'utente a navigare o per personalizzare il browser (vedi le barre aggiuntive in Internet Explorer), il BHO si \u00e8 rivelato un'arma a doppio taglio perch\u00e9 spesso nasconde adware o spyware, autentici programmi malevoli il cui scopo \u00e8 quello di monitorare la navigazione dell'utente ed inoltrare i dati al loro creatore.\nPer esempio, l'exploit Download.ject installa un BHO che si attiva non appena l'utente effettua un collegamento di home banking, cattura la password e la trasmette ad organizzazioni criminali.\nAltro esempio, Myway Searchbar, traccia la navigazione dell'utente e la trasmette a terze parti.\nPer contrastare il problema, sono nati software specifici, anti-BHO, che individuano e rimuovono esclusivamente questi programmi. Dal canto suo, la Microsoft, con il Service Pack 2 di Windows XP, ha aggiunto un add-on al suo browser che mostra una lista di tutti i BHO e i controlli Active X, permettendo all'utente di disattivarli a piacimento."}
{"id": "911981", "revid": "124962667", "url": "https://it.wikipedia.org/wiki?curid=911981", "title": "Four Mile Road", "text": "\u0641\u062e\u0631\u0637\u0637\u0636\u0624\u0671\u064a\u0666\u0686\u0642Four Mile Road \u00e8 un census-designated place degli Stati Uniti d'America, nella Census Area di Yukon-Koyukuk, nello stato dell'Alaska.\nSi trova a , vicino al fiume Yukon.\nSecondo l'Ufficio Censimento degli Stati Uniti, ha una popolazione di 38 abitanti (2000) ed un'area totale di 2,4 km\u00b2."}
{"id": "911985", "revid": "2196166", "url": "https://it.wikipedia.org/wiki?curid=911985", "title": "Fusiliers Arch", "text": "L'arco dei Fucilieri (in irlandese \"Fusiliers' arch\") \u00e8 un monumento situato nel centro di Dublino per commemorare le vittime tra le file dei \"Dublin Royal Fusiliers\" (\"Fucilieri Reali di Dublin\"o), i quali persero la vita nella seconda Guerra Boera tra la fine del XIX secolo e l'inizio del successivo (1899-1902).\nStruttura.\nFinanziato da una raccolta pubblica, l'arco \u00e8 stato progettato da John Howard Pentland e costruito da Henry Laverty and Sons, con la consultazione e collaborazione dell'architetto Thomas Drew.\nLe proporzioni della struttura si inspirano a quelle dell'arco di Tito di Roma. Esternamente \u00e8 largo circa 8,5 metri ed \u00e8 alto 10 metri. Internamente l'arco ha un'altezza di 5,6 metri e una larghezza di circa 3,7 metri.\nLa struttura principale dell'arco \u00e8 in granito con le iscrizioni eseguite in pietra calcarea e sulla parte anteriore dell'arco vi \u00e8 un ornamento in bronzo. L'arco consente di accedere alla pi\u00f9 vasta piazza-parco della capitale, i giardini di Saint Stephen's Green.\nContesto.\nI \"Fusiliers\" furono un reggimento della fanteria che prestava servizio presso l'esercito della corona britannica; i soldati irlandesi si schierarono al fianco del regime britannico che fronteggiava le colonie, quindi combatterono contro i propri connazionali che, anche se non in questo conflitto, lottavano per l'indipendenza dal Regno Unito.\nA causa di ci\u00f2, ancora oggi molti \"Dubliners\" chiamano questo arco \"L'arco dei Traditori\" (\"Traitors' Arch\")."}
{"id": "911988", "revid": "1745361", "url": "https://it.wikipedia.org/wiki?curid=911988", "title": "Coop", "text": ""}
{"id": "911990", "revid": "47767", "url": "https://it.wikipedia.org/wiki?curid=911990", "title": "Attala (abate)", "text": "Ha istituito lo Scriptorium di Bobbio presso l'Abbazia di San Colombano di cui fu il secondo abate e successore diretto di san Colombano.\nViene ricordato il 10 marzo.\nBiografia.\nNato da famiglia nobile della \"Burgundia\", si fece monaco di Lerino donde pass\u00f2 a Luxeuil, accolto da san Colombano, che lo port\u00f2 con s\u00e9 in Italia nel 612. \nInsieme a San Colombano giunge a Bobbio nell'autunno del 614, constatando lo stato di abbandono dell'antica chiesa di san Pietro, la riparano e attorno vi dispongono alcune costruzioni in legno, come primo centro di vita monastica.\nL'anno seguente, in periodo di quaresima, San Colombano si ritira a Coli, tornando al monastero solo alla domenica, lasciando Attala come suo vice.\nLa domenica del 23 novembre del 615 muore a 75 anni san Colombano, e Attala gli succede come secondo abate.\nContinua l'opera di conversione dei longobardi e sotto di lui il cenobio si ingrandisce sia come complesso sia come numero di monaci, dalle provenienze pi\u00f9 diverse: soprattutto irlandesi, francesi e germanici. Fra i nuovi venuti vi \u00e8 il monaco Giona da Susa, entrato nel 618 e futuro biografo di San Colombano, del monastero e della storia di Bobbio; si ricordano i nomi di altri monaci: \"Agibodo\", \"Baudacario\", \"Blidemondo\", \"Blidulfo\", \"Framerio\", \"Leobardo\", \"Meroveo\", \"Sinoaldo\", \"Teodoaldo\".\nAi sovrani Agilulfo e Teodolinda succede il figlio Adaloaldo, che con il diploma del 25 luglio 622 conferma al monastero i diritti e i privilegi concessi dai genitori.\nIl monaco \"Meroveo\", mandato dall'abate Attala a Tortona e nei pressi di Voghera, scopr\u00ec un tempio ancora officiato da pagani in fitte boscaglie presso \"Vicum Iriae\", questo rappresenta l'anello di congiunzione tra e \"Viqueria\", la forma medievale usata successivamente.\nDurante l'abbaziato di Attala i monaci bobbiesi penetrano in territorio ligure, sia dalla parte lombarda-emiliana, che dal basso piemonte, dove diffondono il culto di San Colombano e la sua regola con numerose fondazioni monastiche.\nMor\u00ec nel 627 ed a lui successe come terzo abate san Bertulfo (627-639).\nLe sue spoglie riposano nella \"cripta\" dell'Abbazia di San Colombano, accanto a san Colombano, san Bertulfo, san Bobuleno, san Cumiano, 18 monaci (fra cui sant'Allo), e 3 sante vergini monache."}
{"id": "911991", "revid": "287204", "url": "https://it.wikipedia.org/wiki?curid=911991", "title": "Sahara (romanzo)", "text": "Sahara \u00e8 un romanzo scritto da Clive Cussler, facente parte del ciclo narrativo delle avventure di Dirk Pitt. Da esso \u00e8 stato tratto un film omonimo nel 2005.\nNelle prime pagine compare una dedica speciale al dottor Hal Stuber (chimico dell'ambiente).\nTrama.\n1865: La corazzata \"Texas\", punta di diamante della marina confederata, sembra svanire nel nulla, inghiottita dalle nebbie durante una missione disperata. 1931: L'intrepida aviatrice Kitty Mannock scompare misteriosamente durante il tentativo di trasvolare il Sahara.\nOltre mezzo secolo dopo, una devastante invasione di alghe rosse sta per chiudere in una morsa letale il mondo intero.\nDirk Pitt e Al Giordino, protagonisti della maggior parte dei libri di Clive Cussler, sono questa volta impegnati in una missione da cui potrebbe dipendere il destino del mondo. Una devastante invasione di alghe, la cui crescita viene enormemente aumentata da un composto chimico, rischia di risucchiare tutto l'ossigeno del pianeta. Pitt scoprir\u00e0 l'origine del composto chimico risalendo il Niger, poi verr\u00e0 catturato dallo spietato industriale Yves Massarde, responsabile del disastro.\nLui e Giordino riescono a fuggire e, seguendo le tracce dell'inquinamento, raggiungono una centrale di smaltimento di rifiuti tossici e radioattivi di propriet\u00e0 di Massarde. Scoprono che in realt\u00e0 \u00e8 solo una copertura, e la maggior parte dei rifiuti pericolosissimi vengono nascosti sotto terra, da cui filtrano fino al corso del fiume Niger, che sfocia nell'oceano. Ancora una volta vengono catturati e poi vengono spediti alle miniere di Tebezza, dei veri e propri lager in cui sono tenuti in condizioni precarie prigionieri di guerra e persone che conoscono la verit\u00e0 sugli orrendi crimini compiuti da Massarde e dal tiranno che controlla il paese del Mali servendosi di un \"presidente bamboccio\": Zateb Kazim.\nGrazie all'aiuto dei prigionieri riescono a fuggire ancora una volta: di nuovo in contatto con il mondo civile, ottengono che una squadra dell'ONU liberi i prigionieri. Ma non \u00e8 finita qui: infatti i due tiranni non sono ben disposti a perdere tutte le fortune accumulate e attaccano le forze dell'ONU con una sproporzione di venti a uno. Proprio nel momento pi\u00f9 critico arrivano i rinforzi da una squadra speciale statunitense e tutto si risolve per il meglio."}
{"id": "911992", "revid": "599013", "url": "https://it.wikipedia.org/wiki?curid=911992", "title": "Rosalinda (astronomia)", "text": "Rosalinda o Urano XIII, \u00e8 un satellite naturale del pianeta Urano che ha preso il nome della figlia del duca nella commedia \"Come vi piace\" di William Shakespeare.\nStoria.\n\u00c8 stato scoperto dalle immagini prese dalla Voyager 2 del 13 marzo 1986, ed ha ricevuto la designazione provvisoria S/1986 U 4.\nCaratteristiche fisiche.\nSolamente il 7% della luce irradiata viene riflessa dalla superficie; per questo esso risulta un corpo molto scuro.\nParametri orbitali.\n\u00c8 un satellite interno di \"Urano\"."}
{"id": "911998", "revid": "767487", "url": "https://it.wikipedia.org/wiki?curid=911998", "title": "Classe Prut", "text": "Le unit\u00e0 appartenenti alla classe Prut (progetto 572M secondo la classificazione russa) sono navi progettate per compiere operazioni di recupero sottomarino o salvataggio.\nLa classificazione russa \u00e8 \"SS\" (Spasitel'noye Sudno: nave da recupero).\nUtilizzo.\nQueste navi sono perfettamente attrezzate per compiere operazioni di recupero e salvataggio sottomarino: infatti, hanno una completa dotazione elettronica per fornire supporto ad operazioni subacquee. Inoltre, il loro potente apparato motore le mette in grado di rimorchiare unit\u00e0 (anche subacquee) con un dislocamento superiore alle 15.000 tonnellate.\nLe unit\u00e0 della classe Prut sono state costruite tra gli anni '50 e '60 presso i cantieri navali di Mykola\u00efv, in Ucraina. La classe originale comprendeva nove unit\u00e0. Oggi ne sopravvivono solo due: le altre sono state radiate oppure sono rimaste vittima di incidenti tra il 1969 ed il 1997. Le unit\u00e0 superstiti sono state sottoposte ad estesi lavori di modernizzazione."}
{"id": "912000", "revid": "124123", "url": "https://it.wikipedia.org/wiki?curid=912000", "title": "Tommy Byrne", "text": "Emigra presto verso il Regno Unito per poter competere a livello pi\u00f9 alto. Vince il campionato britannico di Formula 3 nel 1982 con il team \"Murray Taylor Racing\".\nFa alcuni test con una McLaren ma decide di accettare l'invito della Theodore Racing per gli ultimi 5 gran premi della stagione 1982. Si qualificher\u00e0 solo in Austria e a Las Vegas, senza mai vedere l'arrivo.\nNella stagione seguente decider\u00e0 di prendere parte alla Formula 3 Europea, prima di emigrare nelle formule nordamericane minori."}
{"id": "912005", "revid": "13833", "url": "https://it.wikipedia.org/wiki?curid=912005", "title": "Trattato dello Stato austriaco", "text": ""}
{"id": "912033", "revid": "6923", "url": "https://it.wikipedia.org/wiki?curid=912033", "title": "Stefano Gallini", "text": "Biografia.\nDopo gli studi primari a Venezia, si laure\u00f2 all'Universit\u00e0 di Padova in medicina il 9 dicembre 1776.\nNel 1777 inizi\u00f2 un viaggio di studio in Europa e fu dapprima a Montpellier, poi per due anni a Parigi e infine, per altri due anni a Londra entrando in diretto contatto con illustri Maestri come Pierre Joseph Desault, Felix Vicq d'Azyr, John Hunter, William Hunter, Joseph Priestley.\nTornato in Italia soggiorn\u00f2 a Napoli, Roma, Firenze, Bologna e Parma, dove conobbe i maggiori studiosi italiani di ambito biomedico dell'epoca.\nNel 1782 ritorn\u00f2 a Venezia dove fond\u00f2 il \"Giornale per servire alla storia ragionata della medicina di questo secolo\", che pubblicava articoli scientifici italiani ed europei.\nInfine, nel 1786, ottenne la cattedra di \"Ad Theoricam Ordinariam Medicinae\" all'Universit\u00e0 di Padova.\nNel 1806, con la riforma napoleonica, la cattedra fu mutata in quella di nuova istituzione di fisiologia e anatomia comparata, mutata poi in quella di fisiologia nel 1815 e infine, nel 1817 mutata in quella di fisiologia e anatomia sublime, che mantenne fino alla morte.\nNegli anni accademici 1814-1815 e 1815-1816 fu sospeso dall'insegnamento perch\u00e9 sospettato dalle autorit\u00e0 austriache di giacobinismo.\nReintegrato nell'insegnamento fu anche Magnifico Rettore dell'Universit\u00e0 di Padova dal 1827 al 1828 e membro delle pi\u00f9 importanti accademie mediche e scientifiche dell'epoca.\nDal 1808 fu socio dell'Accademia Nazionale delle Scienze.\nIl Gallini \u00e8 stato una figura importante nella fisiologia del tormentato periodo di transizione che questa scienza ebbe tra il '700 e l'800 e nella sua personalit\u00e0 e nelle sue opere c'\u00e8 il riflesso di questa epoca (\"Loris Premuda\").\nEgli fu uno dei pochi scienziati italiani notevoli del primo '800, conosciuto e stimato anche all'estero.\nClassici i suoi \"Nuovi elementi della fisica del corpo umano\" che ebbero varie edizioni e ampia diffusione nelle universit\u00e0 della penisola."}
{"id": "912049", "revid": "114283", "url": "https://it.wikipedia.org/wiki?curid=912049", "title": "Cromosoma sessuale", "text": ""}
{"id": "912053", "revid": "123800058", "url": "https://it.wikipedia.org/wiki?curid=912053", "title": "Fantasia corale", "text": "La Fantasia per pianoforte, soli, coro e orchestra in Do minore op. 80 di Ludwig van Beethoven, fu composta nel dicembre 1808. La parte corale \u00e8 basata su un poema di Christoph Kuffner (1780-1846).\nStoria dell'opera.\nLa \"Fantasia corale\" fu scritta molto rapidamente per la conclusione del concerto che Beethoven present\u00f2 il 22 dicembre 1808 al Theater an der Wien e che includeva una serie di opere inedite: la Quinta sinfonia, la Sinfonia Pastorale, il quarto concerto per pianoforte e parti della Messa in Do maggiore Op.86. La \"Fantasia\" fu pubblicata nel 1811 con una dedica al re Massimiliano I di Baviera.\nLa \"Fantasia\" non \u00e8 considerata come uno dei massimi capolavori di Beethoven, ma \u00e8 interessante poich\u00e9 ha fatto da laboratorio di prova per il quarto movimento della futura Nona Sinfonia, come attestano:\nIl tema affine:\nIl primo movimento solo per pianoforte \"Adagio\" fu improvvisato da Beethoven stesso la sera del concerto.\nDurante la prima esecuzione della \"Fantasia\" ci furono vari intoppi, tanto che Beethoven fu costretto a interrompere l'orchestra a met\u00e0 dell'esecuzione e a ricominciare da capo. Tra l'altro gi\u00e0 le prove furono durissime, e si tennero in gran fretta solo appena prima della \"prima\", tanto che i musicisti, allo stremo delle forze, furono letteralmente pregati dal compositore di prendere posto per il concerto.\nStruttura.\nL'opera dura poco meno di venti minuti nei quali si succedono due movimenti:"}
{"id": "912056", "revid": "5695", "url": "https://it.wikipedia.org/wiki?curid=912056", "title": "Capra delle nevi", "text": ""}
{"id": "912059", "revid": "1318658", "url": "https://it.wikipedia.org/wiki?curid=912059", "title": "Frittellone", "text": "Il frittellone \u00e8 un alimento salato tipico della citt\u00e0 di Roma ; \u00e8 tuttavia conosciuto sia nella provincia viterbese che in quella romana.\nConsiste in una omelette, ripiena e cosparsa di pecorino grattugiato.\nVi sono comunque anche varianti con il parmigiano o senza ripieno.\nPer la forma ricorda quella del cannellone romano."}
{"id": "912065", "revid": "219110", "url": "https://it.wikipedia.org/wiki?curid=912065", "title": "StepMania", "text": "StepMania \u00e8 un videogioco open source per Windows, ReactOS, Mac e Linux creato da Chris Danford.\n\u00c8 un clone del famoso gioco della Konami chiamato \"Dance Dance Revolution\".\nQuesto \u00e8 un gioco dove si \"balla\" premendo delle frecce (che variano da 4 a 6 oppure unendo due console si arriva ad 8) a ritmo di musica. Inoltre \u00e8 possibile inserire nel gioco un numero spropositato di canzoni ed offre la possibilit\u00e0 di poterne creare ancora di nuove o modificare il tema.\nModalit\u00e0 di gioco.\n\"StepMania\" \u00e8 il pi\u00f9 conosciuto tra i cloni del gioco di ballo creato dalla Konami conosciuto con il nome di Dance Dance Revolution (DDR). Il videogioco \u00e8 scaricabile gratuitamente da molteplici siti internet che presentano versioni differenti che vanno fino alla attuale versione 5 del programma. Di per s\u00e9 il simulatore appena installato non presenta canzoni; difatti anch'esse sono scaricabili gratuitamente da vari siti specializzati e non. La struttura comprende difficolt\u00e0 di esecuzione delle canzoni diverse:\n\"StepMania\" con impostazioni standard presenta 3 livelli giocabili, nei quali il giocatore deve terminare ogni canzone senza portare l'energia della barra visualizzabile nella parte superiore dello schermo al suo completo \"svuotamento\"."}
{"id": "912067", "revid": "1013865", "url": "https://it.wikipedia.org/wiki?curid=912067", "title": "Visayas Occidentale", "text": "Visayas Occidentale (in tagalog: \"Kanlurang Kabisayaan\"; in inglese: \"Western Visayas\") \u00e8 la regione della parte occidentale dell'arcipelago filippino delle Visayas, la macroregione del centro delle Filippine.\nLe province che fanno capo a questa regione, ufficialmente la Regione VI, sono: Aklan, Antique, Capiz e Iloilo che fanno parte dell'isola di Panay, Negros Occidental che \u00e8 sull'isola di Negros, Guimaras e Palawan che occupano le isole omonime. Sulla presenza di quest'ultima, che \u00e8 anche la provincia pi\u00f9 estesa di tutte le Filippine, pende un giudizio definitivo sul trasferimento avvenuto per atto del Governo centrale nell'agosto 2005 dalla regione MIMAROPA (la regione IV-B formatasi dallo scioglimento della regione IV di Tagalog meridionale) e che la popolazione non ha accettato perch\u00e9 avvenuta senza una consultazione.\nGeografia fisica.\nLa regione \u00e8 caratterizzata dalla presenza di tre grandi isole. Tra il Mar Cinese Meridionale e il Mare di Sulu c'\u00e8 l'isola di Palawan che, proprio perch\u00e9 separata da un mare dal resto delle Visayas \u00e8 sempre stata sia fisicamente che culturalmente un'entit\u00e0 distinta. Territorialmente molto vasta (quasi 15.000\u00a0km\u00b2 considerando anche tutte le isole minori) non \u00e8 per\u00f2 mai stata amministrativamente una regione a s\u00e9 e recentemente \u00e8 stata aggiunta in questa regione.\nLa seconda grande isola \u00e8 Panay (12.000\u00a0km\u00b2), la pi\u00f9 occidentale delle Visayas, rivolta ad est sul Mare di Sulu, con a sud-est il golfo di Panay sul quale si trova l'isola di Guimaras (604\u00a0km\u00b2). L'ultima grande isola, Negros, la pi\u00f9 orientale, \u00e8 condivisa con la vicina regione di Visayas Centrale.\nSuddivisioni amministrative.\nLa regione si divide in 7 province. Vi sono 17 citt\u00e0 componenti (2 di queste, Iloilo e Bacolod godono i diritti di \"citt\u00e0 privilegiata\") e 140 municipalit\u00e0.\nSociet\u00e0.\nLingue e dialetti.\nLa lingua prevalente \u00e8 l'hiligaynon che \u00e8 parlato nelle province di Iloilo, Negros Occidental, Guimaras e Capiz, poi ci sono il kinaray-a, parlato ad Antique e in parte di Iloilo, l'aklanon parlato ad Aklan, il palawano e tutta una serie di altre lingue minori parlate a Palawan."}
{"id": "912068", "revid": "146731", "url": "https://it.wikipedia.org/wiki?curid=912068", "title": "Stepmania", "text": ""}
{"id": "912069", "revid": "124123", "url": "https://it.wikipedia.org/wiki?curid=912069", "title": "Michail Pavlovi\u010d \u0160i\u0161kin", "text": "Biografia.\nDopo aver studiato inglese e tedesco, ha lavorato come insegnante, traduttore e interprete. Nel 1994 ha sposato la slavista svizzera Franziska St\u00f6cklin e l'anno successivo si \u00e8 trasferito a Zurigo, citt\u00e0 natale della moglie. Accanto all'attivit\u00e0 letteraria, collabora regolarmente con la \"Neue Z\u00fcrcher Zeitung\".\nPremi.\nPer la sua opera, \u00e8 stato insignito di numerosi premi:"}
{"id": "912073", "revid": "767487", "url": "https://it.wikipedia.org/wiki?curid=912073", "title": "Ramones Mania vol.2", "text": "Ramones Mania vol.2 \u00e8 una compilation della band punk Ramones, pubblicata solo in Giappone."}
{"id": "912074", "revid": "110157", "url": "https://it.wikipedia.org/wiki?curid=912074", "title": "You're Under Arrest (album)", "text": "You're Under Arrest \u00e8 un album registrato nel 1985 da Miles Davis che raggiunse la terza posizione nella classifica Jazz Albums statunitense.\nIl disco.\nIn questo album, Davis inser\u00ec sia canzoni popolari, sia altri brani con riferimenti a temi sociali quali il razzismo, l'inquinamento e la guerra. La presenza, in questo disco, dei due brani \"Time After Time\" (Cyndi Lauper) e \"Human Nature\" di Michael Jackson fu molto criticata dalla stampa specializzata in musica jazz, mentre il disco fu, nel suo complesso, elogiato.\nDurante la registrazione Darryl Jones present\u00f2 Davis a Sting (che ne era da lungo tempo ammiratore). Con sua meraviglia Davis chiese a Sting se sapeva parlare francese e, alla sua risposta affermativa, gli chiese di tradurre l'avviso Miranda in quella lingua e di urlarlo nel microfono durante la registrazione della prima traccia dell'album.\nI brani \"Katia Prelude\" e \"Katia\" sono dedicati alla pianista francese, amica di Davis, Katia Lab\u00e8que."}
{"id": "912076", "revid": "1922723", "url": "https://it.wikipedia.org/wiki?curid=912076", "title": "Strade regionali del Piemonte", "text": "Questo \u00e8 un elenco delle 21 ex strade statali presenti sul territorio del Piemonte, divenute nel 2001 strade regionali in seguito al decreto legislativo n. 112 del 1998, e divenute infine nel 2008 strade provinciali con la legge regionale Piemonte 6 agosto 2007 n. 18 (BUR 9/8/2007 n. 32) e la conseguente soppressione dell'ARES (Agenzia regionale strade) di cui facevano parte. Seguendo i DPCM del 21 novembre 2019, la parte pi\u00f9 grande delle queste strade almeno parzialmente sono riclassificate come strade statali e tornate in gestione di ANAS.\nClassificazione da parte delle province.\nLe classificazioni di seguito riportate sono reperite o dalla segnaletica effettivamente installata o da elenchi presenti nei siti web delle province. In quest'ultimo caso la segnaletica potrebbe essere non aggiornata o diversa da quanto riportato nei siti web delle province.\nNella Citt\u00e0 metropolitana di Torino le ex strade statali trasferite dal demanio regionale a quello provinciale sono state classificate come strade di I categoria e quindi come SSP (ad es. SSP 24) e non come SR. La provincia di Cuneo ha mantenuto la numerazione delle strade statali cambiando la sigla in SP, tuttavia per alcune strade ha aggiunto una cifra poich\u00e9 la numerazione era gi\u00e0 usata per altre strade provinciali mentre solo 3 strade, pur gestite dalla omonima provincia, sono indicate dalla sigla SR, infine due strade ex statali indicate in origine come dir e bis sono state indicate da un nuovo numero progressivo e dalla sigla SP. La provincia di Alessandria ha mantenuto la numerazione delle ex strade statali cambiando la sigla in SP, tuttavia alcune di esse hanno perso il suffisso dir o var. La provincia di Novara e la provincia del Verbano Cusio Ossola hanno mantenuto la numerazione cambiandone solo la sigla in SP e, solo in alcuni casi, \u00e8 stata cambiata totalmente la denominazione originaria. In provincia di Vercelli le ex statali hanno mantenuto la numerazione e hanno preso la sigla SP. Nei due casi di conflitto con numerazioni esistenti (SP 11 e SP 31) le vecchie provinciali 11 e 31 hanno assunto una nuova numerazione.\nNon \u00e8 nota la classificazione delle ex statali nella provincia di Asti e nella provincia di Biella."}
{"id": "912077", "revid": "188317", "url": "https://it.wikipedia.org/wiki?curid=912077", "title": "Migros", "text": "Migros \u00e8 la forma abbreviata di \"Cooperativa Migros\" (\"Migros-Genossenschaft\") ed \u00e8 una delle aziende pi\u00f9 grandi della Svizzera e la seconda maggiore catena di grande distribuzione del Paese. La societ\u00e0 \u00e8 rappresentata in tutti i cantoni svizzeri, nel Liechtenstein e nei dipartimenti francesi di Ain e Alta Savoia.\nStoria.\nIl nome \u00e8 in lingua francese e composto da \"mi\" (mezzo) e \"gros\" (all'ingrosso); in questo modo si esplicita l'iniziale vocazione di Migros AG, a met\u00e0 strada tra ingrosso e dettaglio, che in seguito assumer\u00e0 la forma di una federazione delle cooperative associate.\nMigros \u00e8 stata fondata a Zurigo, nel 1925 da Gottlieb Duttweiler, inizialmente come azienda di vendita ambulante.\nLogo.\nIl logo mostra il nome Migros in lettere maiuscole di colore arancione. Spesso la presentazione \u00e8 ridotta a una \"M\" maiuscola. La societ\u00e0 viene spesso definita \"il gigante arancione\" a causa del logo.\nSociet\u00e0.\nMigros \u00e8 un conglomerato di varie cooperative, societ\u00e0 per azioni e fondazioni, collettivamente denominate \"Comunit\u00e0 Migros\". Il gruppo \u00e8 rappresentato esternamente dalla Federazione delle cooperative Migros (FCM), fondata nel 1941 con sede a Zurigo. La FCM \u00e8 legalmente una cooperativa che si qualifica ai sensi dell'articolo 921-925 del Codice delle obbligazioni svizzero come societ\u00e0 cooperativa.\nOrganizzazione.\nLa FCM \u00e8 composta da tre organismi:\nAssemblea dei delegati.\nL'assemblea dei delegati della FCM, in quanto organo supremo, \u00e8 anche definito come il \"parlamento\" di Migros.\nTra l'altro, l'Assemblea dei delegati decide in merito alla politica aziendale e al suo cambiamento, nonch\u00e9 alle modifiche dello statuto. Vota sulla relazione annuale dell'amministrazione, sui rendiconti finanziari annuali, sull'utilizzo del profitto di bilancio e sull'attivit\u00e0 dell'amministrazione e della Direzione generale. L'Assemblea dei Delegati \u00e8 anche responsabile per l'elezione e il licenziamento dei membri dell'Amministrazione e del suo Presidente e dei Revisori. Tali compiti e competenze sono descritti nello statuto.\nConsiglio di amministrazione.\nIl consiglio di amministrazione determina la strategia dell'intero gruppo ed \u00e8 la massima autorit\u00e0 di approvazione per quanto riguarda l'organizzazione della FCM.\nL'amministrazione di \u00e8 composta da almeno 21 membri \u00e8 composta da membri interni che lavorano all'interno della comunit\u00e0 Migros e da sette a nove membri esterni. I membri vengono solitamente proposti per l'elezione dall'amministrazione esistente; ma i delegati hanno il diritto formale di proporre loro stessi i candidati.\nLa pi\u00f9 alta posizione \u00e8 il Presidente dell'Amministrazione, mentre il Presidente della Direzione Generale ha diritto ad un posto nel Consiglio di Amministrazione, come anche un rappresentante delle dieci Cooperative regionali. Due membri sono eletti come rappresentanti dei dipendenti, uno dei quali deve essere assunto dalla FCM.\nDirezione generale.\nLa direzione generale tiene la gestione operativa della FCM. Si tratta del livello pi\u00f9 alto di management di tutte le filiali della Migros e delle fondazioni direttamente subordinate, ma non hanno le strutture di gestione finanziaria autonoma che invece competono alle dieci cooperative. La direzione generale pu\u00f2 solo influenzare indirettamente queste cooperative, come semplice punto di coordinamento tra le cooperative, che devono prendere decisioni per consenso.\nLa posizione pi\u00f9 alta presso la direzione \u00e8 classicamente indicata come \"Amministratore Delegato\", ma ora \u00e8 spesso indicata con il termine in lingua inglese Chief Executive Officer (CEO) nei mezzi di comunicazione. Il Presidente della Direzione generale \u00e8 nominato dal Consiglio di Amministrazione e deve essere confermato dall'Assemblea dei delegati come membro del Consiglio di Amministrazione.\nI restanti sei membri dell'esecutivo sono formalmente assunti da parte del Consiglio, ma questo di solito lascia al Direttore generale la mano libera in sostituzione dei posti vacanti e conferma i membri esistenti in realt\u00e0 solo su consenso del Consiglio. I membri della Direzione generale sono nominati capi di un dipartimento. Questi ultimi formano le unit\u00e0 funzionali dell'intero gruppo, che supportano le cooperative internamente come fornitori di servizi (marketing, fornitori).\nCooperative regionali.\nLe cooperative regionali formano il sistema Migros. Dal 1998 sono 10:\nTra queste la pi\u00f9 grande (secondo il numero di cooperative e di fatturato) delle ex dodici cooperative era Zurigo. \nNel 1998 ha avuto luogo una riorganizzazione che ha ridotto il numero delle cooperative regionali da 12 a 10 attraverso la fusione tra:\nOgni cooperativa elegge un comitato cooperativo che dura in carica quattro anni.\nLa Cooperativa Migros di Basilea (\"Genossenschaft Migros Basel\") \u00e8 presente anche in Germania (in alcune zone di confine con la Svizzera) tramite la controllata \"Migros Deutschland GmbH\", basata a L\u00f6rrach. Lo stesso accade in Francia, dove la controllata di Migros Gen\u00e8ve, \"Migros-France S.A.\", \u00e8 presente con due ipermercati; a Thoiry (nell'Ain) e a \u00c9trembi\u00e8res (Alta Savoia) dove si trova anche la sede amministrativa francese. Nell'ottobre del 2009 \u00e8 stato inoltre inaugurato a Neydens (Alta Savoia) un parco acquatico (Vitam'parc) con annesso centro commerciale Migros.\nSi pu\u00f2 notare come Migros lasci la zona montana scarsamente abitata ad altri fornitori poich\u00e9 le zone montan, e come i Grigioni, non sono molto rappresentate. Nel distretto di Surselva nei Grigioni, ad esempio, esiste un'unica filiale Migros mentre in Engadina, a Samedan, \u00e8 stato aperto un negozio Migrolino solo nel 2012 e nel 2018 alla stazione ferroviaria di St.Moritz.\nSolo nel luglio 2021 sono stati inaugurati: un negozio Migros (MM), un negozio di elettronica (Melectronics) ed un ristorante (Migros restaurant), a Samedan nel nuovo centro commerciale Porta Samedan\nLa \"Federazione delle cooperative Migros\" \u00e8 sussidiaria delle cooperative regionali. Le dieci cooperative oggi sono gli unici proprietari della FCM. Le cooperative sono autonome e creano rendiconti finanziari annuali indipendenti.\nLe cooperative regionali sono di propriet\u00e0 dei membri residenti nell'area di attivit\u00e0. Dal momento che ogni persona fisica o ogni famiglia pu\u00f2 diventare cooperativa e quindi formalmente comproprietaria di una cooperativa Migros, la societ\u00e0 \u00e8 ampiamente sostenuta dalla popolazione.\nFiliali.\nGlobus.\nGlobus (rilevata da Migros nel 1997):\nM-Industry.\nGran parte dei prodotti venduti nei supermercati Migros sono prodotti dalla stessa azienda (M-Industry), principalmente in Svizzera. Nel 2015, M-Industry comprende 27 aziende che producono circa 20.000 prodotti per i supermercati Migros.\nPercento culturale.\nIl Percento culturale Migros \u00e8 una iniziativa della Migros nei campi della cultura, della societ\u00e0, della formazione, del tempo libero e dell'economia che intende facilitare l'accesso alla cultura e alla formazione a vasti strati della popolazione, e mettere chiunque in condizione di partecipare ai cambiamenti sociali, economici e culturali in atto nella societ\u00e0.\nIl Percento culturale Migros \u00e8 sostenuto dalle singole Cooperative e dalla Federazione delle Cooperative. Le Cooperative alimentano il Percento culturale con lo 0,5% della cifra d'affari realizzata. Il contributo della FCM ammonta annualmente ad almeno un terzo percento del fatturato del commercio al dettaglio di tutte le Cooperative.\nSono coinvolte istituzioni dei campi della cultura, della societ\u00e0, della formazione, del tempo libero e dell'economia. Queste ultime comprendono la Scuola Club Migros, gli Eurocentres, l'Istituto Gottlieb Duttweiler a R\u00fcschlikon, i quattro Parchi Prato verde, la Ferrovia Monte Generoso e il Museo Migros d'arte contemporanea a Zurigo."}
{"id": "912081", "revid": "59785", "url": "https://it.wikipedia.org/wiki?curid=912081", "title": "Pizza di Pasqua", "text": "La pizza di Pasqua (in alcune zone chiamata anche crescia di Pasqua o torta di Pasqua o torta al formaggio, pizza de cacio o crescia brusca) \u00e8 un pane salato lievitato tipico di molte zone del centro Italia a base di farina, uova, pecorino, parmigiano, tradizionalmente servito a colazione la mattina di Pasqua, oppure come antipasto durante il pranzo pasquale, accompagnato da uova sode benedette, ciauscolo e vino rosso o, ancora, servito nel picnic della Pasquetta.\nDalla tipica forma a panettone, la pizza di Pasqua al formaggio \u00e8 un prodotto tipicamente marchigiano, ma anche umbro (dove ha ottenuto il riconoscimento P.A.T., ovvero prodotto agroalimentare tradizionale). Ne esiste anche una variante dolce. \nLa particolarit\u00e0 di questo prodotto \u00e8 la forma, data dallo stampo particolare in cui si fa lievitare e poi cuocere in forno: originariamente in coccio, oggi in alluminio, esso presenta una forma svasata.\nEtimologia.\nLa denominazione \"pizza\" \u00e8 qui da intendersi non nell'accezione recente diffusasi in Italiano tramite la lingua napoletana, ma in quella originale latina medievale di focaccia, e lascia quindi supporre un'origine antica del piatto. Il termine \"piza\" nel latino medievale \u00e8 attestato per la prima volta nel 966 a Napoli e nel 997 a Gaeta, e veniva usato anche per designare cibi cerimoniali cucinati per la Pasqua come le pizze pasquali. Preparazioni analoghe (\"Pizza alla rustica\", \"Pizza di Ricotta\") sono riportate in manuali di cucina del primo '800 come quello di Vincenzo Agnoletti.\nOrigini.\nSi dice che la pizza di Pasqua abbia avuto origine in epoca medievale ad opera delle monache del monastero anconetano di Santa Maria Maddalena di Serra de' Conti e che il nome \"crescia\" (con cui \u00e8 conosciuto in tutto il territorio marchigiano) faccia semplicemente riferimento alla notevole \"crescita\" dell'impasto, ovvero al processo di lievitazione, durante la cottura in forno.\nLe notizie pi\u00f9 antiche sulla preparazione della crescia di Pasqua si trovano in un ricettario scritto dalle monache e risalente al 1848, intitolato \" Memorie delle cresce di Pasqua fatte nel 1848\" e, pi\u00f9 tardi, in un ricettario anonimo Lauretano del 1864 intitolato \"Il cuoco delle Marche\".\nLa ricetta nei secoli.\nRicetta antica.\nDagli antichi ricettari risalenti all'800 \u00e8 riportata la seguente ricetta: \"\u00abper 3 cresce, e una per il Padre confessore, ci vuole farina 16 libbre, un mezzo di latte, ova 40, 3 oncie di sale, pepe, un'oncia e mezza grassa, 3 libbre di formaggio secco e 8 fresco, compreso con gli occhi, 2 fogliette d'olio, e mezzo Paolo di zafferano buono, e questa dose basta per 24 persone e il P. Confessore\u00bb\". Le 40 uova previste in questa ricetta dovevano ricordare i 40 giorni di quaresima.\nUna ricetta riportata nelle \"Memorie delle cresce di Pasqua fatte nel 1848\", invece, indica: \"\u00abfarina 50 libre, formaggio vecchio grattato 10 libre, formaggio fresco a giudizio, latte 3 boccale e mezzo, olio 4 libre e mezzo, ovi quanti ne abbisogna, sale 1 libra e 3 oncie, pepe 3 oncie\u00bb\".\nRicetta moderna.\nA tutt'oggi gli ingredienti principali sono farina, uova, pecorino romano grattugiato, parmigiano reggiano (oppure grana padano) grattugiato, Pecorino a pezzi, olio extra vergine di oliva, sale, pepe, lievito naturale e latte. Alcune ricette, poi, prevedono l'aggiunta di altri ingredienti, come zafferano, o la loro sostituzione con ingredienti simili, come strutto o burro al posto dell'olio e emmental a pezzi al posto del pecorino.\nL'impasto deve essere lavorato molto a lungo per permettere la formazione della maglia glutinica e favorire la lievitazione. L'impasto viene poi suddiviso e messo in appositi stampi che, coperti e tenuti in luogo umido, vengono sottoposti a un lungo processo di lievitazione e poi cotti, sempre secondo la tradizione, nel forno a legna (anticamente si portavano dal fornaio a cuocere).\nTradizione religiosa.\nSecondo la tradizione religiosa la pizza di Pasqua dovrebbe essere preparata il Gioved\u00ec o il Venerd\u00ec santo per poter essere mangiata solo a Pasqua, terminato, cio\u00e8, il periodo di digiuno e di astinenza dettato dalla quaresima.\nUna volta pronta, poi, si era soliti portare la pizza di Pasqua in chiesa, affinch\u00e9 venisse benedetta assieme agli altri cibi da consumarsi il giorno di Pasqua.\nVariante dolce.\nNelle zone umbro-marchigiane ne esiste anche una variante dolce dove, oltre alla presenza di zucchero, con canditi o senza, la pizza dolce presenta anche una \"fiocca\", ovvero una glassa di meringa e perline di zuccherini."}
{"id": "912082", "revid": "1833487", "url": "https://it.wikipedia.org/wiki?curid=912082", "title": "Innisfail (Australia)", "text": "Innisfail \u00e8 una citt\u00e0 dello Stato australiano del Queensland. \u00c8 situata nella regione del Far North Queensland - la pi\u00f9 settentrionale dello Stato australiano - a 90\u00a0km a sud di Cairns e 210\u00a0km a nord di Townsville. Con circa 8.000 abitanti, Innisfail \u00e8 la pi\u00f9 popolosa citt\u00e0 dell'area amministrativa locale (LGA) denominata Johnstone Shire Council.\nLa cittadina \u00e8 collocata alla confluenza di due fiumi (\"North Johnstone\" e \"South Johnstone\") in prossimit\u00e0 della foresta pluviale australiana. Il clima \u00e8 tropicale caldo-umido con la stagione secca tra aprile e novembre, e quella delle piogge tra novembre e marzo quando spirano i monsoni. Le temperature medie oscillano tra i 24\u00a0\u00b0C in luglio e i 31\u00a0\u00b0C in gennaio. A 15\u00a0km a nord di Innisfail si trova il monte pi\u00f9 alto del Queensland (\"Mount Bartle Frere\", 1622\u00a0m).\nCiclone Larry.\nIl ciclone tropicale \"Larry\" (di categoria 4 nella classificazione australiana, con raffiche di vento tra i 210-250 km/h) ha colpito in pieno la citt\u00e0 alle 7 (ora locale) del 20 marzo 2006 danneggiando gravemente le coltivazioni (soprattutto di granoturco e banane facendo lievitare il prezzo di queste ultime in tutta l'Australia) e gli edifici cittadini, e lasciando oltre 50.000 abitazioni della regione senza elettricit\u00e0 per diversi giorni."}
{"id": "912084", "revid": "125412722", "url": "https://it.wikipedia.org/wiki?curid=912084", "title": "Sparta Rotterdam", "text": "Lo Sparta Rotterdam \u00e8 una societ\u00e0 calcistica olandese con sede nella citt\u00e0 di Rotterdam. Milita nell'Eredivisie.\nFondata il 1\u00ba aprile 1888, \u00e8 una delle squadre di calcio pi\u00f9 vecchie dei Paesi Bassi. Ha vinto 6 titoli di Eredivisie (1909, 1911, 1912, 1913, 1915, 1959) e 3 Coppe d'Olanda (1958, 1962, 1966). \u00c8 uno dei tre club professionistici di Rotterdam insieme all'Excelsior e al Feyenoord.\nStoria.\nIl 1\u00ba aprile 1888 alcuni studenti di Rotterdam fondarono un club di cricket chiamato Rotterdamsche Cricket, mentre, nel luglio dello stesso anno, fu fondata una sezione di calcio, lo Sparta Football Club. Solo dopo 4 anni, nel 1892, il club si distacc\u00f3 dalla societ\u00e0 di cricket. Lo Sparta, quindi, fu promosso nella massima serie del calcio olandese il 23 aprile 1893. Nel 1897, il club si ritir\u00f2 dalla competizione in seguito ad una dubbiosa condotta degli arbitri quando questi dovevano dirigere le partite dello Sparta; tuttavia, la societ\u00e0 continu\u00f2 ad esistere. Nel 1899, la dirigenza del club osserv\u00f3 una partita del Sunderland e rimase impressionata dalla maglia rossa e bianca del club inglese; da quel momento la societ\u00e0 decise che i colori del Sunderland (maglia a righe bianche e rosse, pantaloncini neri) sarebbero stati i colori dello Sparta.\nLa prima partita al nuovo stadio dello Sparta, Het Kasteel (Il castello), nella zona Spangen di Rotterdam-ovest, \u00e8 stata giocata il 14 ottobre 1916. Lo stadio \u00e8 stato rinnovato, in seguito, nel 1999 ed \u00e8 ancora oggi lo stadio del club.\nFino alla stagione 2002-2003, lo Sparta aveva sempre giocato nel massimo campionato olandese, ma dopo aver nominato l'ex giocatore Frank Rijkaard come allenatore sono retrocessi in Eerste Divisie; ci\u00f2 ha fatto s\u00ec che Rijkaard si dimettesse dalla sua posizione. Il club \u00e8 tornato in Eredivisie per la stagione 2005-2006, ma nel 2010 \u00e8 stato nuovamente retrocesso. Il 20 agosto 2010, eguaglia Ajax ed Heracles Almelo nella vittoria pi\u00f9 larga nel calcio olandese, battendo l'Almere City per 12-1 (Johan Voskamp mette a segno 8 goal nel giorno del suo debutto, stabilendo un nuovo record).\nDopo sei anni in Eerste Divisie, nell'aprile 2016 lo Sparta vince lo spareggio promozione, tornando nuovamente in Eredivisie. Nel maggio 2018 il club retrocede per la terza volta nella sua storia, dopo essere stato battuto per 3-1 contro l'Emmen nei play-off promozione / retrocessione: il risultato si \u00e8 dimostrato storico, in quanto l'Emmen ha ottenuto la sua prima promozione in assoluto in Eredivisie. Nel 2018-2019 arriva secondo e guadagna la promozione. Nel 2019-2020, campionato non terminato causa Covid-19, chiude all'11\u00aa posizione. Nel campionato seguente arriva invece 8\u00b0."}
{"id": "912085", "revid": "110157", "url": "https://it.wikipedia.org/wiki?curid=912085", "title": "Avia", "text": "La Avia \u00e8 un'azienda meccanica della Repubblica Ceca, gi\u00e0 Cecoslovacchia, attiva nella produzione di autocarri, di aerei militari e civili e di componenti aeronautiche. \u00c8 stata fondata nel 1919 da Pavel Bene\u0161, Miroslav Hajn, Jaroslav Franti\u0161ek Koch e V\u00e1clav Mal\u00fd. Nel 1928 e 1929 ha fatto parte del gruppo \u0160koda. Durante gli anni trenta fu la pi\u00f9 grande azienda aeronautica cecoslovacca e si spost\u00f2 a Let\u0148any, Praga. Dopo il secondo conflitto mondiale inizi\u00f2 a produrre autocarri. Velivoli furono prodotti fino al 1963. L'azienda nel 1992 fu divisa in \"Avia propeller\" e \"Avia truck\".\nDopo il fallimento avvenuto nel 2013 per mezzo della Ashok Leyland nel 2016 viene acquisita dalla Czechoslovak Group e la produzione riparte nel settembre 2017.\nStoria.\nNegli anni venti e trenta ha prodotto degli aeroplani come BH-1, BH-3, BH-7, BH-9, BH-11, BH-17, BH-21, BH-22, BH-25, BH-33, B-135 e B-534. Durante la seconda guerra mondiale ha prodotto aerei e motori destinati alla Luftwaffe.\nAlla fine del conflitto ha costruito aerei come il B-33 che sono stati esportati in molti stati (Es.: Romania, Israele etc.)\nNel 1963 i vertici della societ\u00e0 hanno deciso di specializzarsi solo nella produzione di camion e nel 1968 \u00e8 stato firmato un contratto con la Renault-Saviem per la produzione in licenza.\nNel 1988 ha ripreso la produzione di componenti di aerei.\nL'esportazione di camion \u00e8 stata bloccata nel 1989 con il crollo del comunismo, ma \u00e8 ripresa nel 1997.\nVelivoli.\nPrima della seconda guerra mondiale l'azienda produsse velivoli civili e militari, incluso l'Avia BH-1, Avia BH-21, Avia B-534 e Avia B-71 (licenza Tupolev SB).\nAvia inizi\u00f2 a produrre il Messerschmitt Me 109G nell'immediato inizio guerra come Avia S-99, ma subito dismesso per il motore Daimler-Benz DB 605.\nDurante il secondo conflitto mondiale la Germania apr\u00ec diversi siti produttivi in Cecoslovacchia per il Messerschmitt Me 262, designato Avia S-92. Gli stabilimenti rimasero intatti, e nel dopoguerra la produzione ripart\u00ec.\nIl primo S-92 fu assemblato all\"'Istituto di ricerca di Let\u0148any\" nel 1945 con cellule dell'Avia e motori da Male\u0161ice (Junkers Jumo 004, M-04). Il primo velivolo S-92 vol\u00f2 il 27 settembre 1946, con il pilota capo Avia Antonin Kraus. Lo stesso anno il 10 dicembre il CS-92 prese il volo per la prima volta.\nLa prima consegna di un S-92 alla forza aerea Ceca avvenne il 6 febbraio 1948. Dodici aerei completi, nove S-92 e tre CS-92, equipaggiarono il 5\u00ba stormo. Vennero successivamente messi a terra nel 1951.\nLa Jugoslavia mostr\u00f2 interesse per l'S-92, ma Avia fu sul punto di avere la licenza per il MiG 15 (e il gi\u00e0 prodotto Yakovlev Yak-23, come S-101) e il progetto S-92 termin\u00f2. Un Avia S-92 (A-1a) e un Avia CS-92 (B-1a) sono esposti al \"Vojensk\u00e9 Muzeum\" di Kbely.\nL'Avia S-199 fu un caccia utilizzante parti e progetti della Luftwaffe durante la seconda guerra mondiale. Non molto popolare tra i piloti, divenne noto presso la Heyl Ha'Avir durante la guerra arabo-israeliana del 1948. I piloti Cechi lo chiamarono \"Mezek\" (mulo), gli israeliani \"Messer\" (coltello) o \"Sakeen\"; il nome ufficiale fu \"Python\" (pitone).\nL'Avia S-199 continu\u00f2 ad usare la cellula del Me 109G, ma senza avere il motore originale, usando invece lo Junkers Jumo 211 e le eliche dell'Heinkel He 111. Il risultato fu una scarsa maneggevolezza. Il motore utilizzato non aveva la risposta del Daimler-Benz, e la coppia dell'elica non era all'altezza. Il carrello non permetteva atterraggi e decolli in sicurezza. Inoltre vi era un difetto nell'ingranaggio di sincronizzazione che alcune volte faceva distruggere le eliche.\nL'Avia B-33 (licenza Ilyushin Il-10) o Avia 14 (licenza Ilyushin Il-14), che in versione airliner portava 42 passeggeri, divenne l'aereo pi\u00f9 grande mai prodotto in Cecoslovacchia.\nNel secondo dopoguerra.\nDopo la caduta del comunismo, l'Avia si \u00e8 divisa in due societ\u00e0: \"Avia trucks\" produttrice di autocarri e \"Avia propeller\", produttrice di componenti per aerei. La sede originale dell'azienda dove venivano prodotti gli autocarri \u00e8 stata definitivamente chiusa nel 2013 e la produzione esportata in India, paese della casa madre dopo l'acquisizione da parte degli indiani della britannica Leyland.\nNell'aprile 2016, a causa della fallimentare gestione degli indiani della Ashok Leyland che acquisirono brevetti e tecnologia per poi chiudere l\u2019impianto, la Avia viene acquisita da Czechoslovak Group con sede ad Ostrava e la produzione viene spostata nello stabilimento di P\u0159elou\u010d. Il piano di rilancio prevede la costruzione di 360-400 camion l\u2019anno. A settembre 2017 viene lanciata la nuova gamma di camion Avia serie D equipaggiati con motore quattro cilindri Cummins ISB 4.5l (150, 180 e 210 CV)."}
{"id": "912092", "revid": "67875", "url": "https://it.wikipedia.org/wiki?curid=912092", "title": "Omusubi", "text": ""}
{"id": "912101", "revid": "74801", "url": "https://it.wikipedia.org/wiki?curid=912101", "title": "Contea di Crittenden (Arkansas)", "text": "La contea di Crittenden, in inglese Crittenden County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di abitanti. Il capoluogo di contea \u00e8 Marion. Il nome le \u00e8 stato dato in onore a Robert Crittenden (Versailles, Kentucky, 1\u00ba gennaio 1797 \u2013 Vicksburg, 18 dicembre 1834), primo segretario del territorio dell'Arkansas.\nGeografia fisica.\nLa contea si trova nella parte orientale dell'Arkansas. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa Contea di Crittenden venne costituita il 22 ottobre 1825."}
{"id": "912113", "revid": "1605525", "url": "https://it.wikipedia.org/wiki?curid=912113", "title": "La donna e la scimmia", "text": "La donna e la scimmia \u00e8 un romanzo scritto da Peter H\u00f8eg nel 1996.\nTrama.\nL'opera racconta la storia d'amore fuori dal comune di una donna, Madelene, moglie di un noto zoologo con il quale vive una esistenza coniugale infelice, con una scimmia, Erasmus. \nLa scimmia, tuttavia, sembra mostrare una intelligenza fuori dal comune, quasi migliore di quella dell'uomo. Inizia cos\u00ec una avventura per Londra, in cui si vede Madeline impegnata in una lunga fuga per salvare la scimmia dalle mani dei ricercatori scienziati. \nTraspare cos\u00ec il tema dell'opera: perch\u00e9 la scienza non riesce ad amare le cose che studia, ma deve impossessarsene (e privarle quindi della libert\u00e0)?"}
{"id": "912116", "revid": "18323", "url": "https://it.wikipedia.org/wiki?curid=912116", "title": "Linea guida", "text": "Una linea guida \u00e8 un insieme di informazioni sviluppate sistematicamente, sulla base di conoscenze continuamente aggiornate e valide, redatto allo scopo di rendere appropriato, e con un elevato standard di qualit\u00e0, un comportamento desiderato. Prevalentemente non si tratta di procedure obbligatorie (in questo caso si parla di protocollo, di codice o procedura).\nTali norme sono contenute in documenti portati a conoscenza di una platea di interessati (ad esempio con una circolare) e costituiscono una base di partenza per l'impostazione di comportamenti e \"modus operandi\" condivisi in organizzazioni di ogni genere (sia private, sia pubbliche) nel campo sociale, politico, economico, aziendale, medico e cos\u00ec via. "}
{"id": "912118", "revid": "287204", "url": "https://it.wikipedia.org/wiki?curid=912118", "title": "Contea di Cross", "text": "La contea di Cross, in inglese Cross County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 19.526 abitanti. Il capoluogo di contea \u00e8 Wynne. Il nome le \u00e8 stato dato in onore al colonnello confederato David C. Cross.\nGeografia fisica.\nLa contea si trova nella parte orientale dell'Arkansas. L'U.S. Census Bureau certifica che l'estensione della contea \u00e8 di 1.612\u00a0km\u00b2, di cui 1.595\u00a0km\u00b2 composti da terra e i rimanenti 17\u00a0km\u00b2 composti di acqua.\nStoria.\nLa Contea di Cross venne costituita il 15 novembre 1862."}
{"id": "912125", "revid": "767487", "url": "https://it.wikipedia.org/wiki?curid=912125", "title": "A Gillian, per il suo compleanno", "text": "A Gillian, per il suo compleanno \"(To Gillian on Her 37th Birthday)\" \u00e8 un film del 1996 con Michelle Pfeiffer e Peter Gallagher.\nTrama.\nDue anni dopo la morte della moglie Gillian, avvenuta in un incidente sulla loro barca a vela, il marito David, incapace di elaborare la perdita, si rifugia nel loro cottage estivo a Nantucket, passando la maggior parte del tempo sulla spiaggia dove inizia ad avere delle visioni per comunicare con lo spirito della moglie, trascurando la figlia adolescente Rachel, che sta attraversando uno dei momenti pi\u00f9 difficili della sua vita.\nNel secondo anniversario della morte della moglie, David invita la sorella di Gillian, Esther e suo marito Paul per il fine settimana. Esther insiste per portare un'attraente amica, Kevin sperando possa interessare a David, tuttavia questi la ignora completamente.\nGli eventi del weekend portano tutti a riesaminare le loro relazioni, Esther e Paul hanno a che fare con i drammatici problemi che la provocante amica di Rachel causer\u00e0 al loro matrimonio, mentre David si rende conto che pu\u00f2 essere un amorevole e attento padre della figlia e questo senza tradire la memoria della sua cara Gillian."}
{"id": "912126", "revid": "79968", "url": "https://it.wikipedia.org/wiki?curid=912126", "title": "Croma key", "text": ""}
{"id": "912127", "revid": "1632387", "url": "https://it.wikipedia.org/wiki?curid=912127", "title": "Greatest Hits 1970-1978", "text": "Greatest Hits 1970-1978 \u00e8 una raccolta di brani del gruppo heavy metal Black Sabbath, comprendente brani tratti dal primo album omonimo fino a \"Never Say Die!\", il periodo classico della band con Ozzy Osbourne alla voce."}
{"id": "912133", "revid": "1632387", "url": "https://it.wikipedia.org/wiki?curid=912133", "title": "Filippo il bello", "text": ""}
{"id": "912139", "revid": "287204", "url": "https://it.wikipedia.org/wiki?curid=912139", "title": "1861 Komensky", "text": ""}
{"id": "912141", "revid": "1700659", "url": "https://it.wikipedia.org/wiki?curid=912141", "title": "Kick flip", "text": ""}
{"id": "912143", "revid": "287204", "url": "https://it.wikipedia.org/wiki?curid=912143", "title": "1856 Ruzena", "text": ""}
{"id": "912147", "revid": "287204", "url": "https://it.wikipedia.org/wiki?curid=912147", "title": "1931 Capek", "text": ""}
{"id": "912153", "revid": "1498232", "url": "https://it.wikipedia.org/wiki?curid=912153", "title": "Aurelia (traghetto)", "text": "Aurelia \u00e8 una nave traghetto della classe \"Strade Consolari Romane\" di propriet\u00e0 di SNAV.\nPrima della vendita, era rimasta l'ultima nave della serie Strade Romane appartenente alla Tirrenia.\nCaratteristiche.\n\"Aurelia\" fa parte della classe \"Strade Consolari Romane\", una serie di sei unit\u00e0 costruite da Italcantieri tra il 1979 ed il 1981 per Tirrenia di navigazione. Originariamente era lunga 136 metri, aveva una stazza lorda di 9.485 tonnellate e poteva trasportare circa mille passeggeri e 470 autovetture ad una velocit\u00e0 di 20 nodi.\nNell'inverno tra il 1986 ed il 1987 la Tirrenia, spinta dall'enorme aumento dei traffici da e per la Sardegna soprattutto nei mesi estivi, decise di sottoporre tutte le unit\u00e0 della classe ad un intervento di allungamento alla Fincantieri di Trieste, durante il quale ai traghetti fu aggiunto un troncone di 12 metri a centro nave e un ulteriore ponte. Dopo questo intervento la stazza lorda della \"Aurelia\" e delle gemelle pass\u00f2 a 12.523 tonnellate, mentre la capacit\u00e0 di carico aument\u00f2 considerevolmente, passando a 2.000 passeggeri e 610 autovetture.\nNel 1992 la \"Aurelia\" e le gemelle \"Clodia\" e \"Nomentana\" furono sottoposte ad un ulteriore trasformazione ai cantieri SMEB di Messina (\"Aurelia\") e INMA La Spezia (\"Clodia\" e \"Nomentana\"), durante il quale le unit\u00e0 furono alzate di altri due ponti e furono munite di controcarene per mantenere una buona stabilit\u00e0. Questo secondo intervento aument\u00f2 la stazza lorda a 14.384 tonnellate, portando la capacit\u00e0 di carico a 2.280 passeggeri e 650 autovetture e accrescendo notevolmente il numero di posti letto a bordo, ma caus\u00f2 una cospicua riduzione della velocit\u00e0 di servizio, che scese a circa 17 nodi, e una minore manovrabilit\u00e0 soprattutto a causa della grande superficie laterale esposta al vento.\nNell'inverno tra il 2002 ed il 2003 il traghetto fu sottoposto a lavori di ristrutturazione degli interni per adeguarlo agli standard alberghieri del resto della flotta. Tutte le cabine dei ponti superiori furono convertite in cabine di prima classe con servizi interni, l'area soggiorno (Bar Maya) del ponte 11 fu eliminata per fare posto ad altre cabine, mentre nel ponte copertino rimasero le cabine di seconda classe senza servizi esattamente come nella costruzione originale.\nLa \"Aurelia\" dispone dei servizi di reception, bar, cinema, saletta lettura/gioco carte, sala giochi, negozio, infermeria, canile, ristorante, self service, 414 cabine di cui 295 di prima classe e 119 di seconda, per un totale di 1.360 posti letto, e di due scale mobili per l'imbarco rapido dei passeggeri senza auto al seguito.\nLa nave \u00e8 strutturata su 11 ponti:\nServizio.\nLa \"Aurelia\" fu varata al cantiere navale di Castellammare di Stabia il 24 novembre 1979, venendo consegnata a Tirrenia il 20 novembre dell'anno seguente ed entrando in servizio nello stesso mese tra Genova e Porto Torres, Genova Palermo e Palermo Napoli, rotte che serv\u00ec regolarmente negli anni a seguire.\nNell'inverno 1987 la \"Aurelia\" fu sottoposta ad un intervento di allungamento alla Fincantieri di Trieste, rientrando in servizio l'estate seguente.\nNegli anni l'unit\u00e0 \u00e8 stata impiegata su diverse linee della rete Tirrenia, ma prevalentemente \u00e8 stata in servizio sulle rotte Porto Torres - Genova, Olbia - Civitavecchia, Cagliari - Civitavecchia e, dal 2006 talvolta sulla tratta Bari - Durazzo.\nA seguito dell'incendio al traghetto \"Vincenzo Florio\" avvenuto al largo di Palermo il 29 maggio 2009, la Tirrenia decise di utilizzare temporaneamente l\"Aurelia\" in sostituzione del \"Florio\" sulla rotta Napoli - Palermo, venendo poi sostituita dalla \"Janas\".\nDall'aprile 2011 ha servito regolarmente la linea Genova - Olbia - Arbatax, salvo qualche presenza su altre linee. Nel giugno 2012 la nave \u00e8 stata poi sostituita dal traghetto \"Athara\", venendo dirottata sulla Civitavecchia - Cagliari - Arbatax in sostituzione della gemella \"Clodia\". A fine luglio, con l'entrata in servizio delle nuove \"Amsicora\" e \"Bonaria\", l\"Aurelia\" fu fermata e utilizzata temporaneamente come nave riserva della flotta. Dopo aver effettuato ancora qualche viaggio tra Civitavecchia e Arbatax nella stagione estiva, da ottobre a met\u00e0 novembre ha sostato nel porto di Arbatax per poi riprendere servizio nel mese di novembre in sostituzione della \"Toscana\" nei collegamenti Napoli - Cagliari, Palermo - Cagliari e Trapani - Cagliari fino all'entrata in servizio su quella tratta della moderna nave Ro-Pax Dimonios.\nA giugno 2013 fu sostituita dalla noleggiata \"Dimonios\" e venne posta in servizio sulla rotta Civitavecchia-Cagliari. A fine mese, sostitu\u00ec la \"Raffaele Rubattino\" sulla Napoli - Palermo, tornando poi ad Arbatax in sosta come nave di riserva. Ad agosto 2013 la nave torn\u00f2 in servizio, venendo noleggiata alla Compagnia delle Isole per collegare Lampedusa, Linosa e Porto Empedocle in occasione della visita di Papa Francesco sull'isola.\nTra gennaio e marzo 2014 la nave fu messa in servizio tra Genova e Olbia, in sostituzione di altre unit\u00e0 della flotta ferme per manutenzione.\nNella stagione estiva 2014 la nave fu noleggiata ad Adria Ferries per effettuare il collegamento Bari - Durazzo. Terminato questo noleggio, tra settembre e ottobre la \"Aurelia\" fu noleggiata a SNAV, che la impieg\u00f2 sulla rotta Ancona - Spalato. In seguito, negli ultimi mesi del 2014, la nave fu nuovamente in servizio per Adria Ferries, a questo periodo ne segu\u00ec uno di sosta (durante i primi mesi del 2015) in un cantiere in Montenegro per vari interventi di manutenzione, tra cui la sostituzione delle eliche e l'applicazione di una particolare vernice sulla carena, nell'ottica di migliori prestazioni e di una riduzione dei consumi di carburante. Dopo i lavori, nel mese di aprile, torn\u00f2 nuovamente a navigare sulla rotta Ancona-Spalato, rotta che servir\u00e0 per tutta la stagione estiva 2015 come da contratto di noleggio con la societ\u00e0 SNAV.\nA dicembre 2015 la nave, conclusosi il contratto di noleggio con la societ\u00e0 SNAV, \u00e8 giunta al porto di Crotone, in temporaneo disarmo.\nNel mese di marzo 2016 ha sostituito per qualche giorno la SNAV Lazio sul servizio Palermo-Napoli, per poi tornare (dal 21 marzo) sulla rotta Ancona-Spalato, sempre per SNAV.\nNel mese di febbraio 2019, dopo aver passato come di consueto il periodo invernale in disarmo a Crotone, si trasferisce nel porto di Napoli dove avviene il cambio bandiera e la vendita al gruppo MSC (di cui fa parte la SNAV).\nNella notte tra l'8 ed il 9 maggio 2019, durante il viaggio da Ancona a Spalato, subisce un'avaria al largo dell'isola di Zuri. Successivamente rimorchiata nel porto di Spalato, viene trasferita nei cantieri \"Brodotrogir\" di Trogir (Croazia). Riprende il servizio il 30 giugno successivo.\nDal 9 novembre 2019, nell'ambito dell'accordo tra il gruppo Aponte e Adria Ferries, sostiuisce la GNV Azzurra sulla tratta Bari - Durazzo\nL'11 novembre, dopo un solo viaggio Durazzo-Bari, viene fermata dalla locale Guardia Costiera a causa di alcune carenze nelle dotazioni antincendio di bordo. Riprende il servizio di linea la sera del 15 novembre, proseguendo fino al pomeriggio del 31 dicembre, quando viene sostituita dalla nave di propriet\u00e0 Adria Ferries \"AF Francesca\".\nDal 2 febbraio al 31 maggio 2020, viene utilizzata come nave alloggio al largo di Umluj (Arabia Saudita). Dopo aver trascorso circa una settimana nei cantieri di Suez, il 7 giugno transita dal vicino Canale per far rientro in Italia. Dal 28 giugno 2020 ritorna a fare spola tra Ancona e Spalato.\nIl 14 agosto 2020, raggiunge Corigliano Calabro per essere utilizzata come nave-quarantena dal Ministero dell'interno nell'ambito dell'emergenza sbarchi, operando nei porti di Lampedusa, Trapani e Augusta. Il 13 maggio 2021 giunge ad Augusta per essere utilizzata nuovamente come nave-quarantena, operando nei porti di Trapani, Augusta, Lampedusa e Porto Empedocle.\nOrigine del nome.\nCome per le altre unit\u00e0 della classe la \"Aurelia\" prende il nome da una delle strade consolari romane, in questo caso la Via Aurelia."}
{"id": "912156", "revid": "287204", "url": "https://it.wikipedia.org/wiki?curid=912156", "title": "Contea di Desha", "text": "La contea di Desha, in inglese Desha County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 15.341 abitanti. Il capoluogo di contea \u00e8 Arkansas City. Il nome le \u00e8 stato dato in onore del capitano Benjamin Desha, che partecip\u00f2 alla guerra del 1812.\nGeografia fisica.\nLa contea si trova nella parte orientale dell'Arkansas. L'U.S. Census Bureau certifica che l'estensione della contea \u00e8 di 2.123\u00a0km\u00b2, di cui 1.981\u00a0km\u00b2 composti da terra e i rimanenti 142\u00a0km\u00b2 composti di acqua.\nStoria.\nLa Contea di Desha venne costituita il 12 dicembre 1838."}
{"id": "912166", "revid": "7336", "url": "https://it.wikipedia.org/wiki?curid=912166", "title": "Linee guida", "text": ""}
{"id": "912167", "revid": "76963", "url": "https://it.wikipedia.org/wiki?curid=912167", "title": "Raymond Murray Schafer", "text": "Raymond Murray Schafer \u00e8 particolarmente noto sia per il \"World Soundscape Project\", da lui ideato negli anni Sessanta per promuovere una nuova ecologia del suono, sensibile ai crescenti problemi dell'inquinamento acustico, sia per il testo \"The Tuning of the World\" (1977), tradotto in Italiano con il titolo \"Il paesaggio sonoro\".\nPersonalit\u00e0 eclettica tra le pi\u00f9 interessanti della musica contemporanea nordamericana, Schafer ha studiato al Royal Conservatory di Londra e all'Universit\u00e0 di Toronto. Per molti anni ha insegnato alla Simon Fraser University di Vancouver, dove ha varato il \"World Soundscape Project\". Nel 1987 \u00e8 stato insignito del premio Glenn Gould e nel 2005 del Walter Carsen Prize, attribuitogli dal Canada Council for the Arts.\nMuore vicino a Peterborough, Ontario, dopo una lunga battaglia contro il morbo di Alzheimer."}
{"id": "912172", "revid": "1109615", "url": "https://it.wikipedia.org/wiki?curid=912172", "title": "Kay Challis", "text": "Kay Challis, alias Crazy Jane, \u00e8 un personaggio creato da Grant Morrison nel fumetto \"Doom Patrol\". \u00c8 una schizofrenica con personalit\u00e0 multiple: pi\u00f9 di sessanta, ciascuna con un potere differente. \"Crazy Jane\" \u00e8 la personalit\u00e0 dominante, e apparentemente non ha alcun potere. Questo soprannome ha origine letterarie, come quello di molte delle sue personalit\u00e0. Cos\u00ec, ad esempio, alcuni dei suoi nomi derivano da poesie di Sylvia Plath, mentre altri si ispirano a canzoni dei R.E.M., della Incredible String Band e di Siouxsie and the Banshees.\nIl nome \"Crazy Jane\" \u00e8 preso da un quadro di Richard Dadd. Anche la poesia di William Butler Yeats, \"Crazy Jane talks with a Bishop\", \u00e8 indicata esplicitamente tra le fonti e anche \"Hazey Jane\" di Nick Drake \u00e8 un possibile riferimento.\nCliff Steele ha cercato di catalogare tutte queste personalit\u00e0 fin dall'inizio dell'arco narrativo delineato da Morrison.\nLa storia di Crazy Jane.\nJane Morris \u00e8 la personalit\u00e0 alternativa dominante di Kay Challis e soffre di disturbo dissociativo dell'identit\u00e0. Come risultato dell'esposizione alla \"bomba genetica\" dei Dominators, ciascuna delle sue personalit\u00e0 alternative (ad oggi 64) posseggono dei poteri diversi per ogni personalit\u00e0.\nKay Challis \u00e8 stata molestata da suo padre a partire dall'et\u00e0 di cinque anni. La prima volta che suo padre l'ha molestata, stava mettendo insieme un puzzle; questo sarebbe stato un simbolo importante per il suo futuro. Kay si ritira completamente e viene sostituita da una personalit\u00e0 alternativa che risponde al nome di \"Miranda\". Una domenica di Pasqua, Miranda \u00e8 vittima di stupro in una chiesa e questo scatena flashback per i suoi precedenti abusi, inoltre la distruzione della personalit\u00e0 di \"Miranda\" e il completamento della massiccia frammentazione della personalit\u00e0. Kay si impegna in un istituto psichiatrico subito dopo.\nInizialmente Crazy Jane era solo una degente della clinica psichiatrica dove Cliff si era ritirato, ma in seguito entra a far parte della \"Doom Patrol\", fino alla fine dell'arco narrativo di Morrison.\nAlcune delle personalit\u00e0 di Crazy Jane.\nL'episodio intitolato \"Nella Sotterranea\" (secondo libro dell'ed. italiana) \u00e8 uno dei pi\u00f9 importanti per comprendere le varie personalit\u00e0 di Crazy Jane. In questa storia molte delle personalit\u00e0 vengono rappresentate graficamente.\nLa Sotterranea \u00e8 la stessa psiche di Crazy Jane, rappresentata come una metropolitana dove le varie stazioni rappresentano le varie personalit\u00e0, che \"Driver 8\" conduce in \"superficie\" (cio\u00e8 nel mondo) quando le circostanze lo richiedono.\nAltri media.\nNel 2019 viene interpretata dall'attrice Diane Guerrero, nella serie TV \"Doom Patrol\""}
{"id": "912173", "revid": "287204", "url": "https://it.wikipedia.org/wiki?curid=912173", "title": "Contea di Drew", "text": "La contea di Drew, in inglese Drew County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 18.723 abitanti. Il capoluogo di contea \u00e8 Monticello. Il nome le \u00e8 stato dato in onore di Thomas Drew, terzo governatore dell'Arkansas.\nGeografia fisica.\nLa contea si trova nella parte sud-orientale dell'Arkansas. L'U.S. Census Bureau certifica che l'estensione della contea \u00e8 di 2.164\u00a0km\u00b2, di cui 2.145\u00a0km\u00b2 composti da terra e i rimanenti 19\u00a0km\u00b2 composti di acqua.\nStoria.\nLa Contea di Drew venne costituita il 26 novembre 1846."}
{"id": "912175", "revid": "1342115", "url": "https://it.wikipedia.org/wiki?curid=912175", "title": "Francesco Amendola", "text": "Biografia.\nLaureato in pedagogia, \u00e8 attivo sindacalmente nella CGIL sin dal 1976, impegnato prevalentemente nella categoria edile. Dal 1988 \u00e8 diventato dirigente provinciale di Catanzaro e regionale della Calabria, segretario generale per l'area Catanzaro-Lamezia.\nImpegnato in politica, ha aderito dapprima al Partito Comunista Italiano, poi al PDS e in seguito ai Democratici di Sinistra. Eletto consigliere regionale per i DS in occasione delle elezioni regionali in Calabria del 2000, ha lasciato gli incarichi ricoperti nel sindacato. \nRicandidato coi DS alle elezioni regionali in Calabria del 2005, risulta il primo dei non eletti nella circoscrizione di Catanzaro.\nAlle elezioni politiche del 2006, candidato alla Camera dei deputati per la lista dell'Ulivo \u00e8 il primo dei non eletti. Il 28 giugno per\u00f2 subentra a Nicola Adamo, che si era dimesso optando per la carica di consigliere regionale. A Montecitorio diventa componente della commissione finanze.\nNel maggio 2008 diventa nuovamente consigliere regionale della Calabria, subentrando a Doris Lo Moro, eletta deputata.\nCandidato con il PD alle elezioni regionali in Calabria del 2010, ottiene quasi 2.400 preferenze nella circoscrizione di Catanzaro, senza risultare eletto."}
{"id": "912177", "revid": "122806421", "url": "https://it.wikipedia.org/wiki?curid=912177", "title": "Antonino di Apamea", "text": "Biografia.\nOriginario di Aribazo in Siria, secondo la tradizione faceva lo scalpellino di professione. Si insedi\u00f2 in una localit\u00e0 vicino Apamea di Siria, antica citt\u00e0 posta sul fiume Oronte, rimprover\u00f2 i pagani che adoravano i loro idoli, frantumando gli idoli, provocando cos\u00ec l'ira dei pagani, che lo percossero. \nIl vescovo di Apamea gli chiese di costruire una chiesa in onore della SS. Trinit\u00e0, ma dopo aver iniziato il lavoro fu assalito dai pagani che l'uccisero a soli vent'anni. \nIl corpo di Antonino fu smembrato e poi sepolto in una caverna ad Apamea, il vescovo della citt\u00e0 fece costruire sulla stessa caverna, una basilica a lui dedicata, che fu poi distrutta da Cosroe II re di Persia nel VII secolo; questa basilica era gi\u00e0 nota nel 518, menzionata negli atti di un Concilio della Siria.\nSant'Antonino di Pamiers.\nDopo la morte di Antonino inizia la diaspora delle sue reliquie che sarebbero state portate da Festo in Noble-Val in Francia, dopo la distruzione di Apamea, avvenuta nel 540 ad opera di Cosroe I di Persia; dalla Noble-Val alcune reliquie passarono a Pamiers e altre ancora trasferite a Palencia in Spagna. \nCol passare del tempo a Pamiers s'inizi\u00f2 a perdere la memoria di Sant'Antonino di Apamea, gli abitanti della citt\u00e0 lo trasformarono in santo locale, discendente del re dei Visigoti, diventato prete, dedito all'evangelizzazione di Tolosa ed altre citt\u00e0 ed ucciso a Pamiers dai suoi stessi concittadini; questa credenza ha fatto s\u00ec che il martire venga chiamato anche Sant'Antonino di Pamiers\n. Viene ricordato anch'egli il 2 settembre."}
{"id": "912179", "revid": "121837", "url": "https://it.wikipedia.org/wiki?curid=912179", "title": "Marco Mecilio Flavio Eparchio Avito", "text": ""}
{"id": "912184", "revid": "287204", "url": "https://it.wikipedia.org/wiki?curid=912184", "title": "Passo Fl\u00fcela", "text": "Il passo Fl\u00fcela (\"Fl\u00fcelapass\" in tedesco, \"Pass dal Fl\u00fcela\") \u00e8 un valico alpino del canton Grigioni, in Svizzera, situato a 2383\u00a0m di altitudine. Mette in collegamento la valle del Landwasser a Davos con l'Engadina a Susch. Dal punto di vista orografico separa le Alpi dell'Albula (a sud) dalle Alpi del Silvretta, del Samnaun e del Verwall (a nord), entrambe sottosezioni delle Alpi Retiche occidentali.\nTrasporti.\n\u00c8 percorso dalla strada principale 28. In alternativa \u00e8 possibile trasportare automobili su treni appositi che collegano Klosters-Selfranga a Sagliains attraverso la galleria ferroviaria del Vereina.\nCiclismo.\nPresente con una certa frequenza nel percorso del Tour de Suisse (fra le edizioni pi\u00f9 recenti, \u00e8 stato presente nel 2011 e nel 2016), \u00e8 stato affrontato anche nell'edizione 1995 del Giro d'Italia, nel corso della 15\u00aa tappa da Senales a Lenzerheide, con Mariano Piccoli (poi vincitore anche della tappa) primo in vetta."}
{"id": "912189", "revid": "287204", "url": "https://it.wikipedia.org/wiki?curid=912189", "title": "Passo Fluela", "text": ""}
{"id": "912200", "revid": "4106", "url": "https://it.wikipedia.org/wiki?curid=912200", "title": "Fl\u00fcelapass", "text": ""}
{"id": "912204", "revid": "4106", "url": "https://it.wikipedia.org/wiki?curid=912204", "title": "Fl\u00fcela", "text": ""}
{"id": "912208", "revid": "4106", "url": "https://it.wikipedia.org/wiki?curid=912208", "title": "Fluela", "text": ""}
{"id": "912213", "revid": "4106", "url": "https://it.wikipedia.org/wiki?curid=912213", "title": "Fluelapass", "text": ""}
{"id": "912217", "revid": "125756980", "url": "https://it.wikipedia.org/wiki?curid=912217", "title": "Giovanni van Bronckhorst", "text": "Cresciuto nelle giovanili del Feyenoord, si afferma nella squadra di Rotterdam dopo una breve esperienza con il RKC Waalwijk. Pi\u00f9 tardi passa ai Rangers, per poi trasferirsi all'Arsenal. Le sue prestazioni nella squadra inglese vengono condizionate da alcuni infortuni e dopo tre anni decide di trasferirsi al Barcellona, dove passa quattro stagioni, al termine delle quali ritorna al Feyenoord. In carriera, ha vinto: 2 Coppe d'Olanda con il Feyenoord, nel 1994-1995 e nel 2007-2008; 2 Scottish Premier League, con i Rangers nel 1998-1999 e nel 1999-2000, 2 Coppe di Scozia nel 1998-1999, 1999-2000 ed una Coppa di Lega Scozzese nel 1998-1999; con l'Arsenal ha vinto una Premier League nel 2001-2002, 2 Coppe d'Inghilterra nel 2001-2002 e 2002-2003 ed una Community Shield nel 2002; con il Barcellona ha conquistato 2 Campionati spagnoli nel 2004-2005 e nel 2005-2006, 2 Supercoppe spagnole nel 2005 e nel 2006 ed una Champions League nel 2005-2006.\nCon la Nazionale olandese, con cui ha militato dal 1996 al 2010, vanta 106 presenze e 6 reti: van Bronckhorst \u00e8 il quinto giocatore con pi\u00f9 presenze nella storia degli \"Orange\". Ha partecipato a tre mondiali: Francia 1998, Germania 2006 e Sud Africa 2010 (in quest'ultimo guida la nazionale da capitano) e tre europei (Euro 2000, Euro 2004 ed Euro 2008). Nel 2010, al termine del mondiale, \u00e8 stato insignito del titolo di Cavaliere dell'Ordine di Orange-Nassau.\nBiografia.\nNato nel 1975 a Rotterdam da madre moluccana e padre originario delle Indie orientali olandesi, nel 2000 ha sposato Marieke Wolsers, con la quale ha due figli, Jake e Joshua. Nel 2010, al termine del mondiale, \u00e8 stato insignito del titolo di Cavaliere dell'Ordine di Orange-Nassau.\nCaratteristiche tecniche.\nVan Bronckhorst \u00e8 stato un difensore, di ruolo terzino, che preferiva la fascia sinistra. Talvolta, ha giocato in altri ruoli come centrocampista esterno sinistro, o anche mediano. Non dal fisico possente, era comunque un difensore molto agile.\nCarriera.\nClub.\nFeyenoord e RKC Waalwijk.\nHa iniziato la sua carriera nel 1992 al Feyenoord, senza mai essere schierato in campo. L'anno successivo \u00e8 passato in prestito al RKC Waalwijk, dove ha accumulato 12 presenze e 2 reti. Dopo aver fatto un po' di esperienza nel club di Waalwijk, nella stagione 1994-1995 \u00e8 ritornato al suo club di origine, il Feyenoord, dove \u00e8 rimasto 4 anni racimolando 103 presenze e 22 reti.\nRangers.\n\u00c8 gi\u00e0 nazionale olandese quando si unisce agli scozzesi del Rangers assieme a Dick Advocaat, nuovo responsabile tecnico del club. Gioca la sua prima partita nel luglio 1998 contro lo Shelbourne, in Coppa UEFA: nell'occasione i Rangers, sotto per 3-0, riescono a rimontare e a vincere per 5-3, punteggio al quale contribuisce con una rete anche lo stesso van Bronckhorst.\nIn tre stagioni con gli scozzesi segna in totale 22 gol (13 in Scottish Premier League, tre in Coppa scozzese, uno in Coppa di Lega scozzese, tre in Champions League e due in Coppa UEFA), giocando prevalentemente come centrocampista.\nArsenal.\nNell'estate 2001 si trasferisce all'Arsenal su richiesta di Ars\u00e8ne Wenger, che stava cercando un possibile sostituto per Emmanuel Petit da affiancare a Patrick Vieira. In due anni con i \"Gunners\" vince comunque due FA Cup e una Premier League, realizzando anche due reti, una contro il Leicester City nel gennaio 2002 e una contro il l'anno successivo.\nBarcellona.\nNel settembre 2003 si trasferisce al Barcellona, con il sedicenne Cesc F\u00e0bregas (proveniente dal vivaio del club catalano) a fare il percorso opposto; nella nuova squadra si adatta al ruolo di terzino sinistro. Vince la Primera Divisi\u00f3n nella stagione 2004-2005, mentre nell'annata successiva aiuta il club a riconfermarsi campione nazionale e ad aggiudicarsi la Champions League 2005-2006 (quell'anno \u00e8 tra l'altro l'unico giocatore a partecipare a tutti gli incontri del torneo).\nRitorno al Feyenoord.\nIl 21 agosto 2007 il contratto che legava van Bronckhorst al Barcellona scade. Il giocatore decide cos\u00ec di ritornare al , la squadra in cui si era affermato, firmando un contratto di 3 anni. Da subito giocatore fondamentale ed in grado di fornire solidit\u00e0 ad una squadra in quel periodo colpita da sequenze di infortuni, gi\u00e0 nella sua prima stagione viene nominato capitano da parte dell'allenatore Bert van Marwijk. Al termine della stagione 2009-2010 non rinnova il contratto, rimanendo svincolato. La stagione appena conclusa si rivela essere l'ultima stagione da professionista per il trentacinquenne van Bronckhorst, che decide di terminare la sua carriera ai Mondiali di Sud Africa 2010.\nNazionale.\nConta 106 presenze e 6 reti nella Nazionale olandese. Esordisce in nazionale maggiore, il 31 agosto 1996, in un'amichevole ad Amsterdam contro il Brasile. La prima rete con l'Olanda \u00e8 stata realizzata contro il Sudafrica, il 4 giugno 1997. Nella carriera in nazionale, \u00e8 stato espulso solo una volta: contro il , durante gli ottavi di finale del .\nHa preso parte coi \"Tulipani\" al , al , al , al , al e al .\nViene incluso dal ct Bert van Marwijk, nella lista preliminare dei giocatori che prenderanno parte al Mondiale 2010. Il 27 maggio viene inserito nella lista definitiva dei 23 che parteciperanno alla manifestazione, venendo confermato capitano. Con gli \"Orange\" supera il girone da capolista e, dopo aver eliminato la Slovacchia negli ottavi, il Brasile nei quarti, incontra in semifinale l'Uruguay. Nella semifinale, van Bronckhorst realizza il gol del vantaggio olandese al 18' del primo tempo con un tiro da 30 metri, nella gara terminata poi 3-2 per l'Olanda. Il potente tiro, che si \u00e8 insaccato alle spalle di Muslera, viene considerato come uno dei gol pi\u00f9 belli nella storia dei mondiali. Prima della finale del mondiale sudafricano, afferma che quella sarebbe stata la sua ultima partita da calciatore annunciando cos\u00ec il suo ritiro. Nella finale dell'11 giugno contro la Spagna, van Bronckhorst scende in campo dal primo minuto ed esce al 105\u00ba del primo tempo supplementare, sostituito da Edson Braafheid. La finale verr\u00e0 vinta dalla Spagna a pochi minuti dal termine della gara con un gol di Andr\u00e9s Iniesta. Al termine della gara, van Bronckhorst si dichiara orgoglioso del cammino compiuto dalla squadra.\nAllenatore.\nDopo il ritiro \u00e8 diventato vice-allenatore di Cor Pot nell'Under-21 olandese. Dal 25 luglio 2011 \u00e8 il vice di Ronald Koeman sulla panchina del .\nIl 13 luglio 2012 in aggiunta diventa allenatore, insieme a Andr\u00e9 Hoekstra, della selezione Under-20 (\"Jong\") dell'Accademia congiunta Feyenoord/Excelsior.\nIl 23 marzo 2015 viene annunciato che a partire dalla stagione 2015-16 allener\u00e0 la prima squadra del Feyenoord in sostituzione di Fred Rutten con un contratto biennale. Il 17 maggio 2015 diventa ufficialmente il nuovo allenatore del club di Rotterdam in seguito alle dimissioni di Rutten. Debutta quattro giorni dopo in Heerenveen-Feyenoord 1-0, gara valida per i play-off per l'Europa League. Il 24 maggio pareggia per 2-2 la gara di ritorno non riuscendo cos\u00ec a qualificarsi alla competizione.\nL'anno seguente in campionato arriva dietro a e mentre vince la Coppa d'Olanda contro l' per 2-1 qualificandosi per l'Europa League. Da questa competizione uscir\u00e0 ai gironi piazzandosi dietro a Fenerbah\u00e7e e Manchester United. Vincer\u00e0 per\u00f2 il campionato all'ultima giornata avendo la meglio sull'Ajax per un punto.\nIl 5 agosto 2017 vince la Supercoppa ai rigori contro il Vitesse che lo aveva eliminato dalla Coppa d'Olanda ai quarti a gennaio. In questa stagione il Feyenoord \u00e8 in affanno sia in campionato dove ha troppo distacco da PSV, Ajax e AZ (arriva quarto), che in Champions dove si piazza ultimo nel girone con , e . Vince per\u00f2 di nuovo la Coppa d\u2019Olanda, questa volta contro l\u2019 per 0-3.\nIl 4 agosto 2018 vince di nuovo la Supercoppa ai rigori, questa volta contro il PSV. Il 16 agosto il Feyenoord viene eliminato gi\u00e0 al terzo turno di Europa League per mano degli slovacchi del Tren\u010d\u00edn. Il 24 gennaio 2019 il Feyenoord annuncia che van Bronckhorst, in scadenza di contratto a giugno, non ha intenzione di rinnovare. A febbraio viene eliminato in semifinale di Coppa d\u2019Olanda dall\u2019Ajax che vincer\u00e0 poi il trofeo. In campionato si piazza al terzo posto dietro ad Ajax e PSV qualificandosi per l\u2019Europa League; Fortuna Sittard-Feyenoord 1-4 del 15 maggio \u00e8 la sua ultima partita sulla panchina dei \"rotterdammers\". In tutto in quattro anni ha vinto un campionato, due coppe e due supercoppe d\u2019Olanda.\nIl 3 gennaio 2020 viene scelto come nuovo allenatore del Guangzhou R&amp;F, club della Chinese Super League, in sostituzione dell'esonerato Dragan Stojkovi\u0107. A luglio d\u00e0 vita a una scuola calcio in Olanda. Arriver\u00e0 11\u00b0 nella classifica finale della Super League 2020 e ai quarti della Coppa di Cina venendo eliminato ai rigori dallo Shandong Luneng che vincer\u00e0 poi la competizione.\nNel gennaio del 2021 partecipa al gioco di biglie \"Marble Mania\" su SBS6 insieme a Ronald de Boer e Wesley Sneijder.\nIl 18 novembre dello stesso anno viene annunciato come successore di Steven Gerrard sulla panchina dei Rangers, club nel quale aveva gi\u00e0 militato da calciatore dal 1998 al 2001 e che si trova in quel momento al 1\u00b0 posto in campionato con quattro punti di vantaggio sul Celtic. Tre giorni dopo al debutto perde la semifinale di Scottish League Cup contro l\u2019 (1-3), mentre la prima vittoria arriva il 25 novembre in Europa League contro lo (2-0).\nStatistiche.\nStatistiche da allenatore.\n\"Statistiche aggiornate al 1 febbraio 2022.\" In grassetto le competizioni vinte."}
{"id": "912227", "revid": "297745", "url": "https://it.wikipedia.org/wiki?curid=912227", "title": "Villanova (Motta di Livenza)", "text": ""}
{"id": "912234", "revid": "74801", "url": "https://it.wikipedia.org/wiki?curid=912234", "title": "Contea di Lewis (New York)", "text": "Lewis \u00e8 una contea dell'area centro-settentrionale dello Stato di New York negli Stati Uniti.\nGeografia fisica.\nLa contea confina a nord-ovest con la contea di Jefferson, a nord-est con la contea di St. Lawrence, ad est con la contea di \nHerkimer, a sud con la contea di \nOneida ed a ovest con la contea di Oswego.\nLa parte orientale del territorio ricade nella \"Adirondack Forest Preserve\" che ha lo scopo di proteggere la natura dei monti Adirondack e dell'area limitrofa. Il territorio della contea \u00e8 prevalentemente collinoso e digrada verso occidente. Nell'area centrale scorre da sud verso il nord-ovest il fiume \"Black\" che drena una ampia parte del territorio. Nell'area meridionale riceve il fiume \"Moose\" da oriente, nell'area centrale riceve il \"Roaring Brook\", l\"'Otter Creek\" ed il fiume \"Independence\" e nell'area settentrionale riceve il fiume \"Beaver\" da oriente ed il fiume \"Deer\" da occidente. Nell'estremo nord scorrono i due rami del fiume \"Oswegatchie\". In quest'area \u00e8 situato il lago \"Bonaparte\". Nell'area sud-occidentale scorre verso ovest il fiume \"Salmon\".\nStoria.\nI primi abitanti del territorio contea furono gli \nindiani della confederazione irochese.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. \nLa contea \u00e8 stata istituita nel 1805 separando il territorio che ne avrebbe fatto parte dalla contea di Oneida. Assunse il nome in onore di Morgan Lewis a quel tempo governatore dello Stato."}
{"id": "912235", "revid": "297745", "url": "https://it.wikipedia.org/wiki?curid=912235", "title": "San Giovanni (Motta di Livenza)", "text": ""}
{"id": "912257", "revid": "54354", "url": "https://it.wikipedia.org/wiki?curid=912257", "title": "Sumatra Occidentale", "text": "Sumatra Occidentale (in indonesiano Sumatera Barat) \u00e8 una provincia dell'Indonesia, che comprende la parte occidentale dell'isola di Sumatra e le Isole Mentawai.\nNella provincia ci sono circa di 5 milioni di abitanti.\nLa capitale della provincia \u00e8 Padang."}
{"id": "912273", "revid": "287204", "url": "https://it.wikipedia.org/wiki?curid=912273", "title": "Contea di Faulkner", "text": "La contea di Faulkner, in inglese Faulkner County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 86.014 abitanti. Il capoluogo di contea \u00e8 Conway. Il nome le \u00e8 stato dato in onore del colonnello Sanford Faulkner.\nGeografia fisica.\nLa contea si trova nella parte centrale dell'Arkansas. L'U.S. Census Bureau certifica che l'estensione della contea \u00e8 di 1.720\u00a0km\u00b2, di cui 1.677\u00a0km\u00b2 composti da terra e i rimanenti 43\u00a0km\u00b2 composti di acqua.\nStoria.\nLa Contea di Faulkner venne costituita il 12 aprile 1873 da parte dei territori delle contee di Conway e Pulaski."}
{"id": "912287", "revid": "339392", "url": "https://it.wikipedia.org/wiki?curid=912287", "title": "Rambo IV", "text": ""}
{"id": "912306", "revid": "84184", "url": "https://it.wikipedia.org/wiki?curid=912306", "title": "Fabio Taglioni", "text": "Biografia.\nNato nel 1920 a S. Maria in Fabriago, suo padre era il meccanico riparatore di motociclette della vicina San Lorenzo. Fabio frequent\u00f2 le scuole elementari vicino a San Lorenzo. Dopo le scuole medie ai Salesiani a Faenza, fu iscritto al'Istituto Zampieri di Imola dove frequent\u00f2 le Magistrali. Dopo alcuni anni pass\u00f2 al Liceo Scientifico di Ravenna, dove consegu\u00ec la maturit\u00e0. Si iscrisse all\u2019Universit\u00e0 di Bologna, ma nel 1940 fu chiamato alle armi per l\u2019ingresso dell\u2019Italia nella Seconda guerra mondiale. In Sicilia sub\u00ec una ferita alla gamba sinistra di cui porter\u00e0 per sempre i segni. Nel 1942 si spos\u00f2 con Norina, conosciuta durante gli anni all'istituto magistrale. Dall'unione nascer\u00e0 la figlia Piera.\nNel 1948 si laure\u00f2 in ingegneria con una tesi sul progetto di un \"Motore da corsa di 500cc a 4 cilindri per competizioni\". L'anno dopo trov\u00f2 lavoro all'Istituto tecnico professionale \u201cAlberghetti\u201d di Imola come insegnante di meccanica e di disegno. Nel 1952 arriv\u00f2 la sua prima realizzazione: un motore di 48cc da competizione chiamato \"Mistero\", costruito nell'officina dell'istituto coinvolgendo anche i suoi studenti. Fu il primo motore da corsa di Taglioni. Era un 75 cc., aste e bilancieri, cavalli 6-7, fuso in terra, che poteva raggiungere una velocit\u00e0 di 110 Km/h. Nel 1952 Taglioni progett\u00f2 un motore monoalbero di 75cc, fuso in terra, di circa 10 cavalli per una velocit\u00e0 di 140 Km/h. Lo chiam\u00f2 \"Tornado\" e lo propose alla Mondial. La casa bolognese non era interessata alla classe 75cc, ma il presidente Boselli not\u00f2 la genialit\u00e0 di Taglioni. Lo assunse e contemporaneamente gir\u00f2 il progetto alla casa vicentina Ceccato, in modo che Taglioni lo potesse sviluppare ugualmente. Ne scatur\u00ec la \u00abCeccato 75 Sport\u00bb, che fu presentata al Salone di Milano del 1954. Con la Mondial Moto lavor\u00f2 su una 125 a doppio albero e una 175 monoalbero. \nNel 1954 lo sgarbo per il mancato invito da parte della Mondial alla festa per una vittoria conseguita grazie ad un suo motore, lo port\u00f2 a decidere di abbandonare l'azienda. Ricevette varie offerte, tra cui quella della Ducati. L'azienda di Borgo Panigale era in fase declinante ed aveva da poco sostituito il corpo dirigenziale. Il nuovo responsabile della Ducati Meccanica, Giuseppe Montano, gli propose di realizzare un nuovo propulsore per le competizioni di Gran fondo le cui soluzioni potessero poi essere trasferite, in tutto o in parte, nella produzione di serie. La collaborazione non prevedeva lo stipendio per i primi sei mesi. Taglioni accett\u00f2 e il primo maggio di quel 1954 entr\u00f2 alla Ducati: aveva 34 anni. Rimase a Borgo Panigale per tutto il resto della sua vita lavorativa. Tornando al 1954, in 40 giorni progett\u00f2 un motore monocilindrico di 100 cc: nacque la 100 Gran Sport, pi\u00f9 nota come \u201cMarianna\u201d. Il motore della Gran Sport \u201cMarianna\u201d fu la base su cui lavor\u00f2 successivamente Taglioni, progettando i primi aumenti di cilindrata, il 125cc e il 125 bialbero. Le \u201cMarianna\u201d dominarono le gare di gran fondo vincendo il Motogiro nel 1956 e 1957 e la Milano-Taranto (gara della lunghezza di quasi 1.300 km) nel 1955 e nel 1956. \nVisti i trionfi ottenuti con le Gran Sport 100 e 125, l'ingegnere si impegn\u00f2 a fondo nell'attivit\u00e0 sportiva cercando di sviluppare un interessante progetto: un sistema di distribuzione desmodromico. All'epoca tale sistema era considerato \u201cun azzardo tecnico\u201d ed aveva impegnato diversi importanti progettisti senza successo. Taglioni studi\u00f2 a fondo la questione fino a realizzare un progetto che lo soddisfece in pieno. Nel 1956 nacquero la Desmo 125 bialbero e tre alberi, quest'ultima destinata ai Gran Premi. Il motore si rivel\u00f2 subito vincente: nel GP d\u2019Italia del 1958 a Monza i primi 5 posti furono occupati da altrettante Ducati. Seguirono altre motorizzazioni, sia a 125cc sia a 175cc. Nei gran premi del Campionato mondiale fu l'inglese Mike Hailwood il pilota di punta delle Ducato Desmo. Il sistema, con poche modifiche, equipaggi\u00f2 da allora in poi gran parte della produzione motociclistica di serie e successivamente anche di quella sportiva. Con il tempo \u00e8 diventato l'elemento che identifica e contraddistingue tuttora i motori della casa di Borgo Panigale.\nNel 1970 progett\u00f2 la GT 750, primo veicolo ad utilizzare il motore V2. La validit\u00e0 del progetto trov\u00f2 la sua conferma nella\u00a0schiacciante affermazione alla prima edizione della 200 Miglia di Imola (1972) ed il trionfo di Hailwood al Tourist Trophy nel 1978.\nNel 1977 realizz\u00f2 il Pantah 500 con distribuzione comandata a cinghia. Con esso vinse 4 campionati mondiali TT2. Messa in produzione nel 1979, fu l'ultima delle sue realizzazioni. La Ducati 600 vinse per quattro anni di seguito il Campionato Mondiale (1981-1984), ponendo le basi per la seconda rinascita della Ducati. Taglioni si occup\u00f2 anche della Ducati 750 F1, moto che sostitu\u00ec la Pantah a partire dal 1985.\nDopo la collocazione a riposo Taglioni rimase vicino alla Ducati, offrendo la sua enorme esperienza come consulente.\nFabio Taglioni mor\u00ec a Bologna il 18 luglio 2001.\nAl dirigente di una casa motociclistica giapponese, che gli offr\u00ec un contratto sontuoso, Taglioni replic\u00f2 in romagnolo: \u201c\"A n' p\u00f2ss avi\u00e8m da la mi Rum\u00e2gna, parch\u00e9 dal n\u00f2star p\u00e8rt u s m\u00e2gna d'j b\u00f2n capl\u00e9t\"\u201d."}
{"id": "912316", "revid": "76092", "url": "https://it.wikipedia.org/wiki?curid=912316", "title": "Agricultura", "text": ""}
{"id": "912321", "revid": "17351", "url": "https://it.wikipedia.org/wiki?curid=912321", "title": "Messerschmitt Me.323", "text": ""}
{"id": "912323", "revid": "17351", "url": "https://it.wikipedia.org/wiki?curid=912323", "title": "Messerschmitt Me-323", "text": ""}
{"id": "912325", "revid": "17351", "url": "https://it.wikipedia.org/wiki?curid=912325", "title": "Me-323", "text": ""}
{"id": "912327", "revid": "17351", "url": "https://it.wikipedia.org/wiki?curid=912327", "title": "Me.323", "text": ""}
{"id": "912330", "revid": "17351", "url": "https://it.wikipedia.org/wiki?curid=912330", "title": "Me 323", "text": ""}
{"id": "912345", "revid": "1870773", "url": "https://it.wikipedia.org/wiki?curid=912345", "title": "Antonio Rotondo", "text": "Medico di professione, Rotondo \u00e8 stato eletto per la prima volta in Parlamento nella XIV Legislatura, quando ha ottenuto un seggio al Senato della Repubblica in virt\u00f9 della candidatura nella lista dei Democratici di Sinistra nella circoscrizione Sicilia. Al Senato \u00e8 stato vicepresidente della Commissione speciale sull'Infanzia, membro della Commissione Territorio e componente delle Commissioni d'inchiesta sul Servizio sanitario nazionale, sul Ciclo dei rifiuti e sulle attivit\u00e0 illecite ad esso connesse e sull'Uranio impoverito.\nAlle elezioni politiche del 2006 \u00e8 stato candidato alla Camera dei deputati nella lista de l'Ulivo per la circoscrizione Sicilia 2. Alla Camera \u00e8 componente delle Commissioni Trasporti, Agricoltura e Antimafia.\nDopo il IV Congresso dei Democratici di Sinistra che sancisce la nascita del Partito Democratico aderisce al Movimento Sinistra Democratica e si iscrive al gruppo parlamentare medesimo.\nNell'aprile del 2009 aderisce al Partito Democratico."}
{"id": "912348", "revid": "547034", "url": "https://it.wikipedia.org/wiki?curid=912348", "title": "Saga (gruppo musicale)", "text": "I Saga sono stati un gruppo musicale progressive rock canadese originario di Oakville, in Ontario e formatosi nel 1977 da una costola del gruppo musicale canadese The Fludd.\nStoria.\nLa prima formazione comprendeva il cantante e tastierista (e talvolta bassista) Michael Sadler, i fratelli Jim e Ian Chrichton, rispettivamente al basso e alle tastiere basse l'uno, e alla chitarra l'altro, il tastierista Peter Rochon, ed il batterista Steve Negus.\nIl genere proposto \u00e8 un rock tecnologico dall'impronta progressive, contraddistinto da un massiccio utilizzo delle tastiere.\nL'8 aprile del 1978 viene rilasciato il loro primo album, omonimo, che ottiene un modesto successo in patria e vende 30.000 copie in Germania; long playing che vede la presenza, oltre di un grande cavallo da battaglia in sede live come \"Humble Stance\", anche dei primi due \"chapters\": canzoni, suddivise in capitoli, e in principio rilasciate in coppia, inizialmente nei primi quattro album, e poi a partire da Full Circle, sfociando nei successivi due dischi in studio, che, se inserite in ordine pur in ordine sparso, finiranno per formare una storia.\nDopo l'uscita del primo album, Rochon viene sostituito da Gregg Chadd e nel 1979 esce il secondo album, \"Images At Twilight\", che piazza il singolo \"It's Time\" alla posizione #84 della classifica canadese.\nAnche dopo il secondo album il tastierista viene nuovamente rimpiazzato ed entra cos\u00ec a far parte del quintetto Jim Gilmour.\nL'album successivo, \"Silent Knight\" del 1980, segna un'ulteriore maturazione del sound del gruppo, grazie ai singoli \"\"Don't Be Late\" e \"Careful Where You Step\".\nNel 1981 esce quello che per molti \u00e8 considerato il capolavoro della band, \"Worlds Apart\", che oltre a lanciare i singoli \"Wind Him Up\" e \"On The Loose\", due anni dopo diventa disco d'oro negli Usa.\nNel 1982 esce il primo album live ufficiale, \"In Transit\", ma dal successivo \"Heads Or Tales\", il gruppo vira verso lidi musicali pi\u00f9 accessibili e vicini alla new-wave.\nDopo \"Behaviour\", del 1985, il tastierista Jim Gilmour e il batterista Steve Negus lasciano la band e formano i GNP (Gilmour-Negus Project), con cui pubblicano un album.\nMichael Sadler e i fratelli Chrichton continuano a portare avanti la band avvalendosi di musicisti esterni, tra cui il batterista Curt Cress, che in futuro incider\u00e0 pure con Elio e le Storie Tese.\nNel 1987 esce \"Wildest Dreams\", un album di rock molto commerciale e tecnologico, che porter\u00e0 al gruppo una certa visibilit\u00e0 anche su MTV, grazie al video del singolo \"Only Time Will Tell\"\". Dopo questa pubblicazione, la band si trasferisce in Germania, dove firma un contratto con la neonata Edel AG.\n\"The Beginner's Guide To Throwing Shapes\" riporta i Saga su territori musicalmente pi\u00f9 vicini al progressive, cos\u00ec come il successivo \"The Security Of Illusion, \"che sancisce il ritorno di Gilmour e Negus, pubblicato nel 1993.\nDopo il radiofonico \"Steel Umbrellas\" del 1994, \"Generation 13\", uscito l'anno seguente, \u00e8 un concept dalla marcata influenza progressive.\nDopo \"l'alternativo\" \"Pleasure &amp; The Pain\" del 1997, la band d\u00e0 alle stampe il secondo album live ufficiale, il doppio \"Detours\".\nNel 1999, con \"Full Circle\", i Saga riprendono il tema dei \"\"Chapters\" e nel 2001 pubblicano \"House Of Cards\", che, oltre a ricevere una buona accoglienza, contiene brani veramente ispirati.\nNel 2003 il gruppo pubblica l'interlocutorio \"Marathon\", dopo il quale il batterista Steve Negus abbandona la formazione, sostituito da Christian Simpson, a cui fa seguito l'anno dopo il migliore \"Network\", ma \u00e8 nel 2006 che la band fa uscire il capolavoro del nuovo millennio, l'incredibile \"Trust\", un album che, gi\u00e0 dalla splendida copertina, segna il ritorno ai tempi migliori, sostenuto pure da un'ottima produzione e dove viene presentato il nuovo batterista Brian Doerner.\nNel 2008, dopo il buon \"10.000 Days\", il cantante Michael Sadler, dopo quasi trent'anni, (i \"10.000 giorni\" del titolo dell'album, si riferiscono al tempo dedicato alla band da parte di Sadler, ovvero 27 anni e 4,54 mesi) decide di lasciare il gruppo per dedicarsi alla famiglia e viene sostituito con Rob Moratti, gi\u00e0 frontman dei Final Frontier. Nello stesso anno esce la prima biografia ufficiale del gruppo, \"Saga - The Biography\"\" scritta dal giornalista rock Edwin Ammerlaan.\nIl 29 marzo 2009 \u00e8 stato pubblicato il nuovo album in studio, \"The Human Condition\", il primo che vede Moratti al microfono, l'unico in studio; con l'estemporaneo vocalist, incideranno e rilasceranno anche il disco dal vivo Heads or Tales - Live, una rivisitazione dell'omonimo album dell'83.\nNel gennaio 2011 \u00e8 stato annunciato il ritorno alla voce di Michael Sadler che effettivamente riappare come cantante nel successivo album 20/20 pubblicato nel luglio del 2012.\nIl 3 settembre 2016, a seguito di trentadue anni di assenza dai palchi italiani, la band si esibisce, in qualit\u00e0 di headliner, nella seconda serata del festival gratuito Veruno Prog Festival, nella cittadina piemontese di Veruno, in provincia di Novara.\nNella seconda met\u00e0 del 2017, tramite un comunicato in video apparso su facebook, Sadler, annuncia che il prossimo tour che si appresteranno a intraprendere, sar\u00e0 l'ultimo della band, in seguito al quale, e alla partecipazione dell'itinerante serie di shows \"Cruise to the edge\" nel febbraio del 2018 (crociera organizzata, con spettacoli live di band di rock progressivo al suo interno), dopo quarant'anni di carriera, si scioglier\u00e0 definitivamente."}
{"id": "912361", "revid": "121730081", "url": "https://it.wikipedia.org/wiki?curid=912361", "title": "Archie Moore", "text": "Pugile afroamericano, fu campione dei pesi mediomassimi dal 17 dicembre 1952, quando sconfisse ai punti l'italoamericano Joey Maxim, al febbraio del 1962, quando il titolo gli fu strappato \"a tavolino\". Tra i pesi massimi, combatt\u00e9 contro il campione mondiale Rocky Marciano e il ventenne astro nascente Cassius Clay.\nLa carriera.\nLa giovinezza difficile e gli inizi nei pesi medi.\nArchie Moore ebbe una giovinezza difficile durante la quale fu rinchiuso in un riformatorio, da dove usc\u00ec nel 1934. Si avvicin\u00f2 al pugilato nel 1935 e divenne professionista nel 1938, combattendo tra i pesi medi. Gi\u00e0 nel 1939 combatteva ad altissimi livelli, al punto di incontrare l'ex campione mondiale Teddy Yarosz, ancora ai vertici della propria carriera, che lo batt\u00e9 ai punti.\nNel 1941 fu costretto a ritirarsi temporaneamente a causa di una serie di ulcere allo stomaco, ma dopo quasi un anno di inattivit\u00e0 pot\u00e9 riprendere a combattere. Nel 1943 divenne campione dei pesi medi della California. Nel 1944 incontr\u00f2 il fortissimo Charley Burley, da cui fu battuto ai punti dopo aver subito ben 4 KD.\nIl passaggio ai mediomassimi.\nNel 1945, dopo 72 vittorie, 9 sconfitte e 6 pareggi, incontr\u00f2 il grande mediomassimo Jimmy Bivins, che lo sovrastava con il peso (18 libbre in pi\u00f9) e che lo batt\u00e9 per KO al 6\u00ba round. Nel 1946 e nel 1947 interruppe il corso di una serie di vittorie, incontrando il futuro campione del mondo dei massimi Ezzard Charles, che lo sconfisse in entrambe le occasioni.\nMoore conquist\u00f2 il titolo di campione della California anche dei mediomassimi e poi si prese la rivincita con Bivins, che sconfisse per KOT al 9\u00ba round. Nel 1948 perse nuovamente per KO all'8\u00ba round contro Ezzard Charles. Batt\u00e9 ancora Bivins ai punti, al termine di un incontro difficile, dopo aver subito un KD. Nel 1949 inferse la prima sconfitta ad Harold Jonhson, che gli succeder\u00e0 sul trono mondiale dei mediomassimi.\nNello stesso anno Moore incontr\u00f2 ancora Bivins, battendolo per KO all'8\u00ba round e ancora nel 1951, battendolo per KOT al 9\u00ba round. Tra il 1951 e il 1952, combatt\u00e9 tre incontri consecutivi nuovamente contro Harold Johnson, con un bilancio di due vittorie e una sconfitta, tutti ai punti.\nCampione del mondo dei mediomassimi e le due sfide al titolo mondiale dei massimi.\nAi vertici dei mediomassimi da anni, nel dicembre del 1952 strapp\u00f2 il titolo mondiale a Joey Maxim, con ampio margine di punti. Si aggiudic\u00f2 anche le due rivincite con titolo in palio, combattute rispettivamente il 24 giugno 1953 e il 27 gennaio 1954, in entrambi i casi ai punti con verdetto unanime, anche se con margine pi\u00f9 contenuto. \nDifese in seguito la cintura mondiale contro Harold Jonhson, nel quinto incontro tra i due che fu ancora una volta appannaggio di Moore per knock-out tecnico alla quattordicesima ripresa. Fino a quel momento il match, di grande intensit\u00e0, era sostanzialmente in equilibrio, con un giudice che vedeva Moore in concreto vantaggio, un altro Johnson avanti per un solo punto e il terzo pari con preferenza Moore. Al decimo round Johnson era riuscito ad atterrare Moore, per poi finire al tappeto al quattordicesimo. Pur rialzandosi al conto di quattro, fu dichiarato impossibilitato a proseguire dall'arbitro che assegn\u00f2 la vittoria al trentasettenne campione del mondo. L'ultimo round di questo match \u00e8 stato definito \"round of the year\" 1954 dalla rivista specializzata Ring Magazine. Moore batt\u00e9 poi Nino Valdes, ai punti, e l'ex campione mondiale dei medi, Bobo Olson, per KO al 3\u00ba round. Anche l'ultimo round di questo match \u00e8 stato definito \"round of the year\" per il 1955.\nNello stesso anno fu designato sfidante al titolo mondiale dei pesi massimi detenuto dall'imbattuto Rocky Marciano. Dopo aver messo al tappeto l'italoamericano con un magistrale destro d'incontro nel 2\u00ba round (uno dei due soli KD subiti dall'invitto italoamericano nel corso della carriera), Moore fu atterrato ben 5 volte e infine fu sconfitto per KO al 9\u00ba round. Il match \u00e8 stato inserito al 76\u00ba posto nella classifica stilata da Ring Magazine dei migliori match della storia del pugilato, con titolo in palio.\nTornato a difendere il proprio titolo dei mediomassimi, Moore sconfisse, nel 1956, il pugile di Trinidad Yolande Pompey. Cinque mesi pi\u00f9 tardi, a quasi quarant'anni, fu designato per contendere al ventunenne Floyd Patterson il titolo lasciato vacante da Marciano. Pur essendo favorito 9-5, Moore fu battuto per KO al 5\u00ba round.\nMoore continu\u00f2 a difendere vittoriosamente il titolo dei mediomassimi contro Tony Antony e due volte contro il canadese Yvon Durelle. Il match contro quest'ultimo, combattuto il 10 dicembre 1958 e vinto da Moore per KO all'11\u00ba round \u00e8 collocato al 26\u00ba posto nella classifica dei pi\u00f9 grandi combattimenti stilata da Ring Magazine.\nIl 25 ottobre 1960 la NBA lo dichiar\u00f2 decaduto dal titolo mondiale, essendo passati oltre sei mesi anni dalla sua ultima difesa. Rimase in possesso di uno \"status\" che oggi si direbbe \"lineare\" e continuava ad essere riconosciuto Campione del mondo dalla Commissione Atletica dello Stato di New York. \nQuattro giorni, al Palazzo dello Sport di Roma, Moore incontr\u00f2 il campione italiano Giulio Rinaldi, in un match non valido per il titolo. Inaspettatamente ma meritatamente, Rinaldi vinse ai punti in 10 round. Inflisse a Moore perfino un conteggio in piedi sino all'otto, nell'ultimo round. \nIl 10 giugno 1961, al Madison Square Garden di New York, Moore concesse al pugile di Anzio la chance per il titolo mondiale dei mediomassimi. Rinaldi non segu\u00ec i consigli del suo manager Proietti e attacc\u00f2 a testa bassa contro il quarantaquattrenne campione. Moore, dall'alto della sua immensa esperienza, ebbe buon gioco a colpirlo d'incontro e seppe infliggergli una severissima sconfitta ai punti: otto le riprese di vantaggio, secondo l'arbitro Ruby Goldstein; sette secondo un giudice e quattro secondo l'altro.\nRisalito nei pesi massimi, il 13 ottobre 1961 batt\u00e9 l'ex campione olimpico Pete Rademacher, gi\u00e0 sfidante di Patterson al titolo mondiale, per KOT al sesto round. \nSinch\u00e9, il 10 febbraio 1962, non riuscendo a rimanere nei limiti di peso dei mediomassimi, anche la Commissione Atletica dello Stato di New York lo dichiar\u00f2 decaduto dal titolo mondiale.\nIl declino.\nNel maggio 1962, Moore fu inaspettatamente costretto al pari in 10 round dal 27enne italoamericano Willie Pastrano, pi\u00f9 leggero di oltre sette kg e che un anno pi\u00f9 tardi avrebbe conquistato il mondiale dei mediomassimi strappandolo a Harold Johnson. L'arbitro dell'incontro aveva addirittura visto vincitore Pastrano per cinque riprese a quattro. \nIl 15 novembre 1963 l'indomabile pugile del Mississippi fu battuto per KOT al 4\u00ba round dal futuro campione del mondo dei massimi Cassius Clay che lo atterr\u00f2 tre volte nello stesso round. Si ritir\u00f2 dopo l'incontro successivo, nel marzo 1963, vinto per KOT al terzo round su Mike DiBiase, ad oltre quarantasei anni.\nBilancio di una lunga carriera.\nLa carriera professionistica di Archie Moore \u00e8 durata 24 anni (1939-1963). Il suo regno tra i mediomassimi \u00e8 durato un decennio, pi\u00f9 di quello di ogni altro campione del mondo della categoria. Incontr\u00f2 pi\u00f9 volte i pi\u00f9 forti mediomassimi della sua epoca\u02d0 5 volte Jimmy Bivins (quattro vittorie e una sconfitta); cinque volte Harold Johnson (quattro vittorie e una sconfitta); 3 volte Joey Maxim (3 vittorie). La sua \"bestia nera\" \u00e8 stato Ezzard Charles che, pur avendolo battuto tre volte, non ha mai indossato la cintura di campione del mondo della categoria. Tra i massimi \u00e8 stato l'unico pugile ad aver incontrato sia Rocky Marciano che Cassius Clay. Detiene ancora oggi il record di vittorie prima del limite: ben 132. \nLa rivista Ring Magazine lo ha classificato al 4\u00ba posto nella propria classifica dei pi\u00f9 grandi \"picchiatori\" di ogni tempo, davanti a \"mostri sacri\" come Jack Dempsey, George Foreman, Rocky Marciano e Sonny Liston. \nLa International Boxing Hall of Fame lo ha ammesso fra i pi\u00f9 grandi pugili di ogni tempo. Nel 1994 e nel 2002 la rivista The Ring lo ha collocato al secondo posto come il miglior peso mediomassimo della storia del pugilato, facendolo precedere da Ezzard Charles. \u00c8 presente anche nella classifica dei pesi massimi della stessa rivista (1998), al 29\u00ba posto. Nella classifica degli 80 migliori pugili di tutte le categorie degli ultimi 80 anni, invece, Ring Magazine lo ha inserito al 14\u00ba posto.\nVita dopo la boxe.\nTerminata la carriera, Moore divenne un attivista nella causa dei Neri d'America. Fu anche attore caratterista in varie produzioni cinematografiche e televisive. Nel 1975 partecip\u00f2 al film \"Io non credo a nessuno\" nella parte del cuoco. \nMor\u00ec 4 giorni prima del suo 82\u00ba compleanno a causa di un attacco cardiaco."}
{"id": "912365", "revid": "765509", "url": "https://it.wikipedia.org/wiki?curid=912365", "title": "GALS!", "text": "GALS! \u00e8 un manga \"sh\u014djo\" scritto e disegnato da Mihona Fujii, pubblicato in Giappone sulla rivista \"Ribon\" di Sh\u016beisha dal dicembre 1998 al maggio 2002. L'opera \u00e8 nota per essere uno spaccato di vita delle sub-culture urbane che popolano i quartieri di Tokyo, riportandone i modi, i costumi, le ritualit\u00e0 ed il linguaggio: \"GALS!\" si trova quindi costantemente a met\u00e0 fra il fumetto comico (quale \u00e8) ed il saggio sociologico (quale risulta essere).\nUn adattamento a serie televisiva anime, intitolato e prodotto dallo studio Pierrot, \u00e8 stato trasmesso in Giappone su TV Tokyo dall'aprile 2001 al marzo 2002.\nIn Italia il manga \u00e8 stato pubblicato da Dynamic Italia fra il febbraio 2003 e il settembre 2004, mentre la serie anime \u00e8 stata mandata in onda su Rai Due, col titolo \"Super GALS! Tre ragazze alla moda\", nel 2003 trasmettendo solamente 26 episodi.\nUn sequel del manga \u00e8 stato pubblicato da novembre 2019 sull'app \"Manga Mee\" di Sh\u016beisha.\nTrama.\nRan Kotobuki \u00e8 una sedicenne autoproclamatasi \"la pi\u00f9 grande gal del mondo\", del tutto determinata a vivere la propria intera esistenza seguendo i dettami etici ed estetici delle kogal, ed anche per tale ragione ha ottenuto la reputazione della pi\u00f9 rispettata gal di Shibuya, dedicando la sua vita al divertimento. Tuttavia Ran proviene da una famiglia di poliziotti da generazioni, infatti anche i genitori ed il fratello maggiore Yamato sono in polizia, mentre sua sorella minore, gi\u00e0 da bambina, sogna di intraprendere la tradizione di famiglia; Ran invece, come si pu\u00f2 immaginare, ha altri obiettivi per il proprio futuro, bench\u00e9 abbia ereditato il senso della giustizia.\nLa serie ruota attorno alla vita quotidiana di Ran e delle sue due amiche Miyu Yamazaki e Aya Hoshino, affrontando anche temi piuttosto delicati come i rapporti familiari, i problemi della crescita, le questioni legate all'adolescenza e fenomeni sociali come l'enjo k\u014dsai.\nManga.\nIl manga, composto da 40 capitoli pi\u00f9 vari extra, \u00e8 stato pubblicato sulla rivista \"Ribon\" a partire dal dicembre 1998 al maggio 2002 e successivamente \u00e8 stato serializzato in 10 tank\u014dbon per conto della Sh\u016beisha, pubblicati tra il 6 agosto 1999 e il 15 luglio 2002. In Italia \u00e8 stato pubblicato da Dynamic Italia dal febbraio 2003 al novembre 2004, successivamente raccolto in due grandi BOX nel luglio e agosto 2007.\nSequel.\nUn sequel \u00e8 stato pubblicato sull'app \"Manga Mee\" a partire dal novembre 2019 e successivamente \u00e8 stato serializzato in 3 tank\u014dbon per conto della Sh\u016beisha, pubblicati dal 24 aprile 2020.\nAnime.\n\"GALS!\" \u00e8 stato adattato in una serie anime di 52 episodi, intitolata , dallo studio Pierrot, andata in onda tra il 1\u00ba aprile 2001 e il 31 marzo 2002 su TV Tokyo.\nIn Italia, editi dalla Dynamic Italia, sono arrivati solamente i primi 26 episodi con il titolo \"Super GALS! Tre ragazze alla moda\"; il 27, pur essendo stato doppiato, non \u00e8 stato mai trasmesso e/o raccolto in VHS o DVD. La serie \u00e8 stata trasmessa su Rai Due a partire dal 28 luglio 2003 in versione integrale, ma dopo solo sei episodi \u00e8 stata soppressa a causa di \"termini non adatti alla fascia protetta\". Successivamente nell'estate 2005, \u00e8 stata riproposta con un nuovo doppiaggio censurato: ad esempio, le ragazze \"ganguro\" vengono rinominate \"abbronzate\" e i dialoghi del primo episodio sul fatto che Aya faccia enjo k\u014dsai sono stati tutti cambiati, facendo credere che la ragazza sia invece una spendacciona. Il primo doppiaggio integrale \u00e8 tuttavia presente nelle VHS e nei DVD pubblicati dalla Dynamic Italia ed \u00e8 stato reso disponibile sul sito VVVVID.\nSigle.\nLa sigla italiana, interpretata dai Raggi Fotonici con testo di Fabrizio Mazzotta e Mirko Fabbreschi, segue lo stesso arrangiamento della sigla di testa giapponese e viene usata sia in apertura che in chiusura.\nTrasmissioni e adattamenti nel mondo.\nL'anime \u00e8 stato trasmesso, oltre che in Giappone e in Italia, anche in diversi Paesi in tutto il mondo."}
{"id": "912369", "revid": "119982052", "url": "https://it.wikipedia.org/wiki?curid=912369", "title": "Turnera diffusa", "text": "La damiana (\"Turnera diffusa\" ) \u00e8 un piccolo arbusto appartenente alla famiglia delle Turneracee (Passifloraceae secondo la classificazione APG), proveniente dal Messico, Texas, Caraibi e Sudamerica.\nUsi.\nUtilizzata dagli indigeni fin dall'antichit\u00e0, le vengono attribuite propriet\u00e0 afrodisiache e psicostimolanti.\nIl principio attivo della damiana, la damianina, non \u00e8 stato ancora identificato con precisione ed agirebbe verosimilmente con un meccanismo d'azione parasimpaticolitico, avendo effetti rilassanti sul sistema nervoso centrale. In realt\u00e0, ricercando fra le varie fonti, emerge che si tratta di un rimedio naturale piuttosto efficace, anche contro i deficit erettivi e capace di incrementare la massa spermatica. \u00c8 da tempo approvato dalla farmacopea statunitense, mentre quella tedesca ne d\u00e0 una valutazione critica.\nSul mercato viene venduta in foglie o, pi\u00f9 comunemente, sotto forma di capsule e compresse. La damiana in foglie pu\u00f2 essere assunta come infuso oppure fumata. Se assunta in modo considerevole pu\u00f2 indurre lievi effetti psicotropi."}
{"id": "912372", "revid": "1342115", "url": "https://it.wikipedia.org/wiki?curid=912372", "title": "Rocco Crimi", "text": "Biografia.\nNato a Galati Mamertino (Messina), ma vive a Roma. Farmacista di professione. Simpatizzante democristiano dalla giovent\u00f9, approda in Forza Italia fin dalla nascita del partito nel 1994.\nNello stesso anno Crimi viene eletto alla Camera dei deputati per la prima volta nella XII legislatura, quando \u00e8 candidato dal Polo delle Libert\u00e0 nel collegio Messina-Centro storico in collegamento con Forza Italia.\nRiconfermato nella legislatura successiva nello stesso collegio e in collegamento con la stessa lista, \u00e8 componente della Commissione Finanze di Montecitorio.\nRicandidato alle elezioni politiche del 2001 nello stesso collegio e in collegamento con la stessa lista, viene rieletto ed \u00e8 componente delle commissioni Affari esteri, Cultura, Affari sociali e Politiche dell'Unione europea della Camera.\nCrimi \u00e8 rieletto alle elezioni politiche del 2006 in virt\u00f9 delle candidature nelle liste di Forza Italia per le circoscrizioni Sicilia 2 e Lazio 2 ed ha optato per quest'ultima. Alla Camera \u00e8 componente della Commissione Affari sociali.\nNello stesso periodo si occupa dell'amministrazione nazionale per il coordinamento di Forza Italia. Nel 2006 il suo nome compare sul mazzo di carte realizzato per la campagna elettorale di Forza Italia, di cui \u00e8 committente responsabile.\nNel 2008 \u00e8 rieletto al Parlamento per Il Popolo della Libert\u00e0 e nominato Sottosegretario di Stato alla Presidenza del Consiglio con delega allo Sport. Ricopre dal 2008 anche l'incarico di Tesoriere nazionale del PdL.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 24 marzo 2014 diventa membro del Comitato di Presidenza di Forza Italia. Al 2016, secondo il sito Openpolis.it, risulta essere al 615.mo posto su 630 nella classifica per l'indice di produttivit\u00e0 (17,31% di presenze e 82,69% di assenze).\nDopo 24 anni trascorsi ininterrottamente in Parlamento, nel 2018 non si ricandida alle elezioni politiche."}
{"id": "912408", "revid": "486946", "url": "https://it.wikipedia.org/wiki?curid=912408", "title": "Turnera Aphrodisiaca", "text": ""}
{"id": "912412", "revid": "22475", "url": "https://it.wikipedia.org/wiki?curid=912412", "title": "Pausinystalia johimbe", "text": "La Johimbe o Yohimbe (\"Pausinystalia johimbe\" ) \u00e8 un albero della famiglia delle Rubiaceae, originario dell'Africa centro-occidentale.\nLa sua corteccia contiene un alcaloide, la yohimbina, con propriet\u00e0 afrodisiache, grazie ad un effetto di vasodilatazione periferica simile a quello del sildenafil.\nDescrizione.\nAlbero di altezza elevata. Ha foglie grandi, glabre, cuoiose e fiori grandi raccolti in infiorescenze ombrelliformi."}
{"id": "912416", "revid": "1005847", "url": "https://it.wikipedia.org/wiki?curid=912416", "title": "Ugo Grimaldi", "text": "Biografia.\nAssessore Regionale all'Ambiente e Territorio della Regione Siciliana nella Giunta Provenzano di centrodestra (1996-1998).\nGrimaldi \u00e8 approdato per la prima volta alla Camera dei deputati nella XIV Legislatura, quando \u00e8 stato candidato dalla Casa delle libert\u00e0 nel collegio maggioritario di Enna in collegamento con la lista civetta Abolizione dello scorporo.\nAlla Camera \u00e8 stato componente delle Commissioni Agricoltura e sul Ciclo dei rifiuti e sulle attivit\u00e0 illecite ad esso connesse.\nCandidato nuovamente alle elezioni politiche del 2006, questa volta nella lista di Forza Italia per la circoscrizione Sicilia 2, ed eletto in virt\u00f9 della rinuncia di Rocco Crimi, che ha optato per un'altra circoscrizione, nella XV Legislatura \u00e8 stato componente delle Commissioni Agricoltura e sul Ciclo dei rifiuti e sulle attivit\u00e0 illecite ad esso connesse. \u00c8 stato poi rieletto nel 2008 per il Popolo della Libert\u00e0. Nell'estate 2011 abbandona il PdL per Forza del Sud confluendo nel Gruppo misto.\nIl 18 gennaio 2012 alla Camera nasce la componente \u201cGrande Sud-Ppa\u201d che raccoglie tutti i deputati vicini a Forza del Sud finora iscritti al Gruppo misto, non iscritto a nessuna componente. Vi aderiscono 9 deputati :Gianfranco Miccich\u00e9, Pippo Fallica, Maurizio Iapicca,Grimaldi, Giacomo Terranova, Marco Pugliese, Francesco Stagno d'Alcontres, Gerardo Soglia. Aderisce alla componente anche Aurelio Misiti (ex IdV) gi\u00e0 Sottosegretario di Stato e Viceministro del Ministero delle Infrastrutture e dei Trasporti del Governo Berlusconi IV, che diventa capogruppo della nuova componente e vicepresidente del Gruppo misto."}
{"id": "912417", "revid": "7563622", "url": "https://it.wikipedia.org/wiki?curid=912417", "title": "Ugo Gianfranco Grimaldi", "text": ""}
{"id": "912422", "revid": "7563633", "url": "https://it.wikipedia.org/wiki?curid=912422", "title": "Ugo Maria Gianfranco Grimaldi", "text": ""}
{"id": "912426", "revid": "1305772", "url": "https://it.wikipedia.org/wiki?curid=912426", "title": "Spirits Having Flown", "text": "Spirits Having Flown \u00e8 il quindicesimo album in studio del gruppo musicale inglese Bee Gees, pubblicato il 5 febbraio 1979.\nRaggiunse la prima posizione nella Billboard 200 per sei settimane, in Australia, Canada, Francia, Italia, Svezia, Norvegia, Nuova Zelanda, Regno Unito e Germania, la seconda in Austria e Giappone e la terza in Olanda. Complessivamente ad oggi ne sono state vendute oltre 30 milioni di copie.\nTracce.\nTesti e musiche dei Bee Gees."}
{"id": "912441", "revid": "36426", "url": "https://it.wikipedia.org/wiki?curid=912441", "title": "San Giovanni de' Fiorentini", "text": ""}
{"id": "912458", "revid": "486946", "url": "https://it.wikipedia.org/wiki?curid=912458", "title": "Regionalliga S\u00fcd", "text": ""}
{"id": "912467", "revid": "339392", "url": "https://it.wikipedia.org/wiki?curid=912467", "title": "Rodna Vera", "text": ""}
{"id": "912473", "revid": "30794", "url": "https://it.wikipedia.org/wiki?curid=912473", "title": "Interleuchine", "text": "Le interleuchine sono proteine secrete da cellule del sistema immunitario (Linfociti, cellule NK, fagociti, cellule dendritiche) e, in alcuni casi, anche da cellule endoteliali e cellule epiteliali, durante la risposta immunitaria.\nIl termine interleuchina non deriva da inter-leucociti come si potrebbe interpretare, ma dal nome della citt\u00e0 svizzera di Interlaken, dove un gruppo di ricercatori riuniti in una birreria coni\u00f2 questo nome in omaggio alla citt\u00e0.\nFunzioni.\nGrazie alla secrezione di interleuchine le cellule del sistema immunitario possono regolare l'attivit\u00e0 di altre cellule, innescando uno dei pi\u00f9 importanti meccanismi di comunicazione cellulare a livello del sistema immunitario. La loro azione pu\u00f2 essere autocrina, paracrina e, in rari casi, endocrina.\nTipologia.\nAl 2011 sono note 35 forme di interleuchine (pi\u00f9 diversi trascritti alternativi per alcune di esse).\nPatologie correlate.\nAlcuni disordini dell'omeostasi delle interleuchine hanno un ruolo eziopatogenico in diverse malattie, scoperte negli ultimi anni:\nFarmaci.\nFra i principi attivi utilizzati per combattere le varie malattie che insorgono per uno scompenso delle interluchine, vengono utilizzati i farmaci immunoterapici:"}
{"id": "912475", "revid": "339392", "url": "https://it.wikipedia.org/wiki?curid=912475", "title": "Ridna Vira", "text": ""}
{"id": "912481", "revid": "339392", "url": "https://it.wikipedia.org/wiki?curid=912481", "title": "Rodzima Wiara", "text": ""}
{"id": "912498", "revid": "1543377", "url": "https://it.wikipedia.org/wiki?curid=912498", "title": "Bundesliga", "text": "La 1. Fu\u00dfball-Bundesliga (dal tedesco: \"Prima lega calcistica federale\"), nota semplicemente come Bundesliga, \u00e8 la massima serie professionistica del campionato tedesco di calcio. Dipende organizzativamente dalla Deutsche Fu\u00dfball Liga GmbH e disciplinarmente dalla Deutscher Fu\u00dfball-Bund, la federcalcio tedesca. Comprende 18 squadre.\nSe il campionato risale all'inizio del XX secolo, la Bundesliga inizi\u00f2 solo nell'agosto 1963: l'edizione 1963-1964, difatti, fu la prima a girone unico. Sulla continuit\u00e0 dei titoli la DFB \u00e8 ambigua, dato che riconosce un unico albo d'oro, ma d\u00e0 pi\u00f9 peso ai titoli di Bundesliga, come per l'assegnazione delle stelle.\nSono 56 i club che hanno disputato sino a oggi la competizione. La squadra pi\u00f9 vittoriosa \u00e8 il , vincitrice di 31 edizioni, di cui solo una antecedente la fondazione della lega, che nella stagione 2021-2022 raggiunge il quale squadra che ha disputato pi\u00f9 edizioni del torneo (57).\nAl termine della stagione 2020-2021, la Bundesliga occupa il 4\u00ba posto nel ranking UEFA per competizioni di club. Nel 2020 si \u00e8 posizionata al 5\u00ba posto della classifica mondiale dei campionati stilata annualmente dall'IFFHS (4\u00ba posto a livello continentale).\nFormula.\nAlla massima divisione del campionato tedesco partecipano 18 squadre, che si affrontano in gare di andata (da agosto a dicembre) e ritorno (da gennaio a maggio): \u00e8 prevista una lunga pausa invernale. Dalla stagione 1995-96 il regolamento assegna 3 punti alla squadra vincitrice dell'incontro, zero punti a quella sconfitta e un punto a entrambe in caso di pareggio.\nLa squadra campione di Germania conquista il Deutsche Meisterschale, e viene ammessa alla fase a gironi della UEFA Champions League. Ai fini dell'accesso alla Champions sono utili anche i piazzamenti dal secondo al quarto posto. La quinta squadra partecipa alla UEFA Europa League insieme alla vincitrice della Coppa nazionale; la vincitrice della coppa e la quinta classificata accedono direttamente alla fase a gironi mentre la sesta classificata ha invece accesso al playoff di Conference League. Le ultime due squadre classificate retrocedono in 2. Fu\u00dfball-Bundesliga, mentre la terzultima disputa uno spareggio contro la 3\u00aa classificata della seconda divisione.\nIn caso di arrivo in parit\u00e0, i criteri per la compilazione della classifica finale sono:\nStoria.\nCome praticamente tutte le nazioni d'Europa, i primi campionati di calcio in Germania si svolgono in due turni: si inizia con una fase locale o regionale, e in seguito i vincitori di questa si sfidano tra di loro per conquistare il titolo nazionale. A ogni modo nel 1963, anno di creazione della Bundesliga, \u00e8 rimasta nel continente quasi solo la Germania, o meglio la Germania Ovest, a non avere un unico girone all'italiana che riunisca in s\u00e9 tutte le migliori squadre del Paese.\nStoricamente in Germania nacque prima la Verbandsliga, sostituita tra il 1933 e il 1944 dalla Gauliga; questa si estendeva su tutto il territorio occupato dalla Germania nazista, perci\u00f2 vi parteciparono anche delle squadre oggi facenti parte di altri campionati, una su tutte il Rapid Vienna, compagine austriaca che vinse il titolo nella stagione 1940-1941.\nNel dopoguerra la Germania fu divisa, ma, mentre nella parte orientale nasceva quasi subito la DDR-Oberliga, in quella occidentale partivano nel 1945 l'Oberliga S\u00fcd e la S\u00fcdwest, a cui seguiva l'anno dopo la Berlin, e infine nel 1947 si aggiungevano la West e la Nord. Come in passato, per\u00f2, ciascuno di questi tornei laureava il proprio campione, e in una seconda fase solo le migliori squadre di ciascuno di essi, generalmente due, si sfidavano tra di loro per conquistare il titolo nazionale.\nUn primo tentativo di cambiamento si verificava per\u00f2 gi\u00e0 nel 1949: fu l'allora presidente del Colonia, Franz Kremer, a esprimersi a favore della creazione di unico campionato nazionale. Un altro sostenitore dell'idea era Sepp Herberger, l'allenatore della Nazionale tedesca che nel 1954 conquist\u00f2 il Mondiale svizzero compiendo il \"Miracolo di Berna\". Costui caldeggiava anche l'introduzione del professionismo, e credeva che entrambi questi cambiamenti fossero indispensabili per trattenere i migliori giocatori, necessari sia per vincere a livello internazionale che per formare una Nazionale competitiva. Tuttavia fu solo nel 1957 che inizi\u00f2 un primo tentativo, poi fallito, di dar vita a un unico torneo nazionale. Un altro autorevole parere favorevole lo espresse anche Hermann Neuberger, che era membro della DFB, organismo di cui in futuro sarebbe diventato presidente.\nL'impulso definitivo arriva per\u00f2 solo nell'estate del 1962, in seguito all'eliminazione della Nazionale dal Mondiale cileno. Il progetto ottiene la necessaria approvazione al Westfalenhalle di Dortmund il 28 luglio di questo anno, e in questa sede viene prevista anche l'introduzione di una sorta di professionismo. Viene deciso che il nuovo campionato partir\u00e0 dalla stagione 1963-1964, e che sar\u00e0 composto da sedici squadre di altrettante citt\u00e0 diverse; queste verranno poi scelte, non senza polemiche, in base ai risultati conseguiti dalle stesse negli ultimi anni. I rimanenti club delle Oberligen andranno invece a formare il nuovo secondo livello, la Regionalliga, che condivider\u00e0 col vecchio massimo torneo la stessa suddivisione geografica; ci saranno quindi cinque gironi a fronte di due sole promozioni, pertanto saranno necessari i play-off.\nCos\u00ec la prima giornata della Bundesliga si gioca il 24 agosto 1963, mentre il primo gol \u00e8 segnato da Timo Konietzka del dopo meno di un minuto dall'inizio della partita, che \u00e8 giocata contro il . Questa prima stagione viene dominata dal Colonia, ma gi\u00e0 nella successiva, che viene invece vinta dal Werder, si presenta un problema: l'Hertha Berlino viene scoperto a effettuare dei pagamenti irregolari verso alcuni dei suoi calciatori, e viene pertanto retrocesso. Si decide in primo luogo di allargare il campionato a diciotto squadre, per non dover scegliere chi retrocedere tra il Karlsruhe e lo Schalke 04, e poi di ripescare una squadra di Berlino Ovest, in modo da non lasciare la citt\u00e0 senza una sua rappresentante. La prescelta \u00e8 il Tasmania, che per\u00f2 accumula una serie di record negativi, alcuni dei quali a tutt'oggi ineguagliati, e retrocede in Regionalliga dopo una sola stagione.\nQuesto titolo viene vinto dal Monaco 1860, ma ci sono almeno due motivi per ricordare la stagione: il primo \u00e8 l'esordio di Bayern Monaco e Borussia M\u00f6nchengladbach, due squadre che domineranno presto il calcio tedesco e non solo, mentre Il secondo \u00e8 la conquista del primo trofeo internazionale da parte di una squadra tedesca, la Coppa delle Coppe; questa viene vinta dal Borussia Dortmund grazie anche ai quattordici gol di Lothar Emmerich, miglior marcatore anche in campionato. Nella stagione successiva lo stesso trofeo viene sollevato dal Bayern Monaco, squadra in cui comincia a mettersi in luce Gerd M\u00fcller, capocannoniere in campionato insieme a Emmerich. Il titolo 1967 e il successivo vengono conquistati da due squadre che non si ripeteranno pi\u00f9 in Bundesliga, prima l' e poi il Norimberga, che ottiene il nono successo ma retrocede in Regionalliga da campione in carica; un'altra squadra che aveva avuto buoni risultati fino a poco prima, il Monaco 1860, lo segue in quella successiva. Intanto anche l'Amburgo era arrivato a disputare la finale della Coppa delle Coppe nell'edizione 1967-1968: i tedeschi erano stati sconfitti a Rotterdam dal , ma Uwe Seeler era comunque risultato il miglior marcatore della manifestazione.\nInizia ora il periodo in cui le due squadre di cui si parlava in precedenza monopolizzano il campionato: comincia il di Branko Zebec, che realizza il double nel 1969, ed \u00e8 seguito l'anno successivo dal Borussia M\u00f6nchengladbach di Hennes Weisweiler, vincitore del campionato. Sono anni in cui M\u00fcller \u00e8 sempre il miglior \"bomber\" in Germania Ovest, ma nel 1970 lo \u00e8 anche a livello europeo: conquista quindi la sua prima Scarpa d'oro, e poco dopo anche il prestigioso Pallone d'oro. Intanto sulla panchina dei bavaresi viene chiamato Udo Lattek, giovane allenatore che mai aveva guidato un club: la squadra \u00e8 subito protagonista in un testa a testa con i campioni in carica nel campionato 1970-1971 che si risolve solo all'ultima giornata, a favore per\u00f2 di questi ultimi.\nQuesta edizione sar\u00e0 comunque ricordata anche per la scoperta di uno scandalo che coinvolge molti calciatori e dirigenti, alcuni dei quali duramente puniti: qualche club cerca di evitare a ogni costo la retrocessione in un campionato, la Regionalliga, poco pi\u00f9 che dilettantistico, e altri si offrono di aiutarlo in cambio di denaro. Per evitare il ripetersi di episodi simili viene decisa la creazione della Zweite Bundesliga, campionato anch'esso professionistico e su base nazionale, inoltre viene abolito il tetto agli ingaggi che era stato in vigore fino a quel momento.\nA questi due titoli consecutivi dei \"Puledri\" ne seguono tre dei bavaresi, che cominciano la serie vincendo il campionato 1971-1972 segnando centouno gol, record che resiste tutt'oggi; a livello personale Franz Beckenbauer vince il suo primo Pallone d'oro, mentre M\u00fcller, autore di quaranta gol, la seconda Scarpa d'oro.\nContemporaneamente queste squadre cominciano a farsi notare nella Coppa dei Campioni, soprattutto il Bayern, che trionfa nell'edizione 1973-1974 sconfiggendo 4-0 l'Atl\u00e9tico Madrid a Bruxelles nella ripetizione della finale. Aveva suscitato invece polemiche l'eliminazione del Borussia dalla Coppa dei Campioni 1971-1972: la squadra aveva battuto 7-1 al B\u00f6kelbergstadion l', ma Roberto Boninsegna era stato colpito da una lattina lanciata dagli spalti e l'incontro era stato per questo annullato. Successivamente i tedeschi vengono sconfitti 4-2 a Milano, mentre la ripetizione della partita di andata si conclude 0-0 sul neutro di Berlino, pertanto ad avanzare sono gli italiani. Il Bayern conquista il secondo trofeo di fila nel 1975, ma questa volta c'\u00e8 Dettmar Cramer in panchina; purtroppo per\u00f2 la partita, giocata a Parigi contro il Leeds United, sar\u00e0 ricordata anche per gli incidenti provocati dai tifosi inglesi fuori e dentro lo stadio.\nIntanto in campionato torna a vincere il Borussia, che trionfa anche in Coppa UEFA: stagione certamente da ricordare per Jupp Heynckes, capocannoniere in entrambi i tornei. Dopo questi successi Weisweiler lascia, e viene sostituito proprio da Lattek; con lui alla guida la squadra si aggiudica anche il campionato 1975-1976 e quello successivo. Nello stesso tempo, invece, il Bayern conquista sia la terza Coppa dei Campioni consecutiva che la Coppa Intercontinentale, mentre Beckenbauer vince il suo secondo Pallone d'oro e l'Amburgo raggiunge le semifinali della Coppa UEFA 1975-1976. I bavaresi vengono eliminati nei quarti della Coppa dei Campioni 1976-1977, ma anche questa volta una squadra tedesca raggiunge la finale: \u00e8 il Borussia. Anche se a Roma i \"Puledri\" sono sconfitti dal Liverpool, un trofeo arriva comunque in Germania Ovest: lo conquista l'Amburgo, che ad Amsterdam vince la Coppa delle Coppe. Nella stagione successiva i \"Reds\" sconfiggono nettamente gli anseatici nella Supercoppa UEFA, ma decidono di non partecipare alla Coppa Intercontinentale lasciando cos\u00ec il campo libero alla squadra di M\u00f6nchengladbach, che tuttavia viene sconfitta nel doppio confronto.\nNella seconda met\u00e0 degli anni settanta il Pallone d'oro viene conquistato regolarmente da giocatori che militano in questo campionato: a Beckenbauer seguono infatti il danese Allan Simonsen del Borussia M\u00f6nchengladbach nel 1977, e l'inglese Kevin Keegan dell'Amburgo nel 1978 e nel 1979. Intanto nel campionato 1977-1978 il Colonia di Hennes Weisweiler riesce a spezzare il duopolio Bayern-Borussia e a conquistare il titolo, finendo comunque a pari punti con questi ultimi, vincitori dei tre campionati precedenti. Il titolo viene cos\u00ec assegnato in base alla differenza reti, e a nulla serve la vittoria per 12-0 dei \"Puledri\" contro il nell'ultima giornata, che rimane per\u00f2 la migliore di sempre in Bundesliga. In questa stagione Gerd M\u00fcller \u00e8 capocannoniere per la settima e ultima volta in carriera, e insieme a lui c'\u00e8 anche Dieter M\u00fcller, unico giocatore capace di realizzare sei gol in una sola partita, record che resiste tuttora. L'anno seguente \u00e8 invece l'Amburgo di Branko Zebec a finire davanti a tutti, inoltre in questa stagione due squadre tedesche arrivano in finale in campo europeo: il Borussia M\u00f6nchengladbach, che vince la sua seconda Coppa UEFA, e il Fortuna D\u00fcsseldorf, che viene invece sconfitto nella Coppa delle Coppe.\nNella stagione 1979-1980 fa il suo esordio il , mentre il titolo viene vinto da un profondamente rinnovato; questa squadra, che \u00e8 guidata dall'ungherese P\u00e1l Csernai, \u00e8 conosciuta come \"FC Breitnigge\" perch\u00e9 ha come \"leader\" in campo Paul Breitner e Karl-Heinz Rummenigge. I bavaresi arrivano anche in semifinale nella Coppa UEFA, e qui trovano altre tre squadre militanti in questo campionato. A vincere il trofeo \u00e8 l'Eintracht Francoforte, tuttavia non meno importante \u00e8 il cammino dell'Amburgo nella Coppa dei Campioni: la squadra raggiunge la finale, ma a Madrid viene battuta nel dal Nottingham Forest, squadra che \u00e8 al secondo successo consecutivo nella manifestazione.\nIntanto anche all'inizio degli anni ottanta il Pallone d'oro viene vinto sempre da giocatori della Bundesliga, con Rummenigge che \u00e8 premiato nel 1980 e nel 1981. La stagione 1980-1981 \u00e8 l'unica alla quale non partecipa il , e segna inoltre la prima retrocessione dello , mentre nella successiva due squadre tedesche arrivano a disputare la finale in una competizione europea: il Bayern a Rotterdam nella Coppa dei Campioni e l'Amburgo di Ernst Happel nella Coppa UEFA; a sollevare i trofei sono per\u00f2 in entrambi i casi gli avversari, rispettivamente l'Aston Villa e l'IFK G\u00f6teborg.\nL'Amburgo riesce comunque a vincere il campionato, e \"fa il bis\" anche nella stagione successiva; qui raggiunge anche una nuova finale europea, questa volta nella pi\u00f9 prestigiosa Coppa dei Campioni: ad Atene, poi, basta un gol di Felix Magath per battere la e conquistare il trofeo. Il campionato 1983-1984 vede arrivare a in vetta a pari punti tre squadre, ma \u00e8 lo Stoccarda a prevalere per la miglior differenza reti.\nIl ritorna al successo nel campionato 1984-1985, nuovamente con Udo Lattek in panchina; questo \u00e8 comunque solo il primo di tre titoli consecutivi. I bavaresi ritornano inoltre a disputare una finale continentale, quella della Coppa dei Campioni 1986-1987: a Vienna \u00e8 per\u00f2 il Porto a sollevare il trofeo, anche grazie a un famoso gol di tacco realizzato da Rabah Madjer. In precedenza anche il Colonia era arrivato all'ultimo atto in una competizione europea, nella Coppa UEFA 1985-1986, ma era qui stato battuto dal .\nLattek lascia, e il Bayern torna al successo due anni dopo: infatti il titolo 1987-1988 viene conquistato dal di Otto Rehhagel, mentre successivamente \u00e8 Jupp Heynckes a guidare i bavaresi alla vittoria di due campionati di fila. In questo periodo c'\u00e8 gloria anche per il , che conquista la Coppa UEFA 1987-1988 battendo nel doppio confronto l'Espanyol. I tedeschi avevano perso l'incontro di andata per 3-0, ma riescono a rimontare in quello di ritorno; l'impresa non riesce invece allo Stoccarda l'anno successivo nella finale della stessa competizione contro il Napoli di Diego Armando Maradona. Il campionato 1990-1991 viene poi vinto dal Kaiserslautern, con Karl-Heinz Feldkamp che assume la guida della squadra solo in febbraio.\nIntanto per\u00f2 la Germania si \u00e8 riunificata, e quindi dalla stagione 1991-1992 partecipano al campionato anche le squadre dell'ex Germania Est, a cominciare dall', vincitore dell'ultima edizione della DDR-Oberliga, e dalla seconda classificata; il numero delle squadre passa cos\u00ec momentaneamente a venti. Questa prima edizione allargata finisce con tre squadre in vetta, ma il titolo va allo Stoccarda; brutta annata invece per il Bayern, che conclude al decimo posto, facendo inoltre ricorso a ben tre tecnici. In Europa, invece, il Werder, sempre condotto da Rehhagel, conquista la Coppa delle Coppe, a cui fa seguito il terzo titolo nella stagione successiva. Infine, a tre anni dall'ultimo successo, il Bayern torna a vincere il titolo nell'edizione 1993-1994: \u00e8 l'ex bandiera Franz Beckenbauer a guidare la squadra al successo, subentrando a stagione in corso.\nUna nuova squadra ottiene ora i suoi primi successi in Bundesliga, il di Ottmar Hitzfeld, che vince il titolo nel 1995 e nel 1996, anno in cui Matthias Sammer conquista il Pallone d'oro. I giallo-neri diventano poi la terza squadra tedesca a vincere il massimo trofeo continentale: a Monaco di Baviera battono la per 3-1 e conquistano cos\u00ec la Champions League 1996-1997. Non \u00e8 comunque la prima volta che le due squadre si incontrano in una finale europea: era gi\u00e0 successo nella Coppa UEFA 1992-1993, ma in quell'occasione erano stati i bianco-neri a sollevare il trofeo, vincendo tra l'altro il doppio confronto col maggior scarto di sempre, 6-1.\nHitzfeld lascia dopo il titolo continentale, e il Borussia, questa volta con Nevio Scala in panchina, vince la Coppa Intercontinentale a Tokyo, dopo aver qui sconfitto il Cruzeiro per 2-0. Intanto il torna al successo in patria, conquistando il campionato sotto la guida di Giovanni Trapattoni; \u00e8 sempre di questo periodo la conquista della Coppa UEFA 1995-1996, ottenuta sconfiggendo in finale il Bordeaux; questo successo \u00e8 particolarmente importante per i bavaresi, che in questo modo conquistano tutte le tre principali competizioni UEFA per club. In seguito anche lo vince lo stesso trofeo nel 1997, avendo la meglio sull'Inter nell'ultimo atto. Il campionato 1997-1998 viene poi vinto per la prima volta da una neopromossa, il Kaiserslautern di Rehhagel, che era retrocesso per la prima volta solo due anni prima insieme a un'altra squadra fino ad allora sempre presente, l'Eintracht Francoforte; retrocede adesso il Colonia, cos\u00ec da ora in avanti l'Amburgo rimane l'unico club ad aver disputato tutte le edizioni del torneo. La squadra amburghese conserver\u00e0 questo primato fino alla stagione 2017-18, quando retroceder\u00e0 per la prima volta nella sua storia in Zweite Bundesliga. Di questa stagione rimarr\u00e0 comunque celebre anche una conferenza stampa tenuta da Trapattoni, in cui l'allenatore italiano accusa alcuni suoi calciatori di scarso impegno e di mancanza di professionalit\u00e0.\nInizia ora un nuovo ciclo di vittorie del Bayern, sulla cui panchina viene chiamato Hitzfeld. I bavaresi conquistano infatti tre titoli consecutivi, ottenendo l'ultimo di questi, quello del 2001, in maniera rocambolesca: i campioni in carica sono avanti di tre punti sullo , che vanta per\u00f2 una miglior differenza reti. Al Bayern manca quindi solo un punto per vincere il campionato, ma le cose non sembrano andare per il verso giusto per i \"Rossi\": i rivali hanno appena battuto l'Unterhaching, mentre nel loro incontro, che non \u00e8 ancora terminato l'Amburgo sta vincendo per 1-0. In pieno recupero viene per\u00f2 assegnato al Bayern un calcio di punizione indiretto, ed \u00e8 Patrik Andersson a segnare il gol che vale il diciassettesimo titolo. Arriva anche la Champions League, conquistata a Milano contro il Valencia dopo i calci di rigore; la squadra aveva disputato la finale anche nell'edizione 1998-1999, ma a Barcellona il trofeo era stato conquistato dal Manchester United, capace di segnare due reti a tempo scaduto. Nell'edizione 2001-2002 ritorna invece al successo il , che riesce a rimontare quattro punti in altrettante giornate al ; queste due squadre arrivano anche a una finale europea, pur venendo entrambe sconfitte: i giallo-neri in Coppa UEFA, mentre i rivali in Champions League. Particolare \u00e8 comunque la stagione per i rossoneri, che vengono anche battuti nella finale della Coppa nazionale; in questo modo vanno vicini a conquistare tutte le competizioni in cui partecipano, ma non ottengono vittorie.\nIl Bayern conquista il titolo nel 2003 e nel 2008 sempre guidato da Hitzfeld, e vince anche, questa volta con Felix Magath in panchina, nel 2005 e nel 2006; c'\u00e8 gloria anche per il di Thomas Schaaf, che vince il titolo nel 2004, e per lo Stoccarda di Armin Veh, che ottiene lo stesso risultato nel 2007. In questo periodo le squadre tedesche non ottengono per\u00f2 grandi risultati a livello internazionale, arrivando a disputare al massimo la semifinale di Coppa UEFA; \u00e8 poi il Werder a raggiungere una nuova finale europea, quella della Coppa UEFA 2008-2009, ma a Istanbul i bianco-verdi sono sconfitti dallo \u0160achtar, in quella che \u00e8 l'ultima edizione della manifestazione con questo nome. Intanto in campionato il neopromosso Hoffenheim si era laureato \"campione d'inverno\"; la squadra manca il successo finale, ma il titolo va comunque a una squadra che mai in passato aveva raggiunto questo traguardo, il Wolfsburg di Magath.\nNella stagione 2009-2010 si assiste a un nuovo cambio sulla panchina del Bayern, su cui ora c'\u00e8 seduto Louis van Gaal. I bavaresi rimangono lontani dal vertice per tutto il girone di andata, ma comandano in quello di ritorno; vanno quindi a vincere il ventiduesimo titolo, e centrano anche il double. I successivi due campionati invece vengono vinti da una squadra che negli anni successivi sar\u00e0 spesso la principale antagonista dei \"Rossi\": il di J\u00fcrgen Klopp. Sebbene Bayern e Borussia si contendano spesso in patria il campionato, la Coppa o la Supercoppa nazionale, probabilmente queste due squadre giocano la loro sfida pi\u00f9 importante a Londra: si tratta della finale della Champions League 2012-2013. Il trofeo viene conquistato dai bavaresi, che sono guidati da Jupp Heynckes, e che con questa vittoria centrano anche il treble. Per la squadra si tratta comunque della terza finale di Champions in quattro anni, anche se le due precedenti erano terminate con altrettante sconfitte: a Madrid contro l' nel 2010, e nello stadio di casa contro il Chelsea nel 2012.\nIl Bayern vince poi la prima Supercoppa UEFA e la prima Coppa del mondo per club FIFA, ma ora in panchina c'\u00e8 Josep Guardiola. Arriva anche la conquista del ventiquattresimo titolo a ben sette giornate dalla fine, evento che costituisce un record in Bundesliga, cos\u00ec come le diciannove vittorie consecutive ottenute sempre in questa stagione. Il Bayern conquista poi il venticinquesimo titolo nella stagione successiva; qui, per il secondo anno di seguito, la permanenza nel massimo campionato tedesco dell'Amburgo, l'unica squadra ad aver disputato tutte le stagioni della Bundesliga, \u00e8 a rischio, e viene conquistata solo vincendo lo spareggio promozione-retrocessione contro la terza classificata della Zweite Bundesliga: prima contro il Greuther F\u00fcrth (grazie alla regola dei gol fuori casa, dopo due pareggi), poi contro il Karlsruhe (dopo un pareggio in casa e una vittoria in trasferta ai supplementari). Nella stagione 2015-2016 si registra invece il quarto titolo consecutivo, impresa mai riuscita prima, dei \"Rossi\" bavaresi, che raggiungono la terza semifinale di fila in Champions League, ma anche la retrocessione dello Stoccarda, squadra che ritorna in seconda divisione a distanza di quarant'anni.\nNella stagione 2016-2017 e 2017-18 il Bayern conquista ancora due titoli (il primo con Carlo Ancelotti in panchina), ma da segnalare \u00e8 la prima storica retrocessione dell'Amburgo che, fino ad allora, era rimasta l'unica squadra ad aver disputato tutte le stagioni della Bundesliga. Nelle stagioni 2018-19 e 2019-20 il Bayern Monaco prosegue il suo dominio, arrivando a otto titoli nazionali consecutivi. Con la vittoria di Coppa di Germania e Champions League nel 2020, la squadra bavarese, sotto la guida di Hans-Dieter Flick (subentrato a Niko Kova\u010d a novembre 2019, dapprima in modo provvisorio e poi stabilmente) riesce a centrare il secondo treble della sua storia. Nella stagione 2019-20 il Werder Brema, che nel frattempo ha superato l'Amburgo per numero di stagioni disputate in Bundesliga, riesce a ottenere la salvezza solo dopo lo spareggio con l'Heidenheim, con due pareggi (0-0 in casa e 2-2 in trasferta), grazie alla regola dei gol fuori casa, e a rimanere la squadra con il maggior numero di stagioni disputate in Bundesliga dalla sua istituzione nel 1963-64. Nel 2020-21 il Bayern Monaco vince il nono titolo consecutivo, mentre retrocedono lo Schalke 04, con ben cinque giornate di anticipo, dopo una permanenza nella massima serie che durava dal 1991-1992 e il Werder Brema, salvatosi allo spareggio la stagione precedente, dopo una permanenza che in massima serie durava dal 1981-1982.\nPartecipazioni per squadra.\nSono 56 le squadre ad aver preso parte ai 59 campionati di Bundesliga che sono stati disputati a partire dal 1963-64 fino alla stagione 2021-22 compresa. Dalla stagione 2018-19, dopo la retrocessione dell'Amburgo avvenuta nella stagione precedente, non c'\u00e8 alcuna squadra ad aver partecipato a tutte le edizioni del campionato.\nNel 2021-2022 il Bayern Monaco raggiunge il Werder Brema quale squadra con pi\u00f9 partecipazioni nella massima divisione di calcio tedesca.\nSquadre partecipanti.\nVengono riportate le squadre militanti in Bundesliga nella stagione 2021-2022.\nAlbo d'oro.\nViene riportato l'albo d'oro dell'intero campionato tedesco. Fra parentesi \u00e8 indicato il numero di titoli conquistati.\nSimboli.\nNel 2004 la Deutsche Fu\u00dfball Liga, che gestisce i primi due livelli della Fu\u00dfball-Bundesliga, introdusse il \"Verdiente Meistervereine\" (letteralmente \"Riconoscimento per squadre vincitrici\"), concedendo alle squadre il diritto di fregiarsi di 1, 2, 3, 4 o 5 stelle a seconda che avessero vinto 3, 5, 10, 20 o 30 titoli nazionali dalla stagione 1963-1964 in avanti; sono invece esclusi dal computo tutti i campionati tedeschi antecedenti al 1963, nonch\u00e9 quelli della Germania Est.\nLe societ\u00e0 che possono fregiarsi di stelle sono:\nLa Dinamo Berlino, che oggi milita nella quarta serie, inizi\u00f2 unilateralmente a indossare tre stelle a indicare i dieci titoli della Germania Est vinti; allora, nel novembre 2005, la \"Deutscher Fu\u00dfball-Bund\" (la Federazione calcistica della Germania, che gestisce i campionati al di fuori della Bundesliga) decise di permettere ai vincitori di titoli che non giocano nelle prime due serie di indossare una sola stella con inscritto il numero di titoli vinti. Nel 2007 la Dinamo Berlino ha adottato la singola stella col numero 10 inscritto.\nStatistiche e record.\nVengono riportate le statistiche relative alla sola Bundesliga (istituita nella stagione 1963-1964)."}
{"id": "912542", "revid": "767487", "url": "https://it.wikipedia.org/wiki?curid=912542", "title": "Werner Boy", "text": "\u00c8 noto per avere scoperto nel 1901 una superficie che porta il suo nome, quando era allievo di David Hilbert. Hilbert pensava che ogni immersione del Piano proiettivo reale nello spazio affine tridimensionale dovesse contenere rette singolari e incaric\u00f2 Werner Boy di trovare una dimostrazione di questo fatto. Tuttavia Boy riusc\u00ec a produrre una superficie non contenente rette singolari che risultava essere una immersione del piano proiettivo reale, mostrando a Hilbert che si sbagliava.\nLa superficie di Boy \u00e8 stata introdotta dal suo scopritore in termini topologici, sebbene siano state prodotte molte varianti topologicamente equivalenti della superficie, una sua parametrizzazione \u00e8 stata trovata solo nel 1978, quando Bernard Morin ide\u00f2 il primo modello matematico per la parametrizzazione della superficie di Boy, mentre l'equazione algebrica cui soddisfa \u00e8 stata trovata nel 1984 da F. Apery.\nTerminati gli studi trov\u00f2 lavoro come insegnante, mor\u00ec in trincea nelle prime settimane della prima guerra mondiale."}
{"id": "912555", "revid": "6923", "url": "https://it.wikipedia.org/wiki?curid=912555", "title": "Virgilio di Salisburgo", "text": "Biografia.\nNato da una famiglia di nobili irlandesi con il nome di \"Feirgil\", gi\u00e0 abate di Aghaboe e stimato geometra, verso il 743 lasci\u00f2 l'Irlanda per la Francia, dove fu ricevuto dal re Pipino il Breve; passati due anni a Cressy, vicino a Compi\u00e8gne, si rec\u00f2 in Baviera, su invito del duca Odilone dal quale sar\u00e0 nominato vescovo di Salisburgo nel 748. \nEgli diede inizio alla costruzione della cattedrale di Salisburgo che inaugur\u00f2 personalmente nel 774. Promosse il culto di santa Samthann, importandolo in Germania meridionale.\nControversia con san Bonifacio.\nEbbe una lunga polemica con Bonifacio, l'evangelizzatore della Germania: avendo un prete battezzato, per ignoranza del latino, un infante con la formula errata \"Baptizo te in nomine patria et filia et spiritu sancta\", questi consider\u00f2 nullo il battesimo, attirandosi le critiche di Virgilio, che considerava comunque valido il sacramento impartito e che fu appoggiato dallo stesso papa Zaccaria. Anni dopo, probabilmente per ritorsione, Bonifacio accus\u00f2 Virgilio di istigare il duca Odilone contro di lui e di sostenere l'esistenza degli antipodi della Terra \u2013 ossia, di sostenere, oltre all'emisfero boreale, anche l'esistenza dell'emisfero australe, dall'equatore all'Antartide - in quanto teoria non riconosciuta dalle Sacre Scritture. Papa Zaccaria si pronunci\u00f2 anche su questa questione, scrivendo il 1\u00ba maggio 748 a Bonifacio che \u00ab...se verr\u00e0 stabilito chiaramente che costui ammette l'esistenza di un altro mondo, altri uomini sotto la terra o un altro sole e un'altra luna, convoca un concilio e caccialo dalla Chiesa, privandolo dell'onore del sacerdozio. Nondimeno, anche noi, scrivendo al duca, inviamo una lettera di convocazione al predetto Virgilio, perch\u00e9 si presenti al nostro cospetto e venga accuratamente interrogato; se verr\u00e0 trovato in errore, sar\u00e0 condannato alle sanzioni canoniche\u00bb.\nUna tale controversia e la stessa risposta del papa \u00e8 di grande interesse per comprendere quale concezione allora si avesse della Terra; per quanto riguarda i problemi teologici coinvolti dalle teorie di Virgilio, si riteneva che Cristo avesse annunciato il proprio messaggio di redenzione, trasmesso poi dagli apostoli e dai missionari, soltanto dalle terre del Nord fino all'equatore: l'esistenza di altre terre e di altri popoli avrebbe comportato che la diffusione dell'evangelo non sarebbe stata universale e vi sarebbero stati discendenti di Adamo non redenti da Cristo.\nNon si conosce il tenore della risposta di Virgilio n\u00e9 il risultato della controversia, che tuttavia dovette risolversi senza problemi per lui, dato che la sua nomina a vescovo di Salisburgo fu confermata dal papa.\nCulto.\nFu canonizzato da papa Gregorio IX nel 1233. La sua Memoria liturgica cade il 27 novembre."}
{"id": "912556", "revid": "536103", "url": "https://it.wikipedia.org/wiki?curid=912556", "title": "Piano di Iguala", "text": "Piano proclamato da Agust\u00edn de Iturbide e Vicente Guerrero il 24 febbraio 1821 nella citt\u00e0 di Iguala de la Independencia, nel quale si dichiarava per prima volta l'indipendenza del Messico.\nI suoi tre punti principali erano:\nPi\u00f9 tardi, questi tre princip\u00ee (Religione, Indipendenza e Unione) si convertirono nelle \"Tre Garanzie\" che promuovevano l'esercito che sosteneva il governo, cos\u00ec l'esercito divenne: \"L'esercito trigarante\".\nIn base a questo piano il governo avrebbe accettato il Messico come nazione indipendente governata da una monarchia moderata, la cui corona sarebbe stata offerta a Ferdinando VII di Spagna (membro della casa dei Borboni) o a un altro principe europeo.\nIl piano sopprimeva inoltre le distinzioni etniche tra gli abitanti dell'allora Nuova Spagna, dichiarava l'uguaglianza di tutti gli individui e, pertanto, l'uguaglianza di princip\u00ee.\nPer governare il nuovo paese nell'attesa dell'arrivo di un principe europeo ad occupare il trono, il piano proponeva la creazione di una \"Giunta Governativa\" e posteriormente una reggenza, che si sarebbe incaricata di governare nel tempo in cui si sarebbe scelto il nuovo imperatore. Inoltre la giunta avrebbe convocato una corte per elaborare una costituzione.\nAlla fine si esortavano tutti i rivoluzionari a incorporarsi nel gi\u00e0 menzionato Esercito Trigarante, il cui leader sarebbe stato Agust\u00edn de Iturbide."}
{"id": "912625", "revid": "125366897", "url": "https://it.wikipedia.org/wiki?curid=912625", "title": "Chris Evert", "text": "Fu costantemente ai vertici del tennis mondiale negli anni settanta e ottanta (precisamente dal 1972 al 1989, anno del ritiro) e numero uno delle classifiche ufficiali per sette anni (dal 1974 al 1978 e poi nel biennio 1980-81).\nChris Evert, tra le prime ad usare il rovescio a due mani, avendo battuto campionesse come Margaret Court, Virginia Wade e Billie Jean King era gi\u00e0 un nome prima ancora di entrare nel circuito professionistico. Nel 1974 la conquista a soli diciannove anni del Roland Garros diede il via a una delle pi\u00f9 lunghe serie di successi della storia del tennis: 154 titoli vinti, di cui diciotto sono prove del Grande Slam (sette Open di Francia, sei US Open, tre Wimbledon e due Australian Open); nel suo palmar\u00e8s anche cinque titoli agli Internazionali d'Italia.\nNell'arco della sua quasi ventennale carriera la tennista statunitense ha vinto oltre il 90% delle gare disputate (1304 su 1448 secondo le statistiche ufficiali della WTA): la pi\u00f9 alta percentuale in tutta la storia del tennis professionistico maschile e femminile. Altro record mai eguagliato \u00e8 la sequenza di 125 vittorie consecutive sulla stessa superficie, la terra rossa, dove la Evert rimase imbattuta per sei anni, dal 1973 al 1979. La tennista statunitense, inoltre, ha vinto almeno una prova del Grande Slam per tredici anni consecutivi, dal 1974 al 1986 (anche questo \u00e8 un record assoluto).\nProprio in virt\u00f9 dell'eccezionalit\u00e0 dei risultati conseguiti, la letteratura sportiva ha annoverato il nome di Chris Evert nell'albo d'oro delle pi\u00f9 grandi campionesse di ogni epoca e disciplina.\nInsieme a Martina Navr\u00e1tilov\u00e1, altra grande campionessa di questo sport, ha generato una delle rivalit\u00e0 pi\u00f9 famose e accese della storia del tennis.\nBiografia.\nAll'et\u00e0 di cinque anni inizia a giocare sui campi in terra, quella che rimarr\u00e0 la sua superficie preferita e sulla quale diventer\u00e0 praticamente imbattibile, guidata dal padre Jimmy Evert (ex tennista): \"Mio padre mi raccomandava \u2018Porta la racchetta indietro, girati lateralmente, entra in campo quando colpisci la palla\u2019: ho ricordato quegli insegnamenti fondamentali, sempre\".\nInizi\u00f2 giovanissima a giocare i tornei giovanili raggiungendo in breve tempo la vetta delle graduatorie juniores. Nel 1970, a quindici anni, nelle semifinali del torneo di Charlotte sconfisse tra lo stupore generale Margaret Smith Court, la plurititolata campionessa australiana, indiscussa numero uno del mondo. Entr\u00f2 nel circuito professionistico a diciotto anni, pur partecipando a diversi tornei open gi\u00e0 in et\u00e0 minore (nel 1971 raggiunse le semifinali degli US Open) senza ritirare i premi vinti.\nCarriera.\nChris Evert \u00e8 stata, tra il 1972 e il 1989, costantemente ai vertici del tennis mondiale, vincendo tutto: complessivamente 157 tornei, tra i quali diciotto titoli del Grand Slam. In particolare, tra il 1974 e il 1982, la Evert \u00e8 stata quasi ininterrottamente al primo posto delle graduatorie mondiali, salvo brevi parentesi in cui \u00e8 stata preceduta da giocatrici del valore di Evonne Goolagong, Tracy Austin e Martina Navr\u00e1tilov\u00e1: un dominio pressoch\u00e9 assoluto durato quasi un decennio.\n1972.\nA diciassette anni fu protagonista di quello che, all'epoca, fu definito \"l'incontro del secolo\": la semifinale di Wimbledon nella quale, in vantaggio per 6-4, 3-0, sub\u00ec una clamorosa rimonta dalla campionessa in carica Evonne Goolagong che, giocandole soventi smorzate sul rovescio bimane, vinse con il punteggio finale di 4-6, 6-3, 6-4. Raggiunse, nello stesso anno, anche le semifinali degli US Open, dove fu sconfitta da Kerry Melville 6-4, 6-2. Vinse quattro tornei e 47 incontri sui 54 disputati (87%).\nI risultati pi\u00f9 importanti furono la vittoria a Fort Lauderdale in finale su Billie Jean King (6-1, 6-0) e a Indianapolis, dove vinse la semifinale contro Margaret Smith Court (6-3, 7-6) e si impose in finale sulla Goolagong (7-6, 6-1). Fece parte della selezione statunitense nella Bonnie Belle Cup e sconfisse, nell'incontro con l'Australia, sia la Court (6-3, 6-3) che la Goolagong (6-3, 4-6, 6-0).\n1973.\nA soli diciotto anni fu protagonista della finale degli Open di Francia, sconfitta dall'allora numero uno del mondo Margaret Court con il punteggio di 6-7, 7-6, 6-4. Nello stesso anno sconfisse proprio la Court nelle semifinali di Wimbledon (6-1, 1-6, 6-1) e raggiunse cos\u00ec la finale, dove venne sconfitta da Billie Jean King (6-0, 7-5). Vinse dieci tornei e ottantotto incontri sui novantotto disputati (90%).\nSi impose nel torneo di Fort Lauderdale in finale su Virginia Wade (6-1, 6-2), nel torneo di Sarasota in finale sulla Goolagong (6-3, 6-2), nel torneo di Miami di nuovo in finale sulla Goolagong (3-6, 6-3, 6-2), a St. Petersburg in semifinale sulla Navr\u00e1tilov\u00e1 (7-5, 6-3) e in finale sulla Goolagong (6-2, 0-6, 6-4), a Johannesburg in semifinale sulla Wade (7-6, 6-0) e in finale sulla Goolagong (6-3, 6-3). Nel torneo di Hilton Head, dopo avere sconfitto Billie Jean King in semifinale (4-6, 7-6, 6-1), perse la finale da Margaret Court (6-4, 6-7, 6-2). A Roma, nella finale degli Internazionali d'Italia, fu sconfitta dalla Goolagong 7-6, 6-0.\n1974.\nStabil\u00ec il nuovo record assoluto di 56 vittorie consecutive vincendo dieci tornei di fila. Vinse sedici tornei e 103 incontri sui 110 disputati (94%). Si impose agli Open di Francia senza perdere un set (battendo in finale Ol'ga Morozova 6-1, 6-2). Si impose anche a Wimbledon, sempre in finale sulla Morozova per 6-0, 6-4. Raggiunse la finale agli Australian Open, dove fu sconfitta da Evonne Goolagong per 7-6, 4-6, 6-0. Agli US Open fu sconfitta in semifinale ancora dalla Goolagong (6-0, 6-7, 6-3).\nDa sottolineare la vittoria di Mission Viejo in finale sulla King (6-3, 6-1); a Roma, nella finale degli Internazionali d'Italia sulla Navr\u00e1tilov\u00e1 (6-3, 6-3); a Dallas in finale sulla Wade (7-5, 6-2); a Sarasota in finale sulla Goolagong (6-4, 6-0); a St. Petersburg in finale sulla Melville (6-0, 6-1); a Houston in finale sulla Wade (6-3, 5-7, 6-1); a Hilton Head in semifinale sulla Goolagong (6-2, 6-1) e in finale sulla Wade (6-1, 6-3); a Eastbourne di nuovo in finale sulla Wade (7-5, 6-4).\n1975.\nSi impose in due dei tre tornei del Grande Slam cui partecip\u00f2: agli Open di Francia, in finale sulla Navr\u00e1tilov\u00e1 con il punteggio di 2-6, 6-2, 6-1, e agli US Open, dove si impose in semifinale sulla Navr\u00e1tilov\u00e1 (6-4, 6-4) e in finale sulla Goolagong (5-7, 6-4, 6-2). A Wimbledon perse la semifinale dalla King (2-6, 6-2, 6-3). Vinse sedici tornei e 94 incontri sui cento disputati (94%). Da sottolineare la vittoria a Roma in finale sulla Navr\u00e1tilov\u00e1 (6-1, 6-0); la vittoria a San Francisco in semifinale sulla Navr\u00e1tilov\u00e1 (6-4, 6-3) e in finale sulla King (6-1, 6-1); ad Akron in semifinale sulla Wade (7-5, 6-2) e in finale sulla Court (6-4, 3-6, 6-3); a Houston in semifinale sulla Goolagong (4-6, 6-4, 7-6) e in finale sulla Court (6-3, 6-2); a Los Angeles nei quarti sulla Goolagong (6-1, 6-4), in semifinale sulla Morozova (6-2, 6-0) e in finale sulla Navr\u00e1tilov\u00e1 (6-4, 6-2).\nTrionf\u00f2 anche ad Amelia Island in semifinale sulla Goolagong (6-1, 6-1) e in finale sulla Navr\u00e1tilov\u00e1 (7-5, 6-4); a Austin in finale sulla King (4-6, 6-3, 7-5); a Rye in semifinale sulla Court (6-3, 6-3) e in finale sulla Wade (6-0, 6-1); ad Atlanta in finale sulla Navr\u00e1tilov\u00e1 (2-6, 6-2, 6-0); a Hilton Head in finale sulla Goolagong (6-1, 6-1). Il 1975 fu l'anno in cui venne creata la classifica ufficiale della WTA (Women Tennis Association) e la Evert risult\u00f2 subito essere la prima davanti alla sua pi\u00f9 grande rivale dell'epoca: l'australiana Evonne Goolagong.\n1976.\nNon partecip\u00f2 agli Open di Francia n\u00e9 agli Australian Open e si impose in entrambe le prove del Grande Slam cui partecip\u00f2: sia a Wimbledon, dove si impose in semifinale sulla Navr\u00e1tilov\u00e1 (6-3, 4-6, 6-4) e in finale sulla Goolagong (6-3, 4-6, 8-6), sia agli US Open dove si impose ancora in finale sulla Goolagong (6-3, 6-0). Vinse dodici tornei e 75 degli ottanta incontri disputati (94%). I risultati pi\u00f9 rilevanti furono la vittoria a Austin in semifinale sulla Navr\u00e1tilov\u00e1 (6-0, 6-3) e in finale sulla Goolagong (7-5, 6-1); a Washington in finale sulla Wade (6-2, 6-1); a Sarasota in finale sulla Goolagong (6-3, 6-0); a San Francisco di nuovo in finale sulla Goolagong (7-5, 7-6); a Eastbourne in finale sulla Wade (8-6, 6-3).\n1977.\nDisert\u00f2 ancora sia gli Open di Francia che gli Australian Open, imponendosi in una delle due prove dello Slam cui partecip\u00f2: di nuovo agli US Open, cedendo soltanto 27 game e nessun set in tutto il torneo, battendo in finale l'australiana Wendy Turnbull 7-6, 6-2. A Wimbledon, dopo avere sconfitto nei quarti Billie Jean King 6-1, 6-2, fu sconfitta in semifinale dalla vincitrice del torneo Virginia Wade con il punteggio di 6-1, 4-6, 6-2. Vinse undici tornei e settanta dei settantatr\u00e8 incontri disputati (96%).\nI pi\u00f9 importanti tornei vinti furono Hollywood in finale sulla Court (6-3, 6-4); Seattle in finale sulla Navr\u00e1tilov\u00e1 (6-2, 6-4); Chicago in finale su Margaret Court (6-1, 6-3); Los Angeles in finale su Martina Navr\u00e1tilov\u00e1 (6-2, 2-6, 6-1); Philadelphia ancora in finale sulla Navr\u00e1tilov\u00e1 (6-4, 4-6, 6-3); Tucson in semifinale sulla Wade (6-3, 6-4) e in finale sulla Navr\u00e1tilov\u00e1 (6-3, 7-6); Hilton Head in finale su Billie Jean King (6-0, 6-1); Mission Viejo su Martina Navr\u00e1tilov\u00e1 (6-4, 6-1), poi sulla Wade (1-6, 6-4, 6-4) e in finale su Billie Jean King (6-2, 6-2). Da notare che la sua principale rivale, Evonne Goolagong, fu assente per buona parte dell'anno (divenne mamma a maggio) e che la Evert conobbe in tutto l'anno soltanto tre sconfitte: una dalla Navr\u00e1tilov\u00e1 e due dalla Wade.\n1978.\nVinse una delle due prove dello Slam cui partecip\u00f2: si impose agli US Open per la quarta volta consecutiva, senza cedere un set e battendo in finale la connazionale Pam Shriver 7-5, 6-4; perse la finale a Wimbledon dalla Navr\u00e1tilov\u00e1 (2-6, 6-4, 7-5). Vinse in tutto sette tornei e cinquantasei dei cinquantanove incontri disputati (95%).\nVinse a Philadelphia in semifinale sulla Wade (6-3, 6-2) e in finale sulla King (6-0, 6-4); a Hilton Head in semifinale su Tracy Austin (6-3, 6-1) e in finale sulla Melville (6-2, 6-0); ad Atlanta in finale sulla Navr\u00e1tilov\u00e1 (7-6, 0-6, 6-3); a Bloomington in finale sulla Wade (6-7, 6-2, 6-4); a Mission Hills in semifinale sulla Wade (6-2, 6-2) e in finale sulla Navr\u00e1tilov\u00e1 (6-3, 6-3); a Tokyo in semifinale sulla Wade (6-1, 6-3) e in finale sulla Navr\u00e1tilov\u00e1 (7-5, 6-2). Da sottolineare la finale persa a Eastbourne dalla Navr\u00e1tilov\u00e1 in un match avvincente (6-4, 4-6, 9-7).\n1979.\nTorn\u00f2 dopo tre anni di assenza agli Open di Francia e vinse in finale su Wendy Turnbull (6-2, 6-0); a Wimbledon si impose in semifinale sulla Goolagong (6-3, 6-2) ma fu sconfitta in finale dalla Navr\u00e1tilov\u00e1 (6-4, 6-4); agli US Open sconfisse nei quarti la Goolagong (7-5, 6-2), in semifinale Billie Jean King (6-1, 6-0) ma trov\u00f2 in finale la connazionale Tracy Austin che, imponendosi per 6-4, 6-3, imped\u00ec alla Evert di vincere il quinto titolo consecutivo.\nDa notare che la Austin, nello stesso anno, vinse su Evert anche a Roma, interrompendo la serie di 125 successi consecutivi sulla terra iniziata nel 1973 (6-2, 4-6, 7-6 il punteggio della semifinale). Il 1979 \u00e8 un anno in cui la Evert, dopo cinque anni di dominio assoluto, mostra segni di stanchezza (\"Non mi diverto pi\u00f9 come un tempo, vorrei fare anche altre cose\"): \u00e8 l'anno in cui convola a nozze con il tennista inglese John Lloyd e in cui iniziano a circolare voci su un suo possibile ritiro. In effetti i risultati conseguiti sembrano confermare la \"stanchezza\" della Evert, che perde la prima posizione mondiale e viene sconfitta anche dalla Stevens, la Barker, la Turnbull, giocatrici alle quali, abitualmente, concedeva soltanto pochi game.\nVinse in tutto otto tornei e ottantanove incontri sui centodue disputati (87%, una percentuale di vittorie bassa se confrontata con i suoi standard abituali): si impose a Seattle in finale su Ren\u00e9e Richards (6-1, 3-6, 6-3); a Los Angeles sulla Navr\u00e1tilov\u00e1 (6-3, 6-4); a Eastbourne, in una battaglia interminabile, sulla Navr\u00e1tilov\u00e1 (7-5, 5-7, 13-11); a Indianapolis in semifinale su Renee Richards (6-1, 6-0) e in finale su Evonne Goolagong (6-4, 6-3); a Mahwah in finale su Tracy Austin (6-7, 6-4, 6-1). Da notare le due vittorie su Renee Richards, il primo transessuale della storia a giocare nel circuito femminile. Da sottolineare, in questo anno difficile per la Evert, il ritorno su alti livelli della storica rivale Goolagong, la consacrazione della giovanissima stella statunitense Tracy Austin e una Navr\u00e1tilov\u00e1 sempre pi\u00f9 competitiva e affamata di vittorie.\n1980.\nVinse due delle tre prove dello Slam cui partecip\u00f2: agli Open di Francia si impose in semifinale sulla cecoslovacca Hana Mandl\u00edkov\u00e1 (6-7, 6-2, 6-2) e in finale su Virginia Ruzici (6-0, 6-3); agli US Open sconfisse in semifinale Tracy Austin (4-6, 6-1, 6-1) e in finale la Mandl\u00edkov\u00e1 (5-7, 6-1, 6-1); a Wimbledon si impose in semifinale sulla Navr\u00e1tilov\u00e1 (4-6, 6-4, 6-2) ma fu sconfitta nella finale dalla Goolagong (6-1, 7-6). Dopo un avvio in sordina, che sembrava confermare la stanchezza accusata nell'anno precedente, si impose in otto tornei e concluse l'anno con un bilancio di settanta gare vinte sulle settantasette disputate (91%).\nSi impose a Perugia (TC Junior) in semifinale sulla Mandl\u00edkov\u00e1 (6-4, 3-6, 6-3) e in finale sulla Ruzici (5-7, 6-2, 6-2); a Chichester nei quarti su Andrea Jaeger (6-3, 6-2), in semifinale sulla Shriver (7-5, 6-2) e in un'avvincente finale sulla Goolagong (6-3, 6-7, 7-5); a Indianapolis in finale sulla Jaeger (6-4, 6-3); a Toronto nei quarti sulla Mandl\u00edkov\u00e1 (3-6, 6-1, 6-2), in semifinale sulla Shriver (6-4, 7-5) e in finale sulla Ruzici (6-3, 6-1); a Deerfield Beach in finale ancora su Andrea Jaeger (6-4, 6-1); a Brighton in finale sulla Navr\u00e1tilov\u00e1 (6-4, 5-7, 6-3). Il 1980 fu l'anno del grande ritorno della Evert, che riprese d'autorit\u00e0 il primo posto nelle graduatorie mondiali davanti alla Austin e alla Navr\u00e1tilov\u00e1.\n1981.\nFu uno dei pochi anni in cui partecip\u00f2 a tutte le prove del Grande Slam: vinse a Wimbledon senza perdere un set e battendo in finale Hana Mandl\u00edkov\u00e1 (6-2, 6-2), mentre fu sconfitta nella finale degli Australian Open da Martina Navr\u00e1tilov\u00e1 in una partita avvincente: 6-7, 6-4, 7-5 il punteggio finale; agli Open di Francia raggiunse le semifinali, dove fu sconfitta dalla Mandl\u00edkov\u00e1 (6-4, 7-5); agli US Open, dopo essersi imposta nei quarti sulla stessa Mandl\u00edkov\u00e1 (6-1, 6-3), trov\u00f2 la sconfitta in semifinale in una delle ormai abituali battaglie con la Navr\u00e1tilov\u00e1 (7-5, 4-6, 6-4). Il 1981 fu un anno ricco di successi, che inizi\u00f2 con una sequenza di sei tornei vinti consecutivamente, tra i quali gli Internazionali d'Italia (svoltisi come nel 1980 a Perugia-TC Junior) in finale sulla Ruzici (6-1, 6-2).\nSul finire di stagione raggiunse la vittoria nel torneo di Sydney, dove sconfisse nei quarti la Goolagong (6-2, 6-0), in semifinale la Bunge (6-7, 6-4, 6-1) e in finale la Navr\u00e1tilov\u00e1 (6-4, 2-6, 6-1). Nel corso dell'anno vinse in tutto nove tornei e settantatr\u00e8 incontri sui settantanove disputati (92%). Da sottolineare la vittoria in uno dei duelli pi\u00f9 appassionanti di sempre, a East Rutherford, sulla Austin (4-6, 6-4, 7-6) e la vittoria nella finale del torneo di Amelia Island, dove inflisse alla Navr\u00e1tilov\u00e1 uno \"storico\" 6-0, 6-0.\n1982.\nSi impose agli US Open battendo in semifinale Andrea Jaeger (6-1, 6-2) e in finale Hana Mandl\u00edkov\u00e1 (6-3, 6-1); vinse anche gli Australian Open battendo nei quarti la King (6-2, 6-2), in semifinale la Jaeger (6-1, 6-0) e in finale Martina Navr\u00e1tilov\u00e1 (6-3, 2-6, 6-3); a Wimbledon, dopo la semifinale vinta su Billie Jean King (7-6, 2-6, 6-3), fu sconfitta in finale dalla Navr\u00e1tilov\u00e1 (6-1, 3-6, 6-2); agli Open di Francia fu sconfitta in semifinale dalla giovanissima Andrea Jaeger (6-3, 6-1). Anche questo fu un anno ricco di successi: dieci tornei vinti e settantacinque incontri sugli 81 disputati (93%).\nDa ricordare la vittoria a Palm Beach Gardens in semifinale sulla Goolagong (5-7, 6-1, 6-4) e in finale su Andrea Jaeger (6-1, 7-5); ad Amelia Island ancora in finale sulla Jaeger (6-3, 6-1); a Perugia (come negli anni 1980 e 1981-TC Junior) in finale su Hana Mandl\u00edkov\u00e1 (6-0, 6-3); a Lugano nei quarti sulla cecoslovacca Helena Sukov\u00e1 (6-4, 6-1), in semifinale sulla Ruzici (6-0, 6-1) e in finale sull'ungherese Andrea Temesv\u00e1ri (6-0, 6-3); a Deerfield Beach in finale sulla Jaeger (6-1, 6-1); a Tampa in finale sulla Jaeger (3-6, 6-1, 6-4); a Tokyo ancora in finale sulla Jaeger (6-3, 6-2). Da sottolineare la vittoria, nella semifinale del torneo di East Rutherford, su Tracy Austin con un clamoroso 6-0, 6-0.\nIl 1982 \u00e8 l'anno in cui la Evert realizza il Grande Slam di carriera, ossia la vittoria di tutti e quattro i tornei del Grande Slam, vincendo l'ultimo torneo dello Slam mai vinto prima: gli Australian Open, torneo a cui partecip\u00f2 in precedenza soltanto altre due volte. Il 1982 \u00e8 l'anno che segner\u00e0 la fine del dominio della Evert sul tennis mondiale e il passaggio delle consegne a Martina Navratilova, salvo un ultimo ritorno in vetta alle graduatorie mondiali qualche anno dopo.\n1983-1984.\nMartina Navr\u00e1tilov\u00e1 domin\u00f2 la scena mondiale vincendo quasi tutti i tornei ai quali partecip\u00f2 e tutti i dodici incontri diretti con Evert, che sembrava ormai impotente di fronte alla schiacciante superiorit\u00e0 della ex cecoslovacca: non riusciva pi\u00f9 a contrastare i suoi continui attacchi a rete con passanti efficaci.\nIn effetti gli architetti del gioco di Martina Navr\u00e1tilov\u00e1 erano riusciti nel loro intento di costruire una tattica per annientare l'eterna rivale Evert: un \"serve and volley\" martellante e continue discese a rete che, tenendo la Evert sotto continua pressione, finivano per disorientarla. Quello della Navr\u00e1tilov\u00e1 era un tipo di gioco mai praticato prima da nessuna donna: in effetti si basava su una preparazione atletica molto intensa, che rese all'ex cecoslovacca un vigore fisico e una potenza senza precedenti nel tennis femminile.\nFurono gli anni peggiori della carriera della Evert, che mai aveva subito cos\u00ec a lungo la superiorit\u00e0 di alcuna giocatrice. Nel biennio 1983-84 la Evert riusc\u00ec, comunque, a vincere due prove del Grande Slam: gli Open di Francia (nel 1983 in finale su Mima Jau\u0161ovec 6-1, 6-2) e gli Australian Open (nel 1984 in finale su Helena Sukov\u00e1 6-7, 6-1, 6-3). Da ricordare, in questo biennio in cui la Evert rimase stabilmente al secondo posto delle classifiche mondiali dietro alla Navr\u00e1tilov\u00e1, le finali raggiunte agli US Open nel 1983 (sconfitta dalla Navr\u00e1tilov\u00e1 6-1, 6-3), agli Open di Francia nel 1984 (sconfitta dalla Navr\u00e1tilov\u00e1 6-3, 6-1) e agli US Open nel 1984 (sconfitta ancora dalla Navr\u00e1tilov\u00e1 4-6, 6-4, 6-4). Nel 1984, sempre a Perugia (TC Junior) dove vinse negli anni 1980-1981 e 1982, perse in finale contro la bulgara Manuela Maleeva per 6-3, 6-3, una giovane di appena diciassette anni.\n1985.\nCon l'aiuto del coach Dennis Ralston e del marito (il tennista inglese John Lloyd) la Evert ritrov\u00f2 la strada per contrastare lo straripante gioco di Martina Navr\u00e1tilov\u00e1: per batterla doveva tenerla lontana dalla rete mantenendo costantemente una maggiore profondit\u00e0 di palla che, anche di fronte alle continue discese a rete della scatenata ex cecoslovacca, le desse modo di potere giocare passanti efficaci; inoltre, sempre al fine di tenere la Navr\u00e1tilov\u00e1 lontana dalla rete, doveva essere lei stessa a scendere pi\u00f9 spesso a rete: effettu\u00f2, dunque, una preparazione mirata a migliorare le sue volley (\"Dennis Ralston mi ha trasformato in una volleatrice migliore, con pi\u00f9 tocco, la mano pi\u00f9 morbida, e mi ha aiutato con il mio servizio kick\").\nEvert, forte di questo duro lavoro volto a migliorare diversi aspetti del suo gioco, interruppe finalmente la lunga serie negativa e si impose sulla Navr\u00e1tilov\u00e1, dopo oltre due anni, nella finale del torneo di Key Biscayne con il punteggio di 6-2, 6-4. In quell'occasione la Evert disse nel dopo partita:\nMa il 1985 regal\u00f2 un'altra grande soddisfazione alla Evert: la vittoria nella finale dell'Open di Francia ancora sulla Navr\u00e1tilov\u00e1 (6-3, 6-7, 7-5 il punteggio finale di uno dei duelli sportivi pi\u00f9 appassionanti di sempre) la riport\u00f2 al primo posto delle classifiche mondiali, interrompendo il dominio assoluto della ex cecoslovacca che durava ormai da oltre due anni: \"Non si trattava semplicemente di un'altra vittoria di Chris su Martina o di un'ennesima vittoria di Chris in uno Slam\" ricorda Andy Brandi \"si trattava di ben altro, di qualcosa di pi\u00f9: la Regina era tornata sul trono. L'emozione di tutti era palpabile\".\nNello stesso anno la Women Sports Foundation elegge Chris Evert \"La pi\u00f9 grande atleta degli ultimi 25 anni\". Il 1985 vide la Evert nelle finali di altre due prove dello Slam, sconfitta in entrambe le occasioni da Martina Navr\u00e1tilov\u00e1 (4-6, 6-3, 6-2 a Wimbledon e 6-2, 4-6, 6-2 agli Australian Open).\nUltimi anni.\nIl 1986 fu l'ultimo anno in cui la Evert riusc\u00ec a vincere una prova del Grande Slam: si impose nuovamente agli Open di Francia in finale sulla Navr\u00e1tilov\u00e1 con il punteggio di 2-6, 6-3, 6-3.\nNel 1987 raggiunse le semifinali agli Open di Francia e a Wimbledon. Nel 1988 agli Australian Open, dopo aver sconfitto in semifinale la Navr\u00e1tilov\u00e1 6-2, 7-5, fu sconfitta in finale dal talento emergente Steffi Graf 6-1, 7-6.\nIl 1989 fu l'anno del ritiro; raggiunse le semifinali a Wimbledon e sfior\u00f2 un clamoroso successo sulla nuova dominatrice del tennis mondiale: a Boca Raton perse in finale dalla Graf 4-6, 6-2, 6-3.\n1989: il ritiro.\nEra il 1988 quando Chris Evert annunci\u00f2 che l'anno seguente sarebbe stato l'ultimo della sua carriera. Ritiratasi nel 1989, ha iniziato a collaborare saltuariamente come commentatrice sportiva ed \u00e8 diventata mamma di tre figli. Dal 1983 al 1990 \u00e8 stata presidentessa della Women's International Tennis Association. Nel 1996 ha fondato, insieme al padre e al fratello, la \"Evert Tennis Academy\": tra i suoi tanti allievi ci sono stati Andy Roddick, Madison Keys e la georgiana Anna Tatishvili.\nStile di gioco.\nIl gioco della Evert era basato sull'intelligenza tattica, la concentrazione, la velocit\u00e0, la perfetta coordinazione nei movimenti, il controllo di palla: era un gioco solido, lineare, geometrico, caratterizzato da profondit\u00e0 e precisione dei colpi, giocati completamente piatti e a corde tese; si svolgeva essenzialmente da fondo campo, con rare escursioni a rete, effettuate il pi\u00f9 delle volte solo per chiudere il punto.\nIl suo rovescio a due mani fa parte dei colpi leggendari della storia del tennis. I passanti lungolinea e incrociati, cos\u00ec come le risposte al servizio, i pallonetti e le smorzate, erano i suoi colpi vincenti. Era un gioco meno appariscente rispetto a quello di molte sue rivali e, per questo, spesso meno apprezzato; in realt\u00e0 il suo gioco rivelava straordinarie doti mentali, che le hanno consentito di prevalere su giocatrici fisicamente imponenti e molto potenti.\nIl suo modo di giocare e il suo stile inconfondibile hanno influenzato intere generazioni: in effetti oggi circa il 70% delle giocatrici usa il rovescio a due mani e un tipo di gioco simile al suo. La sua proverbiale freddezza in campo, la femminilit\u00e0, l'eleganza nel portamento e nei modi, unitamente al suo fascino, le valsero all'inizio della carriera i soprannomi, coniati dalla stampa inglese, di \"Ice Princess\" (Principessa di ghiaccio) e \"The Ice Maiden\" (\"La signorina di ghiaccio\"). Nel corso della sua carriera diversi altri nomi le vennero attribuiti, tra i quali \"Queen of the courts\" (\"Regina dei campi\") e \"Chrissie the great\" (\"Chrissie la grande\"). Negli anni in cui si impose in vetta alle graduatorie del tennis mondiale, i suoi connazionali iniziarono a chiamarla \"Chris America\", l'appellativo che l'ha accompagnata fino alla fine della sua carriera.\nRivalit\u00e0.\nLa storica rivalit\u00e0 con la Navr\u00e1tilov\u00e1.\nTutti gli appassionati di tennis dell'epoca ricordano le sue sfide con Martina Navr\u00e1tilov\u00e1, che hanno dato luogo alla pi\u00f9 lunga rivalit\u00e0 sportiva di tutti i tempi, con ottanta incontri disputati e un bilancio finale favorevole alla Navr\u00e1tilov\u00e1 (43 vittorie contro 37).\nLa rivalit\u00e0 tra Evert e Navr\u00e1tilov\u00e1 ha caratterizzato quasi un ventennio del tennis femminile, periodo nel quale molte delle finali dei tornei pi\u00f9 importanti le vedevano l'una di fronte all'altra: la Navr\u00e1tilov\u00e1 prevaleva in genere sulle superfici pi\u00f9 veloci ed in particolare sull'erba, mentre la Evert su quelle pi\u00f9 lente. In generale, la Evert ha prevalso nel periodo tra il 1973 ed il 1982, la Navr\u00e1tilov\u00e1 ha invece prevalso negli anni successivi.\nLa Evert \u00e8 stata in vantaggio negli scontri diretti fino al 1984 e ha subito tredici sconfitte consecutive dalla sua avversaria nel biennio 1983-84, due anni in cui la Navr\u00e1tilov\u00e1 ha dominato saldamente le classifiche mondiali. Il punteggio pi\u00f9 severo, nella storia delle loro sfide, lo ha inflitto la Evert alla Navr\u00e1tilov\u00e1, sconfiggendola in un'occasione per 6-0, 6-0 (1981, Finale del Torneo di Amelia Island).\n\u00c8 stata proprio la Navr\u00e1tilov\u00e1 l'avversaria che pi\u00f9 volte \u00e8 riuscita a battere la Evert e, d'altro canto, \u00e8 stata proprio la Evert la giocatrice che in assoluto ha inflitto il maggior numero di sconfitte alla Navr\u00e1tilov\u00e1. La storica rivalit\u00e0 tra Evert e Navr\u00e1tilov\u00e1 ha regalato al tennis alcuni tra i duelli pi\u00f9 belli e appassionanti di sempre, con giocate di altissimo livello tecnico; quando le due giocatrici si presentavano in finale entrambe in forma e decise a vincere, gli spettatori avevano la possibilit\u00e0 di vedere tutti i colpi possibili riportati nei manuali di tennis e giocati nel modo migliore: i servizi della Navr\u00e1tilov\u00e1 e le risposte al servizio di Chris Evert, le discese e i colpi a rete della Navr\u00e1tilov\u00e1 e i passanti della Evert, le \"smorzate\" di Martina Navr\u00e1tilov\u00e1 e i pallonetti di Chris Evert.\nHa detto Chris Evert \"La mia felicit\u00e0 era batterla, quando perdevo ero delusa, ma non devastata. Se non vincevo io il torneo, preferivo toccasse a lei\".\nRivalit\u00e0 Evert-Goolagong.\nTra le altre giocatrici dell'epoca che sono riuscite a battere la Evert in pi\u00f9 di un'occasione ricordiamo innanzitutto la campionessa australiana Evonne Goolagong, con la quale ha disputato diverse finali di tornei del Grand Slam (a Wimbledon, agli US Open e agli Australian Open) e che \u00e8 stata considerata la sua principale rivale negli anni settanta.\nRivalit\u00e0 Evert-Austin.\nLa statunitense Tracy Austin, sua grande rivale sul finire degli anni settanta e nei primissimi anni ottanta, fu la giocatrice che nel 1979 a Roma, nelle semifinali degli Internazionali d'Italia, pose fine alla sua imbattibilit\u00e0 sulla terra rossa, che durava dal 1973 (6-2, 4-6, 7-6 il punteggio finale).\nVita privata.\nNei primi anni settanta ebbe un'importante relazione con il grande campione connazionale Jimmy Connors. I due ammisero pubblicamente la loro relazione e occasionalmente giocarono anche dei tornei di doppio insieme, raggiungendo come massimo risultato la finale agli US Open del 1974. La loro relazione dur\u00f2 per alcuni anni e i due fecero anche dei progetti per un matrimonio che doveva essere celebrato l'8 novembre 1974 ma che venne inizialmente rimandato e infine annullato a causa della decisione della tennista di abortire.\nNegli anni successivi alla fine del legame con Connors la Evert fu legata sentimentalmente per brevi periodi a molte personalit\u00e0 famose, tra queste Burt Reynolds, Geraldo Rivera, Adam Faith, John Gardner \u201cJack\u201d Ford (il figlio del presidente Gerald Ford) e il collega Vitas Gerulaitis.\nNel 1979 si spos\u00f2 con il collega inglese John Lloyd, cambiando il suo nome ufficiale nei tabelloni dei tornei in Chris Evert-Lloyd. La coppia non ebbe figli perch\u00e9 Chris prefer\u00ec aspettare il termine della propria carriera per averne ma nel 1987 i due divorziarono.\nNel 1988, un anno dopo il divorzio, Chris si spos\u00f2 con Andy Mill, sciatore statunitense vincitore di due medaglie alle olimpiadi. Terminata la carriera agonistica nel 1989 Chris pot\u00e9 dare alla luce tre figli: Alexander James (12 ottobre 1991), Nicholas Joseph (8 giugno 1994) e Colton Jack (14 giugno 1996). Il 13 novembre 2006 Chris Evert present\u00f2 la richiesta di divorzio che fu ufficializzato il 4 dicembre successivo; Chris dovette pagare all'ex marito sette milioni di dollari in contanti e dovette lasciargli la casa di Aspen (Colorado) del valore di quattro milioni di dollari.\nIl 28 giugno 2008 si \u00e8 sposata per la terza volta con il golfista australiano Greg Norman, alle Bahamas, ma gi\u00e0 l'anno successivo i due si separarono di comune accordo. Attualmente Chris Evert \u00e8 impegnata in diverse attivit\u00e0: infatti oltre ad essere ospite fissa di molti programmi televisivi (non solo sportivi) possiede una scuola di tennis a Boca Raton (Florida) ed \u00e8 allenatrice della squadra di tennis della prestigiosa Saint Andrew's School di Boca Raton.\nAnche la sorella minore Jeanne fu una valida tennista; all'esordio da professionista a quindici anni vinse il torneo di Fort Lauderdale battendo Sharon Walsh 6-4 7-5."}
{"id": "912639", "revid": "1003787", "url": "https://it.wikipedia.org/wiki?curid=912639", "title": "Wladimiro Panizza", "text": "Professionista dal 1967 al 1985, conta la vittoria di una Milano-Torino, due tappe al Giro d'Italia e una al Tour de France. Con diciotto partecipazioni, \u00e8 il ciclista che ha preso pi\u00f9 volte parte al Giro d'Italia.\nCarriera.\nPassato professionista nel 1967 in maglia Vittadello, vest\u00ec negli anni seguenti, tra le altre, le divise di Salvarani, Brooklyn e Scic.\nCorridore dalle notevoli capacit\u00e0, ebbe modo di misurarsi con moltissimi grandi campioni della sua epoca: Eddy Merckx, Felice Gimondi, Raymond Poulidor, Luis Oca\u00f1a, Jos\u00e9 Manuel Fuente, Roger de Vlaeminck, Joaquim Agostinho, Joop Zoetemelk, Lucien Van Impe, Jos\u00e9 Pesarrodona, Bernard Th\u00e9venet, Hennie Kuiper, Francesco Moser, Giuseppe Saronni, Bernard Hinault; a questa significativa presenza di atleti di spessore \u00e8 dovuto il fatto che non riusc\u00ec mai ad affermarsi completamente sul panorama ciclistico internazionale.\nTra il 1979 e il 1982 fu gregario prima di Moser, alla Sanson, e poi di Saronni, alla Gis Gelati e alla Del Tongo. Scalatore puro, consegu\u00ec il suo migliore risultato classificandosi al secondo posto nel Giro d'Italia 1980, miglior risultato conseguito nelle sue diciotto partecipazioni alla \"Corsa rosa\" (nel 1967 e ininterrottamente dal 1969 al 1985).\nRitiratosi dalle corse nel 1985, fu direttore sportivo sempre in ambito ciclistico. A causa di problemi di natura cardiaca \u00e8 morto nel 2002, a soli 57 anni.\nNel 2008 \u00e8 uscito un libro a lui dedicato sul Giro del 1980 dal titolo \"Il sogno interrotto di Miro Panizza\" di Andrea Bacci, edito da Ediciclo."}
{"id": "912662", "revid": "1543377", "url": "https://it.wikipedia.org/wiki?curid=912662", "title": "Spasmo cadaverico", "text": "Lo spasmo cadaverico o postmortem, conosciuto anche come rigidit\u00e0 istantanea o catalettica, \u00e8 una rara forma di irrigidimento muscolare che avviene nel momento della morte, persiste nel periodo del rigor mortis e pu\u00f2 essere scambiato per quest'ultimo. La causa \u00e8 sconosciuta ma di solito \u00e8 associato a morti violente. Lo spasmo cadaverico pu\u00f2 riguardare tutti i muscoli del corpo, ma solitamente interessa solo gruppi di muscoli come l'avambraccio o le mani.\nEsso si manifesta in casi di annegamento quando la vittima afferra erba, sterpaglie, radici o altri materiali, e fornisce la prova di vita al momento dell'ingresso in acqua."}
{"id": "912675", "revid": "110157", "url": "https://it.wikipedia.org/wiki?curid=912675", "title": "Milagro (Ecuador)", "text": "Milagro (nome completo: \"San Francisco de Milagro\") \u00e8 una citt\u00e0 dell'Ecuador, nella provincia del Guayas, \u00e8 capoluogo dell'omonimo cantone.\nMilagro \u00e8 la terza citt\u00e0 pi\u00f9 popolosa della provincia di Guayas, al censimento del 2010 l'area urbana aveva una popolazione di 133.058 abitanti mentre la popolazione dell'intero cantone era pari a 140.103 abitanti.\n\u00c8 una delle pi\u00f9 importanti citt\u00e0 agricole del Guayas e i suoi prodotti principali sono la canna da zucchero e l'ananas."}
{"id": "912683", "revid": "124189044", "url": "https://it.wikipedia.org/wiki?curid=912683", "title": "Monte Soratte", "text": "Il Monte Soratte \u00e8 una montagna del Lazio, nel comune di Sant'Oreste nella provincia di Roma, alta 691\u00a0m. La sua forma, ma ancora di pi\u00f9 la sua posizione nel mezzo della valle del Tevere, hanno da sempre stimolato la fantasia e la curiosit\u00e0.\nStoria.\nI ritrovamenti di materiali risalenti all'Et\u00e0 del bronzo sulla cresta sommitale, lasciano pensare che il Soratte fosse abitato fin da tempi preistorici.\nProbabilmente in epoca preromana, a causa della sua natura isolata che lo rendeva visibile e riconoscibile da lontano, fu luogo di culto da parte per i gruppi locali, corrispondenti a Etruschi, Falisci, Capenati e ai Sabini.\nTale vocazione si tramand\u00f2 nel tempo prima ai Romani, con il culto di Soranus Apollo e poi agli inizi del Cristianesimo, quando molti eremiti vi si rifugiarono in cerca di silenzio e meditazione.\nA testimonianza di ci\u00f2 si trovano sul Soratte i resti di sei insediamenti a carattere religioso, alcuni dei quali tuttora utilizzati durante le feste religiose di Santa Lucia, di Santa Romana e della Madonna di maggio, in occasione della quale si svolge la tradizionale fiaccolata sul monte.\nSulla cima del Soratte si trova l'eremo di San Silvestro, costruito nel VI secolo sui resti di un tempio di Apollo. Secondo una leggenda la chiesa era stata invece fondata tre secoli prima da papa Silvestro I che si era rifugiato sul Soratte per sfuggire alla persecuzione di Diocleziano (da qui egli avrebbe avuto la nota visione del drago, ricollegabile al culto dell'arcangelo Michele del prospiciente Monte Tancia). Vi sono conservati affreschi trecenteschi e quattrocenteschi che sono stati oggetto di studi e di interventi conservativi.\nLa chiesa di Santa Maria delle Grazie e l'annesso monastero, furono costruiti nel 1835 su una precedente costruzione del 500. I locali sono ampiamente restaurati e offrono la possibilit\u00e0 di avere vitto e alloggio. La chiesa ospita un affresco della Beata Vergine oggetto di grande venerazione nel XVI secolo.\nSono presenti altri quattro eremi: Sant'Antonio, Santa Lucia, San Sebastiano e Santa Romana, che pur versando in condizioni di abbandono, presentano notevoli caratteri tipici dell'architettura eremitica rupestre.\nNel versante sud nel 1937, sotto la Direzione del Genio Militare di Roma, venne avviata la costruzione di un complesso di gallerie che, secondo il progetto iniziale, dovevano servire come rifugio del comando supremo dell'esercito in caso di guerra, data la vicinanza del Soratte con la capitale.\nIl monte Soratte \u00e8 presente anche nell'opera pi\u00f9 importante del sommo poeta Dante Alighieri, la divina commedia : Inferno, canto ventisettesimo:\n\"Ma come Costantin chiese Silvestro\" \n\"d\u2019entro Siratti a guerir de la lebbre;\" \n\"cos\u00ec mi chiese questi per maestro\" \nDurante la seconda guerra mondiale, in particolare nel settembre del 1943 il comando supremo delle forze di occupazione tedesche si stabil\u00ec sul Soratte. Nel mese di giugno del 1944, dopo un terribile bombardamento effettuato il 12 maggio da 236 B-17 del 5th US Air Force, il feldmaresciallo Albert Kesselring insieme alle truppe di occupazione abbandon\u00f2 l'area dopo aver minato parte delle gallerie. Sembra che prima di abbandonare l'area il feldmaresciallo abbia dato l'ordine di interrare nelle gallerie 68 casse contenenti oro e beni saccheggiati alla Banca d'Italia e alla comunit\u00e0 ebraica di Roma, che di fatto non \u00e8 stato mai trovato.\nE' doveroso ricordare, nel quadro della lotta di resistenza che la scia di sangue causata dai grandi rastrellamenti nazifascisti tra l'inverno del 1943 e la primavera del 1944, che costarono la vita a centinaia di civili e combattenti partigiani, e' stata ordinata dal feldmaresciallo Albert Kesselring comando supremo del sud al Bunker Soratte per protrarsi lungo lo spostamento del fronte verso il nord Italia durante la ritirata della Wehrmacht. \nDurante gli anni della Guerra Fredda parte delle stesse gallerie sono state riconvertite per ospitare il bunker anti-atomico del Governo Italiano; i lavori solo parzialmente terminati risalgono al quinquennio 1967-1972.\nIl sistema ipogeo consta di 4\u00a0km di gallerie, oggi parzialmente visitabili grazie all'operato di una associazione di volontari.\nL'area da alcuni anni \u00e8 stata riacquisita dal Comune di Sant'Oreste ed \u00e8 oggetto di lavori di recupero delle ex caserme e di allestimento di un museo storico diffuso denominato \"Percorso della memoria\".\nIstituita con L.R. 6 ottobre 1997, n. 29 (B.U.R. 10 novembre 1997, n. 31 S.O. n. 2), la Riserva del naturale del Monte Soratte, \u00e8 un singolare polmone verde tra la via Flaminia e il fiume Tevere, poche decine di chilometri a nord di Roma. Comprende l'isolato rilievo del Monte Soratte, modesto ma svettante massiccio calcareo che spicca nel dolce paesaggio della valle del Tevere. Con 691m di altezza, dalla cui sommit\u00e0 per\u00f2 lo sguardo abbraccia un panorama vastissimo.\nCon la Legge Regionale del 22 ottobre 2018, n.7 (pubblicata sul Bollettino Ufficiale della Regione Lazio del 23 ottobre 2018, n.86) viene affidata alla direzione della Riserva naturale di Nazzano, Tevere-Farfa anche la gestione del Parco Naturale del Monte Soratte.\nDescrizione.\nIl monte Soratte, e la Riserva naturale del Monte Soratte, si trovano nel comune di Sant'Oreste a circa 45\u00a0km a nord di Roma. Esso si erge solitario nella valle del Tevere di cui costituisce il rilievo pi\u00f9 alto.\nIl Soratte ha una pianta a forma di ellissoide avente un asse longitudinale che si sviluppa per circa 5,5\u00a0km in direzione NNO-SSE secondo un profilo a forma di arco composto da sei cime, su una delle quali, a circa 400\u00a0m di altitudine, si trova il paese di Sant'Oreste.\nIl monte \u00e8 costituito da un massiccio calcareo avente delle pareti molto ripide presso la cima, mentre le pendici risultano pi\u00f9 dolci e ricoperte da una fitta vegetazione. La pianura circostante \u00e8 coltivata principalmente a uliveti e attraversata da numerosi fossi.\nDal paese di Sant'Oreste si sviluppano vari sentieri che consentono di raggiungere la cresta e attraversare la montagna in senso longitudinale da entrambi i lati. Stante la ripidit\u00e0 delle pareti rocciose, non ci sono sentieri che attraversano la montagna trasversalmente.\nCaratteristica del luogo sono i Meri, tre grandi voragini di origine carsica, che si trovano alla base orientale della montagna. Questi pozzi, comunicanti fra loro e profondi circa 115\u00a0m, rivestono un notevole interesse speleologico. In particolare il Mero Grande \u00e8 costituito da un pozzo verticale profondo diverse decine di metri e con un diametro di 20\u00a0m.\nGeologia.\nIl monte Soratte fa parte, insieme ai monti Cornicolani, di quella che viene chiamata la dorsale Tiberina, cio\u00e8 una dorsale carbonatica, che \u00e8 affiorata nel periodo meso-cenozoico dai sedimenti pliocenici e dalla copertura vulcanica. In periodi successivi la dorsale ha subito fratture sui lati ed al centro dove si \u00e8 creata la depressione attraversata dal Tevere. I rilievi carbonatici del monte Soratte costituiscono quindi un alto strutturale (tipo Horst) che separa la depressione della valle del Tevere (a NE) dalla zona ribassata sabatina (a SO).\nLa struttura del Soratte rappresenta quindi uno stacco morfologico molto netto e caratteristico rispetto alle zone circostanti. Essa \u00e8 costituita da una serie di scaglie tettoniche sovrapposte legate a pi\u00f9 eventi compressivi, verificatisi durante le fasi tettogenetiche appenniniche. Eventi tettonici distensivi successivi hanno generato sistemi di faglie dirette, subverticali e fratture orientate prevalentemente NO-SE e N-S, spesso riutilizzando le antiche linee di debolezza che hanno disarticolato in blocchi l'assetto precedente.\nPrincipali litotipi presenti e loro dislocazione:\nIl rilievo, data la sua natura prevalentemente calcarea, \u00e8 soggetto a forte erosione carsica, specie lungo la cresta. L'attivit\u00e0 carsica sotterranea \u00e8 suggerita dall'assenza di corsi d'acqua su quasi tutto il rilievo e confermata dalla presenza di numerosi antri e pozzi.\nAmbiente.\nFlora.\nIl monte Soratte \u00e8 caratterizzato da una vegetazione molto varia e differenziata in funzione dell'esposizione. Prevalgono le formazioni a bosco e boscaglia.\nSul versante nord ovest, pi\u00f9 freddo, si trovano boschi caduchi con presenza di carpino nero (\"Ostrya carpinifolia\"), orniello (\"Fraxinus ornus\"), acero minore (\"Acer monspessulanum\") misti a specie sempreverdi come il leccio (\"Quercus ilex\").\nSul versante sud est, pi\u00f9 caldo, si hanno specie della macchia mediterranea con leccio, acero minore, terebinto (\"Pistacia terebinthus\"), fillirea (\"Phyllirea latifolia\"). A questa comunit\u00e0 vegetale, non usuale, descritta per la prima volta sul monte Soratte, \u00e8 stato dato il nome di \"Quercetum galloprovinciale aceresotum monspessulani\".\nUna particolare variet\u00e0 di asfodelo, l'asfodelo giallo (Asphodeline lutea), poco diffusa altrove, \u00e8 presente in modo abbastanza regolare soprattutto sul versante occidentale.\nFauna.\nNumerose sono le specie animali presenti nei boschi del Soratte.\nTra gli uccelli, sono presenti sia specie stanziali che di passo e migratorie. \nVisibilit\u00e0.\nIl monte Soratte \u00e8 noto anche per la sua visibilit\u00e0 da grandi distanze. Di seguito un elenco di localit\u00e0 da cui si pu\u00f2 scorgere:"}
{"id": "912695", "revid": "92723", "url": "https://it.wikipedia.org/wiki?curid=912695", "title": "\u0160pola", "text": "\u0160pola (, ) \u00e8 una citt\u00e0 sita nell'oblast' di \u010cerkasy, nell'Ucraina centrale. Fino al 2020 \u00e8 stata centro amministrativo dell'omonimo distretto, in seguito soppresso.\nStoria.\nLe prime menzioni della citt\u00e0 risalgono al XVIII secolo. Durante il XIX secolo \u0160pola vide l'insediamento di una folta e vivace comunit\u00e0 ebraica che dalle 1.156 del 1847 pass\u00f2 rapidamente alle 5.388 del 1897, quando arriv\u00f2 a rappresentare il 45% della popolazione. La comunit\u00e0 ebraica continu\u00f2 a crescere in numero fino alla Seconda guerra mondiale. dopo l'invasione tedesca del 1942 gran parte di tale popolazione fu massacrata e oggi la minoranza ebraica rappresenta solo uno scarno 0,5% del totale degli abitanti della citt\u00e0.\nA livello amministrativo nel XIX secolo \u0160pola faceva parte del distretto di Zvenihorodka nella regione di Kiev. Con la caduta dell'Impero Russo la citt\u00e0 fece prima parte della RSS Ucraina e quindi dell'URSS."}
{"id": "912697", "revid": "682087", "url": "https://it.wikipedia.org/wiki?curid=912697", "title": "Spasmo postmortem", "text": ""}
{"id": "912700", "revid": "599013", "url": "https://it.wikipedia.org/wiki?curid=912700", "title": "Walter Baseggio", "text": "Biografia.\nI nonni paterni sono originari di Ponzano Veneto in provincia di Treviso e sono emigrati in Belgio nel 1946, dove poi \u00e8 nato il padre Gianni Baseggio. La madre, invece, ha origini napoletane.\nCaratteristiche tecniche.\n\u00c8 dotato di un tiro molto potente, tanto che in una partita con l'Anderlecht contro il La Louvi\u00e9re fece esplodere un pallone. Viene soprannominato \"Dinamite\" a causa della potenza dei suoi tiri.\nCarriera.\nClub.\nDopo le giovanili iniziate a 12 anni nell'Anderlecht, inizia la sua carriera calcistica professionistica all'et\u00e0 di 18 anni esordendo nel 1996 nella gara -. Da allora ha quasi sempre giocato nell'Anderlecht, dove ha collezionato 252 presenze segnando 42 gol.\nHa trascorso le stagioni 2005-2006 e 2006-2007 nelle file del (citt\u00e0 di cui \u00e8 originario il padre del giocatore), dove per\u00f2 non ha brillato disputando 28 partite con 1 gol tra Serie A e Serie B. Nel gennaio 2007, a causa dello scarso utilizzo che ne faceva il tecnico Ezio Rossi, ha lasciato l'Italia ed \u00e8 ritornato nell'Anderlecht. A gennaio 2008 si \u00e8 trasferito al , ma dopo due anni, nel gennaio 2010, rescinde il suo contratto con il club belga.\nDopo aver combattuto e vinto la sua battaglia pi\u00f9 grande sconfiggendo un cancro alla tiroide, ha ufficialmente deciso di tornare a giocare a calcio firmando un contratto triennale con il Tubize, club di seconda divisione belga. Dopo meno di un anno, ad aprile del 2011 lascia il Tubize.\nNazionale.\nBaseggio ha esordito con la maglia della nazionale di calcio belga nel marzo 1999 in una amichevole persa 1-0 contro la Bulgaria. Collezion\u00f2 complessivamente 27 presenze (di cui l'ultima nel 2005) e una rete, segnata il 28 febbraio 2001 nella gara interna, giocata a Bruxelles, vinta per 10-1 contro San Marino (gara valevole per le qualificazioni ai Mondiali 2002)."}
{"id": "912701", "revid": "775372", "url": "https://it.wikipedia.org/wiki?curid=912701", "title": "Scellino somalo", "text": "Lo Scellino somalo (in somalo \"shilin soomaali\") \u00e8 la moneta usata nella nazione africana della Somalia. Il codice ISO 4217 per lo scellino somalo \u00e8 SOS.\nStoria.\nLo scellino \u00e8 moneta di parti della Somalia fin dal 1921, quando lo scellino dell'Africa Orientale fu introdotto nella Somalia Britannica. Dopo l'indipendenza, il Somalo della Somalia italiana e lo Scellino dell'Africa Orientale (che avevano lo stesso valore) furono rimpiazzati dallo Scellino somalo, chiamato Shilling in Inglese. Lo scellino/shilling era suddiviso in 100 centesimi/cent.\nI nomi somali \"shilin\" e sent furono introdotti nel 1976, con la scomparsa dei nomi italiani. Il nome italiano \"Scellino\" ritorn\u00f2 in alcune monete nel 2000, ma non in tutte. Il nome della subunit\u00e0 oggi rimane sconosciuto.\nIn Somaliland, c'\u00e8 un problema sulla moneta che circola, perch\u00e9 infatti esisterebbe lo Scellino del Somaliland.\nMonete.\nMonete pi\u00f9 vecchie includono 5, 10, 50 centesimi e 1, 5 scellini.\nNon si sa neanche se in Somalia siano usate tutte le monete. Per esempio, la moneta da 10 scellini \u00e8 disponibile solamente come moneta commemorativa. Le altre monete sono in circolazione cos\u00ec come Euro e Dollaro statunitense.\nBanconote.\nLa situazione dei soldi in Somalia non \u00e8 conosciuta, ma come in Afghanistan prima del 2002, le originali banconote di 5, 10, 20, 50, 100, 500 e 1000 scellini vengono probabilmente prodotte senza rispettare il numero di serie.\nNel sud, solo le banconote di 1000 scellini rimangono in circolazione oggi. Le altre, ossia quelle di\n20, 50, 100, 500, che erano in circolazione prima della guerra, sono scomparse. Nelle aree settentrionali, pi\u00f9 pacifiche, si possono vedere in circolazione anche le banconote da 500 scellini, oltre a quelle di 1000.\nCambi di valore.\nTassi del libero mercato in Somalia meridionale:"}
{"id": "912704", "revid": "297059", "url": "https://it.wikipedia.org/wiki?curid=912704", "title": "Catetere di Swan-Ganz", "text": "Il catetere di Swan-Ganz, noto anche come catetere arterioso polmonare (PAC), \u00e8 un dispositivo di monitoraggio emodinamico invasivo utilizzato in anestesia e soprattutto in terapia intensiva. \nEsso \u00e8 costituito da un catetere a pi\u00f9 lumi, dotato alla sua estremit\u00e0 di un palloncino gonfiabile. Tramite un introduttore, inserito in una vena centrale di grosso calibro (vena giugulare interna, succlavia, femorale comune) il catetere pu\u00f2 essere sospinto in atrio destro, quindi in ventricolo ed in arteria polmonare. Le onde pressorie che appaiono sul monitor durante l'introduzione permettono all'operatore di comprendere la posizione raggiunta dall'estremo distale: in atrio apparir\u00e0 la curva della PVC (pressione venosa centrale), mentre in ventricolo si otterr\u00e0 una curva pi\u00f9 alta e appuntita. Gonfiando il palloncino presente sulla punta, sar\u00e0 facilitata la sua migrazione dal ventricolo in arteria polmonare, ove il catetere si arrester\u00e0 nella diramazione di dimensioni uguali al diametro del pallone. In questa posizione comparir\u00e0 sul monitor l'onda pressoria di incuneamento o WEDGE (PAWP, PAOP).\nLa PVC e la PAWP sono comunemente adottati in anestesia e rianimazione come indicatori dello stato volemico del paziente critico ed impiegati per guidare la fluidoterapia (definita riempimento volemico). La pressione venosa centrale infatti \u00e8 un indicatore del volume ematico presente nei vasi venosi di capacitanza che afferiscono al cuore e rappresenta pi\u00f9 specificamente la pressione di riempimento dell'atrio destro. La pressione di wedge (pressione di incuneamento del capillare polmonare) riflette invece la pressione di riempimento delle camere cardiache sinistre, fornendo indirettamente una buona stima del precarico cardiaco. Il rianimatore pertanto potr\u00e0, al variare dei suddetti valori pressori, variare l'infusione dei fluidi in accordo con lo stato di volemia raggiunto dal paziente.\nIl catetere di Swan-Ganz monitorizza la portata cardiaca in continuo e l'ossimetria venosa mista, la frazione di eiezione del ventricolo destro e il volume ventricolare destro di fine diastole, per il monitoraggio in continuo del bilancio fra apporto e consumo di ossigeno, permette inoltre di monitorare:\nTuttavia occorre sottolineare che, mentre il precarico cardiaco \u00e8 una stima di volume, i valori di PVC e di PAWP rappresentano delle pressioni. Pressione e volume sono valori legati fra loro da un'altra grandezza, la resistenza. Pertanto una stima di precarico basata solo sui valori di pressione rischia di fornire un dato altamente ingannevole in presenza di una situazione patologica o comunque anomala delle resistenze.\nPer meglio capire quest'ultima affermazione basta pensare ad un esempio semplice come la rete idraulica di casa: la PVC (o la PAWP) rappresenta la pressione della rete idrica, le resistenze sono i rubinetti di casa ed il precarico \u00e8 la quantit\u00e0 di acqua che scende dagli erogatori. \u00c8 facile capire che a parit\u00e0 di pressione, se i rubinetti sono chiusi (resistenza massima), il precarico \u00e8 nullo pur essendo la pressione costante. "}
{"id": "912711", "revid": "1776051", "url": "https://it.wikipedia.org/wiki?curid=912711", "title": "Long Gone (Fair Warning)", "text": "Long Gone \u00e8 il primo singolo estratto dal primo e omonimo album dei Fair Warning."}
{"id": "912727", "revid": "24798", "url": "https://it.wikipedia.org/wiki?curid=912727", "title": "Oblongata", "text": ""}
{"id": "912731", "revid": "287204", "url": "https://it.wikipedia.org/wiki?curid=912731", "title": "2321 Luznice", "text": ""}
