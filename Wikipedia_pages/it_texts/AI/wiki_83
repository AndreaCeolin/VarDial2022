{"id": "934800", "revid": "174925", "url": "https://it.wikipedia.org/wiki?curid=934800", "title": "Giovanna d'Arco", "text": "Recuper\u00f2 alla Francia parte del territorio caduto in mano agli inglesi durante la Guerra dei cent'anni, contribuendo a risollevarne le sorti, guidando vittoriosamente le armate francesi contro quelle inglesi. Catturata dai Borgognoni davanti a Compi\u00e8gne, Giovanna fu venduta agli inglesi da Giovanni di Lussemburgo, vassallo del re d'Inghilterra. Questi la sottoposero a processo per eresia, al termine del quale fu condannata al rogo e arsa viva il 30 maggio 1431. Nel 1456 papa Callisto III, al termine di una seconda inchiesta, dichiar\u00f2 la nullit\u00e0 di tale processo.\nBeatificata nel 1909 da Pio X e canonizzata nel 1920 da Benedetto XV, nel 1922 Giovanna fu proclamata santa patrona di Francia.\nInfanzia e giovinezza.\nGiovanna nacque in Borgogna, a Domr\u00e9my (oggi Domr\u00e9my-la-Pucelle), da Jacques d'Arc e Isabelle Rom\u00e9e, in una famiglia di contadini della Lorena, ma appartenente alla parrocchia di Greux e alla castellania di Vaucouleurs, soggetta alla sovranit\u00e0 francese. Giovanna, secondo le testimonianze del tempo, era una ragazzina molto devota e caritatevole; nonostante la giovane et\u00e0 visitava e confortava i malati e non era insolito che offrisse il proprio giaciglio ai senzatetto per dormire lei stessa per terra, sotto la copertura del camino.\nAll'et\u00e0 di tredici anni inizi\u00f2 a udire \"voci celestiali\" spesso accompagnate da un bagliore e da visioni dell'arcangelo Michele, di santa Caterina e di santa Margherita, come sosterr\u00e0 in seguito. La prima volta che queste \"voci\" le si palesarono, secondo il suo stesso racconto reso durante il processo per eresia sub\u00edto a Rouen nel 1431, Giovanna si trovava nel giardino della casa paterna; era il mezzod\u00ec di un giorno d'estate: sebbene sorpresa e impaurita da quell'esperienza, Giovanna decise di consacrarsi interamente a Dio facendo voto di castit\u00e0 \u00abper tutto il tempo che a Dio fosse piaciuto\u00bb.\nNell'estate del 1428, a causa della guerra dei cent'anni che opponeva il regno di Francia al regno d'Inghilterra e alla Borgogna, la sua famiglia fugg\u00ec dalla valle della Mosa verso Neufch\u00e2teau, per sottrarsi alle devastazioni provocate dalle truppe di Antoine de Vergy, capitano borgognone. Era da poco iniziato il 1429 quando gli inglesi erano ormai prossimi a occupare completamente Orl\u00e9ans, cinta d'assedio sin dall'ottobre del 1428: la citt\u00e0, sul lato settentrionale della Loira, per la posizione geografica e il ruolo economico, aveva un valore strategico quale via d'accesso alle regioni meridionali; per Giovanna, che sarebbe diventata figura emblematica della storia di Francia, fu quello il momento - sollecitata dalle \"voci\" che diceva di sentire - per correre in aiuto di Carlo, Delfino di Francia, nella guerra per il trono contro gli inglesi e i loro alleati borgognoni.\nCome Giovanna stessa dichiarer\u00e0 sotto interrogatorio, in un primo tempo ella mantenne il pi\u00f9 stretto riserbo su queste apparizioni sovrannaturali, che all'inizio le parlavano della sua vita privata e che solo successivamente l'avrebbero spinta a lasciare la propria casa per guidare l'esercito francese. Tuttavia i suoi genitori dovettero intuire qualcosa del cambiamento che stava avvenendo nella ragazza, forse anche allertati da qualche confidenza che Giovanna stessa si era lasciata sfuggire, come avrebbe ricordato molti anni dopo un suo amico di Domr\u00e9my, e avevano deciso di darla in sposa a un giovane di Toul. Giovanna rifiut\u00f2 la proposta di matrimonio e il suo fidanzato la cit\u00f2 in giudizio dinanzi al tribunale episcopale; ascoltate entrambe le parti, il tribunale diede ragione a Giovanna, dal momento che il fidanzamento era avvenuto senza il suo assenso.\nVinta anche la resistenza dei genitori, la ragazza ebbe di nuovo libert\u00e0 di azione e pot\u00e9 dedicarsi alla sua missione. La prima tappa del suo viaggio la port\u00f2 sino a Vaucouleurs dove, con l'appoggio dello zio Durand Laxart, riusc\u00ec a incontrare il capitano della piazzaforte, Robert de Baudricourt. Questi, al primo incontro, il 13 maggio 1428, la schern\u00ec rimandandola a casa come una povera folle. Per nulla demoralizzata dall'insuccesso, Giovanna si rec\u00f2 altre due volte presso il capitano di Vaucouleurs e questi, forse spinto dal consenso che Giovanna sapeva raccogliere tanto tra il popolo quanto tra i suoi uomini, mut\u00f2 parere sul suo conto, sino a convincersi (non prima di averla sottoposta a una sorta di esorcismo da parte di un curato del luogo, Jean Fournier) della sua buona fede e ad affidarle una scorta che l'accompagnasse al cospetto del sovrano, come la ragazza chiedeva.\nLe gesta belliche.\nIl viaggio di Giovanna da Vaucouleurs a Chinon per incontrarsi col \u00abgentile Delfino\u00bb, per usare le sue stesse parole, suscit\u00f2 di per s\u00e9 non poco interesse. Districandosi tra i confini sempre incerti e sfumati tra villaggi francesi e anglo-borgognoni per undici giorni, recando con s\u00e9 la promessa di un aiuto sovrannaturale che sarebbe stato in grado di rovesciare le sorti della guerra, ormai apparentemente segnate, l'esiguo drappello rappresentava l'ultima speranza per il partito che ancora sosteneva il \"re di Bourges\", come veniva sprezzantemente chiamato Carlo VII dai suoi detrattori. Jean d'Orl\u00e9ans invi\u00f2 due suoi fidi a Chinon, dove la \"Pulzella\" era giunta dopo essere passata per Gien, per raccogliere informazioni, e l'intero paese ne attendeva le gesta.\nL'incontro con il delfino.\nSenza neppure avvisare i suoi genitori, Giovanna part\u00ec da Vaucouleurs il 22 febbraio 1429, diretta a Chinon, accompagnata da un manipolo guidato da un corriere reale, Colet de Vienne, e composto da Jean de Metz e Bertrand de Poulengy, uomini di fiducia di Robert de Baudricourt, seguiti ciascuno da un proprio servitore, e da Richard Larcher, anch'egli soldato al servizio del capitano di Vaucouleurs. Il piccolo drappello percorse una non facile via fra territori contesi, giungendo al castello di Chinon all'inizio del mese di marzo. Il fatto di essere scortata dagli uomini di un capitano fedele al Delfino probabilmente gioc\u00f2 non poco a favore dell'incontro con quest'ultimo.\nPresentandosi a Carlo, dopo due giorni di attesa, nella grande sala del castello, durante un'assemblea imponente e alla presenza di circa trecento nobili, Giovanna gli si avvicin\u00f2 senza indugio e si inginocchi\u00f2 dicendo: \u00abNobilissimo signor Delfino\u00bb. Carlo, fingendosi stupito, indic\u00f2 il conte di Clermont - che si era vestito con abiti regali proprio per mettere alla prova la contadinella - dicendo: \u00ab\u00c8 questo il re\u00bb. Giovanna continu\u00f2 imperterrita a rivolgersi a Carlo, affermando che \u00abil re di Francia \u00e8 il Re dei Cieli\u00bb, e di essere stata inviata da Dio per portare soccorso a lui e al suo reame. Tuttavia il Delfino, non fidandosi ancora completamente di lei, la sottopose a un primo esame in materia di fede nella stessa Chinon, dove la ragazza fu ascoltata da alcuni ecclesiastici di chiara fama, fra cui il vescovo di Castres, confessore dello stesso Carlo.\nAppresi i resoconti degli ecclesiastici, la invi\u00f2 quindi a Poitiers. Qui Giovanna sub\u00ec un secondo esame, pi\u00f9 approfondito, protrattosi per circa tre settimane: fu interrogata da un gruppo di teologi in parte provenienti dalla giovane Universit\u00e0 di Poitiers, nata nel 1422, oltre che dal cancelliere di Francia, e arcivescovo di Reims, Regnault de Chartres. Solo quando la giovane ebbe superato questa prova Carlo, convintosi, decise di affidarle un intendente, Jean d'Aulon, nonch\u00e9 l'incarico di \"accompagnare\" una spedizione militare - pur non ricoprendo alcun incarico ufficiale - in soccorso di Orl\u00e9ans assediata e difesa da Jean d'Orl\u00e9ans, mettendo cos\u00ec nelle sue mani, di fatto, le sorti della Francia.\nGiovanna inizi\u00f2 pertanto la riforma dell'armata trascinando con il suo esempio le truppe francesi e imponendo uno stile di vita rigoroso e quasi monastico: fece allontanare le prostitute che seguivano l'esercito, band\u00ec ogni violenza o saccheggio, viet\u00f2 che i soldati bestemmiassero; impose loro di confessarsi e fece riunire intorno al suo stendardo l'esercito in preghiera due volte al giorno, al richiamo del suo confessore, Jean Pasquerel. Il primo effetto fu quello di instaurare un rapporto di reciproca fiducia tra la popolazione civile e i suoi difensori i quali, invece, avevano l'inveterata abitudine di tramutarsi da soldati in briganti quando non erano impegnati in azioni di guerra. Soldati e capitani, contagiati dal carisma della giovane, sostenuti dalla popolazione di Orl\u00e9ans, si prepararono alla riscossa.\nL'assedio d'Orl\u00e9ans.\nSebbene non le fosse stata affidata formalmente alcuna carica militare, Giovanna divenne ben presto una figura centrale nelle armate francesi: vestita da soldato, impugnando la spada e un bianco stendardo con raffigurato Dio benedicente il fiordaliso francese e ai lati gli arcangeli Michele e Gabriele, ormai comunemente conosciuta da tutti come \"Jeanne la Pucelle\" ossia \"Giovanna la Pulzella\" (cos\u00ec come le \"voci\" l'avevano chiamata) raccolse un gran numero di volontari da tutto il regno e guid\u00f2 le truppe infervorate in battaglia contro gli inglesi. Questi, il 12 ottobre 1428, erano arrivati a porre l'assedio a Orl\u00e9ans, chiave di volta della valle della Loira, nella Francia centrale. Se la citt\u00e0 fosse caduta, l'intera Loira meridionale sarebbe stata presa; la stessa Chinon, sede della corte di Carlo, non era molto lontana.\nOrl\u00e9ans era accerchiata dagli inglesi, che avevano conquistato, costruito o fortificato undici avamposti intorno alla citt\u00e0, dai quali tenevano l'assedio: le Tourelles (all'estremit\u00e0 meridionale del ponte sulla Loira), la bastia di Champ Saint-Priv\u00e9, le fortificazioni degli Augustins, di Saint-Jean-le-Blanc (sulla riva meridionale della Loira), le bastie di Saint-Laurent, della Croix-Boiss\u00e9e, di Saint-Loup, le tre dette \"Londre\", \"Rouen\" e \"Paris\" (sulla riva settentrionale della Loira), e infine la bastia di Charlemagne (sull'isola omonima).\nIn tal modo, le comunicazioni fluviali erano bloccate a valle della citt\u00e0 da tre bastie (Saint-Laurent e Champ Saint-Priv\u00e9, posizionate pressoch\u00e9 di fronte sulle opposte rive della Loira, all'altezza dell'isola di Charlemagne, dove la terza impediva un altrimenti facile attraversamento del fiume); inoltre, l'edificazione, nel marzo del 1429, della bastia di Saint-Loup ad est della citt\u00e0, sull'argine destro, in modo da controllare la via romana verso Autun, preannunciava la volont\u00e0 di impedire ogni navigazione sulla Loira anche a monte.\nIl lato settentrionale del ponte sulla Loira terminava nella fortezza dello Ch\u00e2telet, ancora in mano francese, e culminava al centro nell'isola fortificata detta \"Belle-Croix\", dalla quale i difensori erano a portata di tiro e di voce del nemico, asserragliato nelle Tourelles. Ogni tentativo di infrangere la morsa che si stringeva sempre pi\u00f9 intorno alla citt\u00e0 era fallito. Il 12 febbraio 1429, dopo quattro mesi di assedio, Jean d'Orl\u00e9ans aveva tentato una sortita che si era risolta nella disfatta della battaglia delle aringhe; peggio ancora, il 18 dello stesso mese, il conte di Clermont abbandon\u00f2 Orl\u00e9ans insieme alle sue truppe, e cos\u00ec altri capitani.\nDifesa da una guarnigione sempre pi\u00f9 esile, stremata dalla carenza di vettovaglie, la popolazione convinse Jean a lasciare che una delegazione guidata da Jean Poton de Xaintrailles raggiungesse il duca di Borgogna, Filippo il Buono, per chiedere la fine delle ostilit\u00e0, anche se questo avrebbe significato il passaggio della citt\u00e0 alla Borgogna senza colpo ferire. Il duca, interessato all'offerta, la sottopose agli alleati inglesi, che la respinsero: Orl\u00e9ans era evidentemente troppo importante perch\u00e9 potessero delegarne il controllo ai borgognoni. Il 17 aprile la delegazione guidata da Xaintrailles fu di ritorno. L'unico effetto, peraltro marginale, fu che i soldati borgognoni vennero richiamati, misura pi\u00f9 che altro simbolica dal momento che la quasi totalit\u00e0 delle truppe assedianti era inglese. La situazione della citt\u00e0 restava critica.\nGli assediati erano tuttavia riusciti a tenere libera la porta di Borgogna, sul lato orientale della cinta muraria, e quando Giovanna, lasciata Blois il 27 aprile, giunse sulla riva meridionale, in sella a un destriero bianco e preceduta da un lungo corteo di preti intonanti il \"Veni Creator\", di fronte al piccolo borgo di Ch\u00e9cy, il 29 aprile, trov\u00f2 ad attenderla Jean d'Orl\u00e9ans, che la preg\u00f2 di entrare in citt\u00e0 per quella via mentre i suoi uomini compivano manovre diversive; l'armata di soccorso, approntata dal re con l'aiuto del capitano guascone La Hire e del duca d'Alen\u00e7on, e i viveri - necessari per sfamare la popolazione allo stremo - che la Pulzella recava alla citt\u00e0, avrebbero invece atteso di poter essere traghettati attraverso il fiume non appena il vento fosse divenuto favorevole.\nL'incontro tra il giovane comandante e Giovanna fu burrascoso; dinanzi alla decisione di attendere che il vento girasse in modo da consentire l'ingresso dei rifornimenti e degli uomini, Giovanna rimprover\u00f2 aspramente l'uomo di guerra, sostenendo che suo compito sarebbe stato quello di condurre lei e l'esercito direttamente in battaglia. Jean non ebbe neppure tempo di replicare poich\u00e9 pressoch\u00e9 subito il vento mut\u00f2 direzione e divenne favorevole al transito sulla Loira, consentendo l'ingresso per via d'acqua dei viveri che Giovanna aveva recato con s\u00e9, mentre il corpo d'armata - circa 6500 uomini - torn\u00f2 ad accamparsi a Blois.\nQuella sera Giovanna, il cui arrivo era stato febbrilmente atteso fin dai primi di marzo, fece il suo ingresso in citt\u00e0 tra una folla acclamante, sino all'abitazione che le era stata destinata, presso il tesoriere del duca d'Orl\u00e9ans, Jacques Boucher. Il giorno seguente, 30 aprile, Giovanna, che sulla via per Orl\u00e9ans era stata inaspettatamente raggiunta da due dei suoi fratelli, Giovanni e Pietro, che si erano uniti ai soldati, si rec\u00f2 da Jean d'Orl\u00e9ans, ricevendo l'ordine di astenersi da qualsiasi azione di guerra fino all'arrivo dell'armata reale. Fremente d'impazienza, la ragazza si rec\u00f2 allora al bastione di \"Belle-Croix\" in modo da potersi rivolgere agli inglesi di guarnigione nelle Tourelles, intimando loro di arrendersi. Questi risposero colmandola d'ingiurie, gridandole di tornare a guardare le vacche e minacciando di bruciarla se l'avessero fatta prigioniera.\nL'indomani Jean d'Orl\u00e9ans part\u00ec per raggiungere il resto dell'armata, accampata a Blois. Qui trov\u00f2 l'esercito quasi disperso; il cancelliere Regnault de Chartres, arcivescovo di Reims, da sempre ostile ai progetti della Pulzella e alle sue pretese rivelazioni sovrannaturali, non intendeva procedere oltre. Jean minacci\u00f2 di arrestare i capitani se non si fossero messi immediatamente in marcia e dovette, d'altro canto, supplicare l'arcivescovo di proseguire fino alla citt\u00e0 assediata. Infine, la mattina del 4 maggio, l'esercito raggiunse finalmente Orl\u00e9ans; ad attenderlo, fuori le mura, vi erano Giovanna e La Hire che, alla testa di un manipolo di soldati, ne protessero l'ingresso in citt\u00e0.\nNel frattempo Giovanna, rimasta a Orl\u00e9ans, si era recata a ispezionare le fortificazioni nemiche; il popolo la seguiva ovunque, fuori delle mura cos\u00ec come nelle processioni religiose, tanto stretto era il legame che si era creato in breve tempo fra la ragazza e la popolazione. Dopo che l'esercito fu al sicuro entro le mura, Jean d'Orl\u00e9ans, subito dopo pranzo, si rec\u00f2 da Giovanna recandole la notizia che il capitano John Fastolf si stava avvicinando con un grosso contingente armato. La ragazza, felice forse perch\u00e9 per la prima volta un capitano la metteva a parte dei progetti militari, lo ammon\u00ec con spirito pungente di avvisarla non appena Fastolf fosse stato vicino, altrimenti gli avrebbe fatto tagliare la testa: Jean accolse lo scherzo e acconsent\u00ec alla richiesta.\nQuella stessa sera Giovanna and\u00f2 a coricarsi, ma poco tempo dopo scese di corsa nella camera del suo paggio e lo svegli\u00f2 rimproverandolo: \u00abil sangue di Francia cola e voi non mi avvisate!\u00bb; quindi, si arm\u00f2 in fretta, sal\u00ec a cavallo, si fece passare lo stendardo da una finestra della casa e galopp\u00f2 verso la porta di Borgogna. Era in corso un attacco alla bastia di Saint-Loup; i soldati francesi, feriti, ripiegavano, ma alla sua vista ripresero animo e si volsero nuovamente all'assalto. Infine giunse anche Jean d'Orl\u00e9ans, anch'egli all'oscuro della manovra, e la bastia fu conquistata e data alle fiamme. Molti inglesi si travestirono da preti per cercare di fuggire. Giovanna cap\u00ec, li prese sotto la sua protezione e imped\u00ec che venisse fatto loro del male. Alla sua prima battaglia, Giovanna pianse vedendo quanta morte seguiva la vittoria.\nIl giorno dopo, 5 maggio, festivit\u00e0 dell'Ascensione, Giovanna volle fare un'ultima intimazione agli inglesi, affinch\u00e9 abbandonassero l'assedio, se non volevano subire una disfatta di cui si sarebbe serbata memoria nei secoli. Tuttavia, poich\u00e9 gli assedianti trattenevano, contro il diritto di guerra, uno dei suoi araldi, incaric\u00f2 un arciere di avvolgere la lettera intorno a una freccia e di scoccarla nel campo inglese, accompagnando il lancio con il grido: \u00abLeggete! Sono notizie!\u00bb. Quando i soldati ebbero letto la missiva, per\u00f2, risposero soltanto: \u00abSono notizie della puttana degli Armagnacchi!\u00bb. Pi\u00f9 tardi, Jean d'Orl\u00e9ans, i capitani e Giovanna tennero un consiglio di guerra per decidere le mosse successive.\nNon tutti, del resto, accettavano di buon grado di prendere ordini dalla Pulzella, n\u00e9 amavano il suo tono franco; il sire di Gamaches aveva fatto platealmente atto di rendere la spada a Jean d'Orl\u00e9ans che, gentilmente ma con fermezza, lo aveva convinto a desistere dai suoi propositi e a scusarsi con lei. Il 6 maggio l'esercito usc\u00ec dalle mura dalla porta di Borgogna, essendo ormai il lato orientale sufficientemente sicuro dopo la presa di Saint-Loup; attravers\u00f2 con un ponte di barche la Loira, appoggiandosi all'isola di Toiles, fino a raggiungere la riva meridionale. Qui trov\u00f2 la fortificazione di Saint-Jean-le-Blanc abbandonata; gli inglesi si erano radunati in quella degli Augustins da cui godevano di una posizione favorevole. I francesi iniziarono a ritirarsi ma, quando Giovanna e La Hire videro i nemici uscire dalle loro postazioni e colpire i soldati, si volsero e contrattaccarono; in breve tutta l'armata li segu\u00ec: gli inglesi furono travolti e quelli che poterono si rifugiarono nelle Tourelles, all'estremit\u00e0 del ponte.\nIn questa battaglia Giovanna rimedi\u00f2 la sua prima ferita, causata da un \"chausse-trape\", un ferro a molte punte di cui il terreno dello scontro era stato disseminato. La sera l'esercito si accamp\u00f2 in vista delle Tourelles e i cittadini di Orl\u00e9ans per tutta la notte lo rifornirono di viveri. L'indomani, 7 maggio, all'alba, Giovanna ascolt\u00f2 la messa come suo solito, quindi si arm\u00f2 e guid\u00f2 l'esercito alla riconquista del ponte e delle Tourelles. L'assalto fu violento, i francesi colpirono i baluardi con l'artiglieria e tentarono di scalarli. Nella mischia, cercando di appoggiare una scala al muro, Giovanna fu trafitta da una freccia. La ferita, profonda, dolorosa, tra il collo e la scapola, costrinse gli uomini a trascinarla via dalla battaglia.\nUn soldato le propose di applicare un \"incantesimo\" per fermare il sangue, ma Giovanna rifiut\u00f2, e fu medicata con lardo e olio d'oliva. A sera Jean d'Orl\u00e9ans stava per far suonare la ritirata, poich\u00e9 il sole stava tramontando e gli uomini erano spossati. Giovanna gli si avvicin\u00f2 e gli chiese di attendere; che i soldati si riposassero, mangiassero, bevessero, ma che nessuno si allontanasse. Ritiratasi in preghiera in una vigna per pochi minuti, quando ritorn\u00f2 vide il suo stendardo sventolare in prossimit\u00e0 delle Tourelles, in mano a un soldato cui il suo attendente, Jean d'Aulon, lo aveva affidato a sua insaputa. Cavalc\u00f2 sino al ponte e glielo trasse dalle mani. I soldati interpretarono quel gesto come un segnale e si lanciarono in un furioso assalto.\nNel frattempo, dalla riva nord del ponte, gli abitanti di Orl\u00e9ans avevano gettato una grondaia su un arco distrutto e dopo che un cavaliere di Rodi, completamente armato, l'ebbe oltrepassato, gli altri lo seguirono e si gettarono all'attacco. Gli inglesi si diedero alla fuga e alcuni, come il comandante della guarnigione, William Glasdale, caddero nella Loira e annegarono. Le Tourelles erano state prese e duecento uomini fatti prigionieri. La sera, Giovanna, ferita, stanca, commossa, rientr\u00f2 nella citt\u00e0 attraverso il ponte. Il popolo accolse l'esercito con \u00abun gran trasporto di gioia e commozione\u00bb, come ricorder\u00e0 pi\u00f9 tardi Jean d'Orl\u00e9ans. Il giorno seguente, 8 maggio 1429, l'esercito assediante demol\u00ec le proprie bastie, abbandonando i prigionieri, e si dispose a dare battaglia in campo aperto.\nGiovanna, Jean d'Orl\u00e9ans e gli altri capitani schierarono anch'essi le loro forze e per un'ora i due eserciti si fronteggiarono; alla fine gli inglesi si ritirarono e Giovanna impose ai francesi di non inseguirli, sia perch\u00e9 era domenica, sia perch\u00e9 si stavano allontanando di loro spontanea volont\u00e0. Giovanna e l'esercito, prima di tornare entro le mura, unitamente al popolo assistettero a una messa a cielo aperto, ancora in vista del nemico. Il successo fu fondamentale per le sorti della guerra, poich\u00e9 imped\u00ec che gli anglo-borgognoni potessero occupare l'intera parte meridionale del Paese e marciare verso il sud fedele a Carlo, ristabil\u00ec le comunicazioni tra le due sponde della Loira e, inoltre, diede inizio a un'avanzata nella valle della Loira culminata nella battaglia di Patay.\nLa campagna della Loira.\nDopo soli due o tre giorni dalla liberazione di Orl\u00e9ans, Giovanna e Jean d'Orl\u00e9ans si misero in viaggio per incontrare il Delfino a Tours, seguendo l'armata reale sino a Loches; in effetti, sebbene l'entusiasmo popolare si fosse acceso in un solo istante, cos\u00ec come l'interesse dei governanti incluso l'imperatore Sigismondo di Lussemburgo, il rischio che si spegnesse con uguale facilit\u00e0, lasciando solo il ricordo delle gesta alle poesie di Christine de Pizan o di Alain Chartier, era reale. La corte era divisa e molti nobili, tentati di trarre profitti personali dall'inaspettata vittoria, temporeggiavano o suggerivano obiettivi bellici d'interesse secondario rispetto al cammino che Giovanna aveva tracciato, lungo la valle della Loira sino a Reims. Jean d'Orl\u00e9ans, di lunga esperienza militare, dovette esercitare tutta la propria influenza sul Delfino prima che questi si decidesse, infine, a organizzare una spedizione su Reims.\nIl comando dell'armata reale, nuovamente radunata nei pressi di Orl\u00e9ans, fu affidato il 9 giugno 1429 al duca Giovanni II d'Alen\u00e7on, principe di sangue, subito raggiunto dalle compagnie di Jean d'Orl\u00e9ans e di Florent d'Illiers di Ch\u00e2teaudun. L'esercito, forte di 1200 lance, ossia quasi 4000 uomini, raggiunse Jargeau l'11 dello stesso mese; qui fu nuovamente Giovanna a risolvere un consiglio di guerra con irruenza, esortando ad attaccare senza esitazioni. Al loro arrivo i francesi erano intenzionati ad accamparsi nei sobborghi della citt\u00e0 ma furono quasi travolti da un'offensiva inglese; Giovanna guid\u00f2 al contrattacco la propria compagnia e l'esercito pot\u00e9 acquartierarsi.\nIl giorno seguente, grazie a un diversivo improvvisato da Jean d'Orl\u00e9ans, le mura sguarnite vennero conquistate e cos\u00ec la stessa citt\u00e0. Durante le ostilit\u00e0 Giovanna, con lo stendardo in pugno, incitava gli uomini che davano l'assalto; ella fu nuovamente ferita, questa volta colpita al capo da un pesante masso; tuttavia la Pulzella, caduta al suolo, fu subito sorprendentemente in grado di rialzarsi. Il 14 giugno l'esercito francese, appena tornato a Orl\u00e9ans, ripart\u00ec per un'offensiva su Meung-sur-Loire.\nCon un attacco fulmineo il 15 giugno venne preso il ponte sulla Loira e posta una guarnigione sullo stesso; l'esercito poi pass\u00f2 oltre, per accamparsi davanti a Beaugency. Gli inglesi si ritirarono nel castello, cercando di mantenere almeno il controllo del ponte, ma furono raggiunti da un pesante assalto di artiglieria. In effetti, in campo inglese era atteso soprattutto il corpo d'armata di rinforzo comandato da sir John Fastolf, uno dei pi\u00f9 famosi capitani, che si era persino liberato del peso dei rifornimenti e ora procedeva a marce forzate.\nPressoch\u00e9 contemporaneamente, tuttavia, anche l'esercito francese acquisiva un nuovo, e per certi versi scomodo, alleato: il connestabile Arturo di Richemont, su cui pesava il bando dalle terre del Delfino per antiche controversie, alla testa dei suoi Bretoni. Le reazioni all'interno dell'esercito furono per lo pi\u00f9 ostili al connestabile; il duca d'Alen\u00e7on rifiut\u00f2 di cedere il comando dell'armata reale a Richemont, che ne avrebbe avuto il diritto, in qualit\u00e0 di Conestabile di Francia, senza nemmeno avvisare il Delfino (ed eventualmente attendere le sue decisioni) ma senza neppure consultarsi con gli altri capitani o, quantomeno, col Jean d'Orl\u00e9ans, pur sempre cugino del sovrano.\nGiovanna, per suo conto, maggiormente attenta ai bisogni dell'esercito e al contempo, nel suo candore, incurante dei rancori e delle lotte intestine che dividevano la nobilt\u00e0, chiese al Conestabile se fosse pronto ad aiutarli onestamente; in altre parole, ad offrire la propria parola e la propria spada al Valois. Ricevuta da Richemont piena assicurazione, Giovanna non esit\u00f2, di sua iniziativa, ad ammetterlo nell'esercito. In effetti da quel momento il Conestabile diede prova della propria lealt\u00e0 a Carlo; tuttavia, l'accettazione nei ranghi dell'esercito di quell'uomo in disgrazia compromise non poco la fiducia accordatale. Qualcuno, probabilmente, glielo fece notare, ma con semplicit\u00e0 Giovanna rispose che aveva bisogno di rinforzi.\nQuesto era senz'altro vero. Il castello di Beaugency, vista arrivare la compagnia di Bretoni, si decise infine a capitolare. Gli inglesi negoziarono la resa contro un salvacondotto che permise loro di lasciare la citt\u00e0 il mattino del 17 giugno. Con la spensieratezza e la volont\u00e0 di pacificazione che le erano proprie e con l'impeto della giovinezza, Giovanna si era esposta a favore di un uomo in disgrazia, mettendo a rischio il proprio credito presso la corte. L'armata francese si rimise in cammino; all'avanguardia, le compagnie del Jean d'Orl\u00e9ans e di Jean Poton de Xaintrailles, seguite dal Corpo d'armata principale, comandato da La Hire, capitano di ventura e brigante che gi\u00e0 aveva partecipato all'assedio d'Orl\u00e9ans ma che ormai aveva sposato anima e corpo la causa della Pulzella; alla retroguardia, il signore di Graville e, questa volta, la stessa Giovanna.\nLa sera del 17 giugno l'esercito si vide sbarrare la strada da quello inglese, schierato in assetto da battaglia in campo aperto. Due araldi inglesi furono inviati a lanciare la sfida all'armata reale, posizionata in cima a una bassa collina. Tuttavia, memore delle passate sconfitte, il duca d'Alen\u00e7on esitava ad accettare il confronto. Fu Giovanna che, giungendo dalle retrovie, diede risposta al nemico, invitandolo a ritirarsi nei propri alloggiamenti, vista l'ora tarda, e rimandando la battaglia al giorno successivo. Quella notte, mentre un incerto duca d'Alen\u00e7on chiedeva conforto a Giovanna, che lo rassicurava sia della vittoria sia della relativa facilit\u00e0 con cui sarebbe stata conseguita, l'esercito inglese, agli ordini del conte di Shrewsbury John Talbot, si riposizion\u00f2 in modo da poter sorprendere i nemici in una strettoia, in cui i francesi sarebbero dovuti necessariamente passare. Tuttavia, le cose andarono diversamente.\nLa battaglia di Patay.\nIl 18 giugno 1429 un cervo attravers\u00f2 il campo inglese, accampato presso Patay, e i soldati, lanciato un alto grido, si misero al suo inseguimento; gli esploratori francesi, che si trovavano a poca distanza, poterono quindi indicare con rapidit\u00e0 e precisione la posizione del nemico ai capitani, che non si lasciarono sfuggire l'occasione. L'avanguardia dell'esercito, cui si unirono anche le compagnie di La Hire e della stessa Giovanna, attacc\u00f2 improvvisamente il campo, prima che gli inglesi avessero modo di erigere la consueta barriera di tronchi appuntiti dinanzi a loro, che solitamente impediva alla cavalleria di travolgerli e dava modo agli arcieri di compiere stragi tra le file del nemico. Senza questa protezione, in campo aperto, l'avanguardia inglese fu schiacciata dalla cavalleria pesante francese.\nDopo questo primo caso fortuito, un'incredibile catena di errori, malintesi e tattiche errate lasci\u00f2 inoltre l'esercito inglese nella pi\u00f9 totale confusione. Dapprima alcuni contingenti tentarono di ricongiungersi in tutta fretta al corpo d'armata principale, guidato dal conte Talbot; ma questo fece credere al capitano dell'avanguardia che fossero stati sconfitti, al che egli stesso, accompagnato dal portastendardo, si diede a una fuga disordinata, cui presto si unirono le altre compagnie poste a difesa del corpo d'armata principale, lasciando il grosso dell'esercito esposto agli attacchi francesi senza pi\u00f9 alcuna protezione.\nSopraggiungendo, sir John Fastolf si avvide del pericolo e prese la decisione di ritirarsi, anzich\u00e9 soccorrere Talbot, mettendo in salvo almeno il proprio corpo d'armata. Per gli inglesi si tratt\u00f2 di una sconfitta completa quanto del tutto inattesa; in quella che sarebbe stata ricordata come la battaglia di Patay lasciarono sul campo oltre 2.000 uomini, mentre da parte francese si contarono solo tre morti e alcuni feriti. Gli echi della battaglia giunsero sino a Parigi, nella convinzione che ormai un attacco sulla citt\u00e0 fosse imminente; in campo avverso la fama di Giovanna la Pulzella crebbe enormemente, almeno quanto la sua importanza nelle file francesi.\nLa battaglia di Patay fu anche un modo per Giovanna di confrontarsi, ancora una volta, con la dura realt\u00e0 della guerra: se era solita pregare per i soldati caduti da entrambe le parti, qui, dopo una vittoria in campo aperto, vide i \"suoi\" soldati abbandonarsi a ogni brutalit\u00e0 (peraltro non pi\u00f9 trattenuti dalla guida del Jean d'Orl\u00e9ans, che aveva fatto regnare la disciplina ferrea imposta dalla Pulzella nell'esercito, ma affidati al comando del duca d'Alen\u00e7on). Dinanzi a un prigioniero inglese colpito con tale violenza da stramazzare al suolo Giovanna scese da cavallo e lo tenne tra le braccia, consolandolo e aiutandolo a confessarsi sino a che la morte non sopraggiunse.\nLa consacrazione del Re a Reims.\nDopo Patay molte citt\u00e0 e piazzeforti minori, a partire da Janville, si arresero volontariamente all'esercito francese. Mentre l'armata reale rientrava, vittoriosa, a Orl\u00e9ans, il sovrano indugiava, invece, a Sully-sur-Loire, probabilmente per evitare un incontro imbarazzante con Richemont. Giovanna, il Jean d'Orl\u00e9ans e il duca d'Alen\u00e7on cavalcarono velocemente verso il Delfino, ottenendo, nonostante il recente ed eclatante successo, una fredda accoglienza. Il contrasto tra i colori della citt\u00e0 in festa, che l'aveva gi\u00e0 vista trionfante e ora l'acclamava, e l'umore cupo, vitreo, della corte, dovettero creare un'aspra dissonanza nell'animo di Giovanna che, tuttavia, instancabile, non cess\u00f2 di rassicurare ed esortare il \"gentile Delfino\" affinch\u00e9 si recasse a Reims.\nNei giorni seguenti, la Pulzella cavalc\u00f2 a fianco del sovrano sino a Ch\u00e2teauneuf-sur-Loire, dove il 22 giugno si sarebbe tenuto consiglio su come proseguire la campagna militare. Qui ebbe luogo, nuovamente, il confronto tra coloro che consigliavano prudenza e attesa o, nella pi\u00f9 ardita delle ipotesi, l'impiego dell'esercito per il consolidamento della posizione raggiunta, e la maggioranza dei capitani, meno influenti presso la corte ma che avevano sperimentato sul campo il formidabile potenziale di cui disponevano. L'esercito non era solo forte di 12.000 armati, ma anche del loro entusiasmo e della loro lealt\u00e0, e, per la prima volta da lungo tempo, poteva contare anche sull'appoggio popolare, tanto che ogni giorno nuovi volontari venivano ad aggiungersi.\nInfine, le insistenze della Pulzella, impaziente e dominata dal pensiero ricorrente della Consacrazione, affinch\u00e9 l'esercito marciasse risolutamente su Reims, furono accolte. Il 29 giugno 1429, presso Gien, l'\"esercito della Consacrazione\", comandato almeno nominalmente dal Delfino in persona, si mise in marcia in pieno territorio borgognone. Lungo il tragitto, la prima citt\u00e0 in mano nemica che l'armata reale incontr\u00f2 fu Auxerre che, all'intimazione di arrendersi, rispose, per voce dei borghesi, che avrebbe concesso la propria obbedienza solo se Troyes, Ch\u00e2lons e la stessa Reims lo avessero fatto; il consiglio di guerra decise di accettare.\nPreceduto da una lettera di Giovanna, l'esercito giunse quindi dinanzi a Troyes, il luogo stesso in cui il Delfino era stato estromesso dalla successione al trono. La nutrita guarnigione di inglesi e borgognoni di Troyes rifiut\u00f2 di arrendersi e si dispose alla battaglia; per di pi\u00f9, viveri e rifornimenti iniziavano a scarseggiare in campo francese. Il consiglio dei capitani di guerra, riunitosi dinanzi al Delfino, sembr\u00f2 propenso a interrompere la spedizione o, al limite, a raggiungere Reims lasciandosi alle spalle Troyes ancora in mano anglo-borgognona. Giovanna, al limite della pazienza, os\u00f2 bussare alle porte del consiglio, venendo ricevuta con scetticismo; dinanzi alle difficolt\u00e0 che le furono prospettate, obiett\u00f2 che la citt\u00e0 sarebbe stata senz'alcun dubbio presa e, quando chiese che le venissero concessi solo due o tre giorni, le furono accordati. Senza porre tempo in mezzo, la Pulzella fece schierare l'esercito in assetto da battaglia e, minacciosamente, l'artiglieria che faticosamente avanz\u00f2 sino a portarsi a tiro delle mura, agitando il proprio stendardo nel vento.\nI cittadini furono presi dal panico, cos\u00ec come la guarnigione. Lo spiegamento di forze che Giovanna stava preparando era impressionante. In breve, vennero inviati messaggeri al campo francese: Troyes si arrese e riconobbe Carlo come proprio sovrano. Le truppe inglesi e borgognone ottennero di poter lasciare la citt\u00e0 con quanto avevano e anche coi loro prigionieri, ma Giovanna si oppose: chiese che fossero liberati e Carlo pag\u00f2 il loro riscatto. Il 10 luglio Giovanna la Pulzella entr\u00f2 a Troyes con la propria compagnia e, di l\u00ec a poche ore, Carlo fece il suo ingresso trionfale nella citt\u00e0: senza colpo ferire, l'ostacolo pi\u00f9 grande che si frapponeva tra l'esercito e Reims era caduto.\nL'\"esercito della Consacrazione\", sempre sotto l'impulso della Pulzella, riprese velocemente la strada per Reims. Si diresse dapprima verso Ch\u00e2lons, ove gli venne incontro il vescovo della citt\u00e0 accompagnato da una delegazione di cittadini che fece atto di piena obbedienza a Carlo, il 14 luglio; quindi, verso Sept-Saulx, ove gli abitanti avevano costretto la guarnigione anglo-borgognona ad abbandonare la citt\u00e0. Lungo la via, Giovanna ebbe la gioia d'incontrare alcuni abitanti del suo paese natale, Domr\u00e9my, che avevano affrontato un difficile viaggio per presenziare alla solenne consacrazione del re, cos\u00ec come una moltitudine di persone dalle pi\u00f9 diverse parti di Francia, e di riabbracciare suo padre, riconciliandosi con i suoi genitori per quella partenza segreta verso Vaucouleurs di soli pochi mesi prima. Frattanto, il 16 luglio, il Delfino ricevette nel castello di Sept-Saulx una delegazione di borghesi di Reims che offrirono la totale obbedienza della citt\u00e0.\nIl giorno stesso l'esercito vi fece il suo ingresso e vennero avviati i preparativi per la cerimonia della consacrazione del re. Il 17 luglio 1429, dopo aver trascorso la notte in veglia di preghiera, il Delfino fece il suo ingresso nella Cattedrale di Reims, tra la folla festante, insieme agli \"ostaggi\" della Santa Ampolla, quattro cavalieri incaricati di scortare la reliquia che dai tempi di Clodoveo I era utilizzata per consacrare e incoronare il Re di Francia; pronunci\u00f2 quindi i giuramenti prescritti dinanzi all'officiante, l'arcivescovo Regnault de Chartres. Da un lato, presenziavano sei \"pari ecclesiastici\", dall'altro, sei \"pari laici\", esponenti della nobilt\u00e0 - in sostituzione dei \"pari di Francia\", che erano assenti- tra i quali, in rappresentanza del fratellastro prigioniero, Jean d'Orl\u00e9ans.\nDinanzi a tutti gli altri stendardi, per\u00f2, a un passo dall'altare, era stato posizionato quello bianco della Pulzella, e la stessa Giovanna assistette alla cerimonia vicinissima al re; infine il sovrano, unto con il crisma, fu rivestito dei paramenti rituali e ricevette la corona, assumendo il nome di Carlo VII. Mentre i \"pari laici\" annunciavano al popolo la consacrazione e la festa iniziava per le vie della citt\u00e0, Giovanna si gett\u00f2 dinanzi a Carlo, abbracciandogli le ginocchia, piangente, ed esclamando: \u00abO gentile Re, ora \u00e8 compiuto il volere di Dio, che voleva che vi conducessi a Reims per ricevere la Consacrazione, dimostrando che siete il vero re, e colui al quale il Regno di Francia deve appartenere!\u00bb\nDopo quella giornata, che aveva rappresentato l'apice delle imprese di cui Giovanna si sentiva investita, la ragazza si sent\u00ec avvolgere da un'aura di sconforto che non l'abbandoner\u00e0 pi\u00f9 sino al giorno della sua cattura. Dopo la gioia di aver visto consacrare il \"suo\" re, dopo essersi riconciliata coi genitori che si erano opposti alla sua partenza e ora la guardavano meravigliati e commossi, avvertiva che il suo compito era terminato. Sentendo tutto il peso della missione di cui si era fatta carico, confid\u00f2 a Jean d'Orl\u00e9ans che avrebbe volentieri, ormai, lasciato le armi per tornare nella casa paterna e che se avesse dovuto scegliere un luogo ove morire sarebbe stato tra quei contadini che l'avevano seguita, semplici ed entusiasti.\nLe altre campagne militari.\nDopo la Consacrazione Carlo VII soggiorn\u00f2 per tre giorni a Reims, attorniato dall'entusiasmo popolare; infine, accompagnato dall'esercito, riprese il cammino quando ormai gli echi di quell'impresa apparentemente impossibile si erano gi\u00e0 sparsi per il paese. Entr\u00f2 cos\u00ec a Soissons e a Ch\u00e2teau-Thierry, mentre Laon, Provins, Compi\u00e8gne e altre citt\u00e0 fecero atto di obbedienza al Re. L'armata reale trov\u00f2 la strada spianata dinanzi a s\u00e9. Giovanna cavalcava insieme al Jean d'Orl\u00e9ans e a La Hire, assegnata ad uno dei \"corpi di battaglia\" dell'esercito regio.\nMentre il successo arrideva al progetto di Giovanna, le invidie e gelosie di corte riaffiorarono. Il giorno stesso della Consacrazione, tra le assenze, spicc\u00f2 quella del conestabile Richemont, che avrebbe dovuto reggere simbolicamente la spada durante la cerimonia ma che, ancora in disgrazia, aveva dovuto cedere l'incarico al Sire d'Albret. Inoltre, era sempre pi\u00f9 profonda la spaccatura tra i nobili che appoggiavano Giovanna e avrebbero voluto dirigersi verso Saint-Denis per riconquistare poi la stessa Parigi e coloro che, nell'improvvisa ascesa del sovrano, vedevano un'opportunit\u00e0 per accrescere il proprio potere personale, soprattutto se fosse stato loro concesso il tempo necessario e se le relazioni con la Borgogna fossero migliorate.\nFra questi ultimi, oltre a La Tr\u00e9mo\u00eflle, favorito del re e acerrimo rivale di Richemont, vi erano non pochi membri del Consiglio reale; prendere tempo, indugiare, acquisire potere e influenza erano obiettivi diametralmente opposti a quelli della Pulzella, il cui fine era sempre stato solo uno, la vittoria, e la cui rapidit\u00e0 d'azione ora intralciava i piani della fazione pi\u00f9 vicina a La Tr\u00e9mo\u00eflle. Nel frattempo l'esercito, partito da Cr\u00e9py-en-Valois il 15 agosto 1429, si trov\u00f2 dinanzi l'armata inglese, schierata in formazione da battaglia presso Mont\u00e9pilloy; questa volta, gli inglesi avevano preparato con cura la siepe di pioli che avrebbe impedito ogni carica frontale della cavalleria e attendevano i francesi al varco; questi ultimi non riuscivano a far spostare il nemico dalle sue posizioni, nonostante gli sforzi di Giovanna che tent\u00f2 invano di impegnarlo in battaglia, fino a colpire la palizzata nemica con la sua spada, per dare modo agli altri reparti di intervenire.\nDopo una giornata spossante, tra il vento e la polvere, gli inglesi si ritirarono verso Parigi. L'armata francese rientr\u00f2 a Cr\u00e9py, quindi raggiunse prima Compi\u00e8gne e, da l\u00ec, Saint-Denis, luogo delle sepolture reali. Qui, per ordine di Carlo VII, inizi\u00f2 lo scioglimento dell'\"esercito della Consacrazione\", in attesa delle trattative con la Borgogna che, oltre una tregua di quindici giorni, non approdarono mai a quella \"buona pace stabile\" che Giovanna si augurava. Il Jean d'Orl\u00e9ans e la sua compagnia furono licenziati e fatti ripiegare su Blois.\nL'atteggiamento della corte verso la Pulzella era indubbiamente mutato; a Saint-Denis Giovanna dovette evidentemente avvertire la differenza, e le sue \"voci\" le consigliarono, in quelle circostanze, di non procedere oltre. Questa volta, per\u00f2, le sue parole furono accolte come quelle di uno dei tanti capitani di guerra al servizio della corona; l'aura d'entusiasmo che l'attorniava stava diminuendo, almeno presso la nobilt\u00e0. Accanto a Giovanna, per il momento, rimanevano il duca d'Alen\u00e7on e La Hire. Il re e la corte, infatti, anzich\u00e9 approfittare del momento propizio per marciare su Parigi, avevano iniziato una serie di trattative con il duca di Borgogna, Filippo il Buono, al quale era stata affidata dagli inglesi la custodia della capitale, rinunciando ad adoperare le risorse militari di cui disponevano.\nIl 21 agosto, a Compi\u00e8gne, citt\u00e0 difesa da Guglielmo di Flavy, iniziarono a prendere forma le linee di una tregua pi\u00f9 lunga. Effettivamente, gli inglesi semplicemente non avevano pi\u00f9 risorse finanziarie per sostenere la guerra. Ciononostante, la tregua con la potenza anglo-borgognona sembr\u00f2 non tenere conto della debolezza della controparte e fu condotta, da parte francese, in modo da assicurare, di fatto, una pausa nelle ostilit\u00e0 senza ottenere significativi vantaggi in cambio. Giovanna e gli altri capitani, nel frattempo, si attestarono presso le mura di Parigi; il duca d'Alen\u00e7on mantenne i contatti con la corte, all'oscuro delle trattative in corso, convincendo infine Carlo VII a raggiungere Saint-Denis.\nL'8 settembre 1429 i capitani decisero di prendere d'assalto Parigi e Giovanna acconsent\u00ec all'offensiva, stanca di continui rinvii. Lasciato l'accampamento de La Chapelle, a met\u00e0 strada fra Saint-Denis e Parigi, l'esercito prese d'assalto la porta SaintHonor\u00e9 a colpi d'artiglieria, sino a che i difensori del camminamento che la sovrastava non si ritirarono all'interno; mentre D'Alen\u00e7on comandava le truppe a difesa dell'artiglieria, Giovanna si rec\u00f2 con la sua compagnia fin sotto le mura della citt\u00e0, circondate da un primo e un secondo fossato; il secondo era allagato e qui la Pulzella dovette fermarsi, misurando la profondit\u00e0 dell'acqua con la sua lancia. D'improvviso venne ferita da una freccia che le attravers\u00f2 la coscia, ma non volle lasciare la posizione, ordinando di gettare fascine e altro materiale per riempire il fossato; si ritir\u00f2 al riparo del primo fossato fino a sera, quando fu comandata la ritirata. Il duca d'Alen\u00e7on la raggiunse e la fece trascinare via a forza mentre, sconfitto, l'esercito si ritirava nuovamente al campo de La Chapelle.\nIl giorno seguente, nonostante la ferita, Giovanna si prepar\u00f2 ad un nuovo assalto, quando lei e il duca d'Alen\u00e7on furono raggiunti da due emissari, il duca di Bar e il conte di Clermont, che le intimarono per ordine del re di interrompere l'offensiva e tornare a Saint-Denis. Giovanna ubbid\u00ec. Probabilmente rimproverata per quell'insuccesso dovuto a un'iniziativa neppure sua, ma essenzialmente decisa dai capitani che agivano in nome del re, Giovanna la Pulzella ritorn\u00f2 infine alle rive della Loira, dopo aver solennemente deposto sull'altare della chiesa di Saint-Denis la sua armatura.\nIl 21 settembre 1429, a Gien, venne sciolto definitivamente dal re l'esercito \"della Consacrazione\". Giovanna, separata dalle truppe e dal duca d'Alen\u00e7on, fu ridotta all'inazione; affidata al Sire d'Albret fu condotta a Bourges, ospite di Margherita di Tourolde, moglie di un consigliere del sovrano, ove rimase tre settimane. Carlo VII, infine, ordin\u00f2 a Giovanna di accompagnare una spedizione contro Perrinet Gressart, comandante anglo-borgognone; il corpo di spedizione, formalmente comandato dal Sire d'Albret, pose l'assedio a Saint-Pierre-le-Mo\u00fbtier. Il 4 novembre la citt\u00e0 fu presa d'assalto ma l'esercito venne pi\u00f9 volte respinto; infine, fu suonata la ritirata.\nGiovanna rimase invece sotto le mura con pochi soldati; quando il suo attendente, Jean d'Aulon, le chiese perch\u00e9 non tornasse indietro insieme agli altri, rispose che aveva intorno a s\u00e9 cinquantamila uomini, mentre in realt\u00e0 egli ne vide solo quattro o cinque. Ripreso coraggio, l'esercito si volse nuovamente all'attacco, attravers\u00f2 il fossato e prese la citt\u00e0. L'armata allora mosse verso La Charit\u00e9-sur-Loire e inizi\u00f2 a fine novembre uno spossante assedio che si protrasse per circa quattro settimane, al termine delle quali dovette ritirarsi, lasciando sul campo anche i migliori pezzi d'artiglieria. Giovanna ritorn\u00f2 a corte, presso il re, trascorrendo il tempo principalmente a Sully-sur-Loire dopo aver passato il Natale a Jargeau.\nL'oscuro inverno trascorso da Giovanna a Mehun-sur-Y\u00e8vre prima e a Sully-sur-Loire poi, presso la corte e il re, fu caratterizzato dall'inazione e dall'acuta consapevolezza che la Borgogna stava intensificando i rapporti diplomatici e militari con la corona inglese. Carlo VII nobilit\u00f2 Giovanna e la sua famiglia, donandole un'arme araldica (due gigli d'oro in campo azzurro e una spada sormontata da una corona) e il privilegio di trasmettere il titolo nobiliare anche per via femminile ma rifiutando, sempre, di accondiscendere alle richieste della ragazza affinch\u00e9 le fosse permesso di riprendere le armi. Giovanna, gi\u00e0 separata dal duca d'Alen\u00e7on, era sempre pi\u00f9 sola. Il 19 gennaio 1430 torn\u00f2 tuttavia a Orl\u00e9ans, ove trov\u00f2 ad accoglierla il Jean, \u00abgentile e fedele\u00bb, in occasione di un banchetto in suo onore. Il 16 marzo invi\u00f2 finalmente una lettera agli abitanti di Reims, che temevano d'essere cinti d'assedio, in cui annunciava di essere pronta a riprendere le armi.\nLa cattura.\nStanca dell'inattivit\u00e0 forzata, Giovanna lasci\u00f2 la corte di Carlo VII tra il marzo e l'aprile 1430, ingaggiando nuovamente combattimenti sporadici con gli anglo-borgognoni. La Pulzella era alla testa di contingenti in parte formati da volontari e in parte da mercenari, tra cui duecento piemontesi agli ordini di Bartolomeo Baretta; al suo comando vi era Arnaud Guillaume de Barbazan, famoso capitano da sempre agli ordini di Carlo VII che, appena liberato (per mano di La Hire) dalla prigionia inglese, aveva conosciuto Giovanna nel febbraio 1430 e che si un\u00ec a lei a Lagny. Passando per Melun, Giovanna giunse infine il 6 maggio 1430 a Compi\u00e8gne, difesa da Guglielmo di Flavy; la citt\u00e0 fu posta sotto assedio dalle truppe anglo-borgognone, e Giovanna inizi\u00f2 una serie di sortite eclatanti ma con scarso esito. A Montargis, il Jean d'Orl\u00e9ans fu raggiunto dalla notizia della nuova offensiva borgognona e si mise in viaggio per chiedere al re il comando di un corpo d'armata; lo ottenne, ma troppo tardi per portare soccorso a Giovanna sotto le mura di Compi\u00e8gne.\nIl 23 maggio 1430 Giovanna tent\u00f2 un attacco a sorpresa contro la citt\u00e0 di Margny, dove trov\u00f2 una resistenza pi\u00f9 forte del previsto; dopo essere stata respinta per tre volte, vedendo giungere al nemico altri rinforzi dalle postazioni vicine comand\u00f2 la ritirata al riparo delle mura di Compi\u00e8gne. Ad un certo punto il governatore della citt\u00e0, Guglielmo di Flavy, diede ordine di chiudere le porte delle mura nonostante le ultime compagnie non fossero ancora rientrate; ordine che, secondo alcuni, costituirebbe una prova del suo tradimento, essendosi egli accordato segretamente col nemico per rendere possibile la cattura della Pulzella.\nSecondo altri storici, tuttavia, bench\u00e9 questa eventualit\u00e0 sia possibile essa non \u00e8 dimostrabile. Ad ogni modo, mentre l'esercito rientrava nella citt\u00e0, Giovanna, che ne proteggeva la ritirata, circondata ormai da pochi uomini della sua compagnia, fu cinturata e strattonata da cavallo, dovendo arrendersi a Jean di Wamdonne combattente agli ordini di Giovanni di Ligny, vassallo del duca di Borgogna, ma al servizio del re d'Inghilterra.\nLa prigionia e il processo.\nFatta prigioniera insieme al suo intendente, Jean d'Aulon, e al fratello Pietro, Giovanna fu condotta in un primo tempo alla fortezza di Clairoix, quindi, dopo pochi giorni, al castello di Beaulieu-les-Fontaines dove rimase sino al 10 luglio, e infine al castello di Beaurevoir. Qui, Giovanna venne trattata come una prigioniera d'alto rango e, infine, riusc\u00ec a conquistarsi la simpatia di tre dame del castello che, stranamente, portavano il suo stesso nome: Jeanne de B\u00e9thune, moglie di Jean de Luxembourg, la di lei figlia di prime nozze Jeanne de Bar e infine Jeanne de Luxembourg, zia del potente vassallo, che giunse sino al punto di minacciare di diseredarlo qualora la Pulzella fosse stata consegnata agli inglesi. Del pari, Giovanna avrebbe ricordato con affetto queste tre donne durante gli interrogatori, ponendole su un piano di rispetto immediatamente inferiore a quello dovuto solo alla propria regina.\nDopo la morte di Jeanne de Luxembourg, sopraggiunta il 18 settembre 1430, tuttavia, il peggior timore di Giovanna si avver\u00f2; dopo quattro mesi di prigionia nel castello di Beaurevoir, il vescovo di Beauvais Pietro Cauchon, nella cui diocesi era avvenuta la cattura, si present\u00f2 a Jean de Luxemborg versando nelle sue mani la \"ran\u00e7on\", la cifra sotto cui la Pulzella era stata messa a riscatto, a nome del re d'Inghilterra e, contemporaneamente, rivendicando il proprio diritto a giudicarla secondo il diritto ecclesiastico. La cifra, diecimila lire tornesi, era enorme, paragonabile a quella richiesta per un principe di sangue reale, e per raccoglierla era stato decretato un aumento delle imposte in Normandia, provincia ancora in mano inglese.\nIl pagamento del riscatto di un prigioniero aveva lo scopo di restituirgli la libert\u00e0; in questo caso, invece, Giovanna fu venduta agli inglesi, cui fu consegnata il 21 novembre 1430 a Le Crotoy, in qualit\u00e0 di prigioniera di guerra, e trasferita, tra novembre e dicembre, numerose volte in diverse piazzeforti, forse per timore di un colpo di mano dei francesi teso a liberarla. Il 23 dicembre dello stesso anno, sei mesi dopo la sua cattura sotto le mura di Compi\u00e8gne, Giovanna giunse infine a Rouen.\nDopo la cattura di Giovanna, Carlo VII non offr\u00ec un riscatto per la prigioniera, n\u00e9 fece passi ufficiali per trattarne la liberazione. Secondo alcuni, Giovanna, ormai divenuta sin troppo popolare, fu abbandonata al suo destino. Secondo altri, invece, Carlo VII avrebbe incaricato segretamente prima La Hire, che fu catturato in un'azione militare, e poi il Jean d'Orl\u00e9ans di liberare la prigioniera durante i trasferimenti da una piazzaforte ad un'altra, come proverebbero alcuni documenti che attestano due \"imprese segrete\" presso Rouen, di cui uno datato 14 marzo 1431 in cui il Jean d'Orl\u00e9ans accusa la ricevuta di 3.000 lire tornesi per una missione oltre la Senna. Di fatto, le spedizioni del Jean si svolsero in aprile e maggio e in effetti per due mesi di lui si perdono completamente le tracce.\nGiovanna aveva gi\u00e0 provato a sottrarsi alla prigionia sia a Beaulieu-les-Fontaines, approfittando di una distrazione delle guardie, sia al castello di Beaurevoir, annodando delle lenzuola per calarsi da una finestra per poi lasciarsi cadere al suolo; il primo tentativo fu sventato per un soffio, il secondo (causato dalla preoccupazione di Giovanna per una nuova offensiva anglo-borgognona, oltre che, probabilmente, dal sentore di essere in procinto di essere consegnata ad altre mani) ebbe come esito un trauma, dovuto alla caduta, talmente forte da lasciarla tramortita: quando fu nuovamente rinchiusa, per oltre due giorni Giovanna non pot\u00e9 n\u00e9 mangiare n\u00e9 bere. La Pulzella tuttavia si riprese dalle contusioni e dalle ferite.\nL'Universit\u00e0 di Parigi, che si riteneva depositaria della giurisprudenza civile ed ecclesiastica e che, dispiegando a favore degli inglesi le migliori armi retoriche, sin dal momento della sua cattura ne aveva richiesto la consegna, in quanto la giovane sarebbe stata \u00absospettata fortemente di numerosi crimini in odore di eresia\u00bb, finalmente l'ebbe, almeno formalmente, in custodia: la prigioniera ormai era rinchiusa nel castello di Rouen, in mano inglese. Qui la detenzione fu durissima: Giovanna era rinchiusa in una stretta cella del castello, guardata a vista da cinque soldati inglesi, tre all'interno della stessa cella, due al di fuori, mentre una seconda pattuglia era stata piazzata al piano superiore; i piedi della prigioniera erano serrati in ceppi di ferro e le mani spesso legate; solo per partecipare alle udienze le venivano tolti i ceppi ai piedi, che invece, la notte, erano saldamente fissati in modo che la ragazza non potesse lasciare il proprio giaciglio.\nLe difficolt\u00e0 nell'istruire il processo non mancarono: in primo luogo Giovanna era detenuta come prigioniera di guerra in un carcere militare e non nelle prigioni ecclesiastiche come per i processi d'Inquisizione; in secondo luogo, la sua cattura era avvenuta ai margini della diocesi retta da Cauchon (probabilmente al di fuori); inoltre, l'Inquisitore generale di Francia, Jean Graverent, si dichiar\u00f2 non disponibile e il vicario dell'Inquisizione di Rouen, Jean Lemaistre, rifiut\u00f2 di partecipare al processo per \u00abla serenit\u00e0 della propria coscienza\u00bb e perch\u00e9 non si riteneva competente che per la diocesi di Rouen; fu necessario scrivere nuovamente all'Inquisitore generale di Francia per ottenere che Lemaistre si piegasse, il 22 febbraio, quando le udienze erano gi\u00e0 iniziate; infine, Cauchon aveva inviato tre delegati, tra cui il notaio Nicolas Bailly, a Domr\u00e9my, Vaucouleurs e Toul per trarre informazioni su Giovanna, senza che essi trovassero il minimo appiglio per formulare alcun capo d'accusa; sarebbe stato solo dalle risposte di Giovanna agli interrogatori che i giudici, ossia Pietro Cauchon e Jean Lemaistre, e i quarantadue assessori (scelti fra teologi ed ecclesiastici di fama) le avrebbero posto, che la Pulzella sarebbe stata giudicata, mentre il processo iniziava senza che contro di lei vi fosse una chiara ed esplicita imputazione.\nIl processo a Giovanna ebbe inizio formalmente il 3 gennaio 1431, con atto scritto; il 9 gennaio 1431 Cauchon, ottenuta la giurisdizione su Rouen (allora sede arcivescovile vacante), inizi\u00f2 la procedura ridefinendo il processo stesso, iniziato in un primo tempo \"per stregoneria\", in uno \"per eresia\"; confer\u00ec infine l'incarico di \"procuratore\", sorta di pubblico accusatore, a Jean d'Estivet, canonico di Beauveais che lo aveva seguito a Rouen. La prima udienza si tenne pubblicamente il 21 febbraio 1431 nella cappella del Castello di Rouen. La carcerazione non aveva fiaccato lo spirito di Giovanna; sin dal principio delle udienze, richiesta di giurare su qualsiasi domanda, ella pretese - e ottenne - di limitare il proprio impegno a quanto concernesse la fede. Inoltre, alla domanda di Cauchon di recitare il \"Padre Nostro\" rispose che lo avrebbe certamente fatto ma solo in confessione, modo sottile per ricordargli la sua veste di ecclesiastico.\nL'interrogatorio di Giovanna si svolse in maniera convulsa, sia perch\u00e9 l'imputata era interrotta continuamente, sia perch\u00e9 alcuni segretari inglesi ne trascrivevano le parole omettendo tutto ci\u00f2 che fosse a lei favorevole, cosa di cui il notaio Guillame Manchon si lament\u00f2 minacciando di astenersi dal presenziare ulteriormente; dal giorno seguente Giovanna fu cos\u00ec sentita in una sala del castello sorvegliata da due guardie inglesi. Durante la seconda udienza, Giovanna fu interrogata per sommi capi sulla sua vita religiosa, sulle apparizioni, sulle \"voci\", sugli accadimenti occorsi a Vaucouleurs, sull'assalto a Parigi in un giorno in cui cadeva una solennit\u00e0 religiosa; a questo la Pulzella rispose che l'assalto avvenne per iniziativa dei capitani di guerra, mentre le \"voci\" le avevano consigliato di non spingersi oltre Saint-Denis.\nQuestione non trascurabile posta quel giorno, sebbene in un primo momento passata quasi inosservata, fu il motivo per cui la ragazza indossasse abiti maschili; alla risposta suggeritale da quegli stessi che la stavano interrogando (ossia se fosse stato un consiglio di Robert de Baudricourt, capitano di Vaucouleurs), Giovanna, intuendo la gravit\u00e0 di un'asserzione simile, rispose: \u00abNon far\u00f2 ricadere su altri una responsabilit\u00e0 cos\u00ec pesante!\u00bb In quest'occasione Cauchon, forse toccato dalla richiesta di essere udita in confessione fatta dalla prigioniera il giorno precedente, non la interrog\u00f2 personalmente, limitandosi a chiederle, ancora una volta, di prestare giuramento. Durante la terza udienza pubblica Giovanna rispose con una vivacit\u00e0 inattesa in una prigioniera, arrivando ad ammonire il suo giudice, Cauchon, per la salvezza della sua anima.\nLa trascrizione dei verbali rivela anche una vena umoristica inaspettata che la ragazza possedeva nonostante il processo; alla domanda se avesse avuto rivelazione che sarebbe riuscita a evadere dalla prigione, rispose: \u00abE io dovrei venire a dirvelo?\u00bb. L'interrogatorio successivo, sull'infanzia di Giovanna, i suoi giochi di bambina, l\"'Albero delle Fate\", intorno al quale i bambini giocavano, danzavano e intrecciavano ghirlande, non port\u00f2 nulla di rilevante per gli esiti processuali, n\u00e9 fece cadere Giovanna in affermazioni che potessero renderla sospetta di stregoneria, come forse era negli intenti dei suoi accusatori. Di notevole rilevanza, invece, la presenza, tra gli assessori della giuria di Nicolas Loiseleur, di un prete che si era finto prigioniero e aveva ascoltato Giovanna in confessione mentre, come riferito sotto giuramento da Guillame Manchon, diversi testimoni ascoltavano nascostamente la conversazione, in aperta violazione delle norme ecclesiastiche.\nNelle tre udienze pubbliche successive si accentu\u00f2 il divario di prospettiva tra i giudici e Giovanna; mentre i primi si accanivano con sempre maggiore tenacia sul motivo per cui Giovanna portasse abiti maschili, la ragazza sembrava a suo agio parlando delle sue \"voci\", che indic\u00f2 provenire dall'arcangelo Michele, santa Caterina e santa Margherita, differenza evidente nella risposta data circa la luminosit\u00e0 della sala in cui aveva incontrato per la prima volta il Delfino: \u00abcinquanta torce, senza contare la luce spirituale!\u00bb E ancora, nonostante la prigionia e la pressione del processo, la ragazza non rinunci\u00f2 a risposte ironiche; a un giudice che le aveva domandato se l'arcangelo Michele avesse i capelli, Giovanna rispose: \u00abPer quale ragione avrebbero dovuto tagliarglieli?\u00bb\nGli interrogatori a porte chiuse.\nA partire dal 10 marzo 1431 tutte le udienze del processo furono tenute a porte chiuse, nella prigione di Giovanna. La segretezza degli interrogatori coincise con una procedura inquisitoriale pi\u00f9 incisiva: si chiese all'imputata se non ritenesse di aver peccato intraprendendo il suo viaggio contro il parere dei suoi genitori; se fosse in grado di descrivere l'aspetto degli angeli; se avesse tentato di suicidarsi saltando gi\u00f9 dalla torre del castello di Beaurevoir; quale fosse il \"segno\" dato al Delfino che avrebbe convinto quest'ultimo a prestar fede alla ragazza; se fosse certa di non cadere pi\u00f9 in peccato mortale, ossia se fosse sicura di trovarsi in stato di Grazia. Paradossalmente, quanto pi\u00f9 gravi furono le accuse mosse a Giovanna, tanto pi\u00f9 sorprendenti vennero le risposte.\nGiovanna afferm\u00f2, circa la disobbedienza ai genitori, che \u00abpoich\u00e9 era stato Dio a chiedermelo, avessi avuto anche cento padri e cento madri, fossi anche nata figlia di re, sarei partita ugualmente\u00bb; circa l'aspetto degli angeli, si spinse ben oltre quanto i suoi accusatori le chiedessero, asserendo con naturalezza: \u00abVengono spesso tra gli uomini senza che nessuno li veda; io stessa li ho visti molte volte in mezzo alla gente\u00bb; circa il presunto tentativo di togliersi la vita, ribad\u00ec che il suo unico intento era quello di evadere; riguardo al \"segno\" dato al Delfino, Giovanna narr\u00f2 che un angelo aveva consegnato al Delfino una corona di grande valore, simbolo della volont\u00e0 divina che guidava le sue azioni al fine di far riconquistare a Carlo il regno di Francia (raffigurato dalla corona), rappresentazione metaforica del tutto in linea con il modo di esprimersi del tempo, soprattutto riguardo a quanto si riteneva ineffabile; riguardo al peccato e se ritenesse di essere in stato di Grazia, Giovanna rispose \u00abmi rimetto in tutto a Nostro Signore\u00bb, cos\u00ec come, pochi giorni prima, durante le udienze pubbliche, aveva risposto: \u00abSe non lo sono, che Dio mi ci metta; se lo sono, che Dio mi ci mantenga!\u00bb.\nDurante il sesto e ultimo interrogatorio, gli inquisitori spiegarono infine a Giovanna che esisteva una \"Chiesa trionfante\" e una \"Chiesa militante\"; l'imputata si limit\u00f2 a riaffermare quanto aveva gi\u00e0 risposto: \u00abChe Dio e la Chiesa siano una cosa sola, mi sembra chiaro. Ma voi, perch\u00e9 fate tanti cavilli?\u00bb Gli stessi contemporanei che ebbero modo di presenziare agli interrogatori, specialmente i pi\u00f9 eruditi, come testimonia il medico Jean Tiphaine, notarono l'accortezza e la saggezza con le quali Giovanna rispondeva; al contempo difendeva la veridicit\u00e0 delle sue \"voci\", riconosceva l'autorit\u00e0 della Chiesa, si affidava completamente a Dio, cos\u00ec come di l\u00ec a pochi giorni, alla domanda se ritenesse di doversi sottomettere alla Chiesa, avrebbe risposto: \u00abS\u00ec, Dio servito per primo\u00bb.\nIl 27 e il 28 marzo furono letti all'imputata i settanta articoli che componevano l'atto di accusa formulato da Jean d'Estivet. Molti articoli erano palesemente falsi o quantomeno non suffragati da alcuna testimonianza, meno che mai dalle risposte dell'imputata; tra essi si leggeva che Giovanna avrebbe bestemmiato, portato con s\u00e9 una mandragora, stregato stendardo, spada e anello conferendo ad essi virt\u00f9 magiche; frequentato le \"fate\", venerato spiriti maligni, tenuto commercio con due \"consiglieri della sorgente\", fatto venerare la propria armatura, formulato divinazioni. Altri, come il sessantaduesimo articolo, sarebbero potuti risultare pi\u00f9 insidiosi, in quanto ravvisavano in Giovanna la volont\u00e0 di entrare in contatto direttamente con il divino, senza la mediazione della Chiesa, eppure passarono quasi inosservati. Paradossalmente, risult\u00f2 di sempre maggior rilevanza l'uso di Giovanna di portare abiti da uomo.\nSi scontravano da un lato l'applicazione formale e letterale della dottrina, che si appigliava a quell'abito maschile come a un marchio d'infamia, dall'altro la visione \"mistica\" di Giovanna, per la quale l'abito era cosa da nulla se paragonato al mondo spirituale. Il 31 marzo Giovanna fu nuovamente interrogata nella sua prigione e acconsent\u00ec a sottomettersi alla Chiesa, purch\u00e9 non le fosse chiesto di affermare che le \"voci\" non provenissero da Dio; che avrebbe ubbidito ad essa purch\u00e9 Dio fosse \u00abservito per primo\u00bb. Cos\u00ec trascorse la Pasqua, che quell'anno cadeva il primo giorno d'aprile, senza che Giovanna potesse udire Messa o comunicarsi, nonostante le sue suppliche.\nI settanta articoli in cui consisteva l'accusa contro Giovanna la Pulzella furono condensati in dodici articoli estratti dall'atto formale redatto da Jean d'Estivet; tale era la normale procedura inquisitoriale. Questi dodici articoli, in base ai quali Giovanna era considerata \u00abidolatra\u00bb, \u00abinvocatrice di diavoli\u00bb, \u00abblasfema\u00bb, \u00aberetica\u00bb e \u00abscismatica\u00bb, furono sottoposti agli assessori e inviati a teologi di chiara fama; alcuni li approvarono senza riserve ma diverse furono le voci discordanti: uno degli assessori, Raoul le Sauvage, ritenne che l'intero processo dovesse essere inviato al Pontefice; il vescovo di Avranches rispose che non v'era nulla d'impossibile in quanto Giovanna asseriva. Alcuni chierici di Rouen o ivi giunti ritennero di fatto Giovanna innocente o, quantomeno, il processo illegittimo; tra questi Jean Lohier, che reput\u00f2 il processo illegale nella forma e nella sostanza, in quanto gli assessori non erano liberi, le sedute si tenevano a porte chiuse, gli argomenti trattati troppo complessi per una ragazzina e soprattutto che il vero motivo del processo era politico, in quanto attraverso Giovanna s'intendeva infangare il nome di Carlo VII.\nPer queste sue schiette risposte, che oltretutto svelavano il fine politico del processo, Lohier dovette abbandonare in gran fretta Rouen. Il 16 aprile 1431 Giovanna fu colpita da un grave malessere accompagnato da un violento stato febbrile, che fece temere per la sua vita, ma si riprese nel giro di pochi giorni. Le vennero inviati tre medici, tra cui Jean Tiphaine, medico personale della duchessa di Bedford, che pot\u00e9 riferire che Giovanna si era sentita male dopo aver mangiato un pesce inviatole da Cauchon, cosa che suscit\u00f2 il sospetto di un tentato avvelenamento, peraltro mai provato. Due giorni dopo, tuttavia, Giovanna riusc\u00ec a sostenere la \"ammonizione caritatevole\", alla quale ne segu\u00ec una seconda il 2 maggio, senza che Giovanna cedesse su nulla, pur riconoscendo l'autorit\u00e0 del Pontefice. Del resto, pi\u00f9 di una volta la ragazza si era appellata al Papa; appello che le era sempre stato negato nonostante la contraddizione evidente, essendo impossibile essere eretici e riconoscere al contempo l'autorit\u00e0 pontificia.\nIl 9 maggio Giovanna, condotta nel torrione del castello di Rouen, si trov\u00f2 dinanzi Cauchon, alcuni assessori e Maugier Leparmentier, il boia; minacciata di tortura, non rinneg\u00f2 nulla e rifiut\u00f2 di piegarsi, pur confessando la propria paura. Il tribunale decise infine di non ricorrere alla tortura, probabilmente per il timore che la ragazza riuscisse a sopportare la prova e forse anche per non rischiare di apporre sul processo una macchia indelebile. Il 23 maggio furono letti a Giovanna, presenti numerosi membri del tribunale, i dodici articoli a suo carico. Giovanna rispose che confermava tutto quanto aveva detto durante il processo e che lo avrebbe sostenuto sino alla fine.\nL'abiura.\nIl 24 maggio 1431 Giovanna fu tradotta dalla sua prigione nel cimitero della chiesa di Saint-Ouen, sul margine orientale della citt\u00e0, dove erano gi\u00e0 state preparate una piattaforma per lei, in modo che la popolazione potesse vederla e udirla distintamente, e tribune per i giudici e gli assessori. Pi\u00f9 in basso, il carnefice attendeva sul suo carro. Presente Enrico Beaufort, vescovo di Winchester e cardinale, la ragazza fu ammonita dal teologo Guillame Erard che, dopo un lungo sermone, domand\u00f2 a Giovanna ancora una volta di abiurare i crimini contenuti nei dodici articoli dell'accusa. Giovanna rispose: \u00abMi rimetto a Dio e al Nostro Santo Padre il Papa\u00bb, risposta che doveva esserle stata suggerita da Jean de La Fontaine, il quale, pur nella sua veste di assessore, evidentemente aveva ritenuto corretto informare l'imputata dei suoi diritti (fatto che gli sarebbe costato l'esclusione dal processo e l'allontanamento da Rouen); inoltre, presso la ragazza si trovavano i domenicani Isambart de la Pierre e Martin Ladvenu, esperti delle procedure inquisitoriali.\nCom'era prassi del tempo, l'appello al Papa avrebbe dovuto interrompere la procedura inquisitoriale e portare alla traduzione dell'imputata innanzi al Pontefice; tuttavia, nonostante la presenza di un cardinale, Erard liquid\u00f2 la questione sostenendo che il Pontefice era troppo lontano, continuando ad ammonire Giovanna per tre volte; infine Cauchon prese la parola e inizi\u00f2 a leggere la sentenza, quando fu interrotto da un grido di Giovanna: \u00abAccetto tutto quello che i giudici e la Chiesa vorranno sentenziare!\u00bb.\nA Giovanna fu quindi consegnato una dichiarazione per mano dell'usciere, Jean Massieu; nonostante lo stesso Massieu l'avvertisse del pericolo in cui incorreva firmandola, la ragazza sigl\u00f2 il documento con una croce. In realt\u00e0 Giovanna, seppure analfabeta, aveva imparato a firmare con il suo nome, \"Jehanne\", cos\u00ec come appare nelle lettere che ci sono pervenute e anzi la Pulzella aveva dichiarato durante il processo che era solita apporre una croce su una lettera inviata a un capitano di guerra quando voleva significare ch'egli non doveva fare ci\u00f2 che ella gli aveva scritto; \u00e8 probabile che tale segno avesse, nella mente di Giovanna, lo stesso significato, tanto pi\u00f9 che la ragazza lo tracci\u00f2 accompagnandolo con un riso enigmatico.\nL'abiura che Giovanna aveva firmato non era pi\u00f9 lunga di otto righe, nelle quali s'impegnava a non riprendere le armi, n\u00e9 portare abito d'uomo, n\u00e9 capelli corti, mentre agli atti fu messo un documento di abiura di quarantaquattro righe in latino. La sentenza emessa era comunque durissima: Giovanna era condannata alla carcerazione a vita nelle prigioni ecclesiastiche, a \u00abpane di dolore\u00bb e \u00abacqua di tristezza\u00bb. Nondimeno, la ragazza sarebbe stata sorvegliata da donne, non pi\u00f9 costretta da ferri giorno e notte e libera dal tormento dei continui interrogatori; rimase tuttavia sorpresa quando Cauchon ordin\u00f2 di rinchiuderla nello stesso carcere destinato ai prigionieri di guerra che aveva lasciato la mattina.\nQuesta violazione delle norme ecclesiastiche fu con ogni probabilit\u00e0 voluta dallo stesso Cauchon per un fine preciso, indurre Giovanna a indossare nuovamente l'abito da uomo per difendersi dai soprusi dei soldati. Infatti solamente i \"relapsi\", ossia coloro che, avendo gi\u00e0 abiurato, ricadevano in errore, erano destinati al rogo. Gli inglesi, tuttavia, persuasi che ormai Giovanna fosse sfuggita loro di mano, poco avvezzi alle procedure dell'Inquisizione, esplosero in un tumulto e in un lancio di sassi contro lo stesso Cauchon. Nuovamente in carcere, Giovanna divenne oggetto di una collera ancora maggiore da parte dei suoi carcerieri; il domenicano Martin Ladvenu riporta che Giovanna gli rifer\u00ec di un tentativo di violentarla da parte di un inglese, che, non riuscendovi, la percosse con ferocia.\nLa mattina di domenica 27 maggio, Giovanna chiese di alzarsi e un soldato inglese le sottrasse gli abiti da donna e gettando nella sua cella quelli maschili; nonostante le proteste della Pulzella, non gliene furono concessi altri. A mezzogiorno, Giovanna fu costretta a cedere; Cauchon e il viceinquisitore Lemaistre, insieme ad alcuni assessori, si recarono il giorno seguente alla prigione: Giovanna afferm\u00f2 coraggiosamente di aver ripreso l'abito maschile di propria iniziativa, poich\u00e9 si trovava tra uomini e non, come suo diritto, in una prigione ecclesiastica, sorvegliata da donne, ove poter sentir messa.\nInterrogata ancora, ribad\u00ec di credere fermamente che le voci che le apparivano erano quelle di santa Caterina e di santa Margherita, di essere inviata da Dio, di non aver capito una sola parola dell'atto di abiura, e aggiunse: \u00abDio mi ha mandato a dire per bocca di santa Caterina e santa Margherita quale miserabile tradimento ho commesso accettando di ritrattare tutto per paura della morte; mi ha fatto capire che, volendo salvarmi, stavo per dannarmi l'anima!\u00bb e ancora: \u00abPreferisco fare penitenza in una sola volta e morire piuttosto che sopportare pi\u00f9 a lungo la sofferenza di questa prigione\u00bb. Il 29 maggio Cauchon riun\u00ec per l'ultima volta il tribunale per decidere la sorte di Giovanna. Su quarantadue assessori, trentanove dichiararono che fosse necessario leggerle nuovamente l'abiura formale e proporle la \"Parola di Dio\". Il loro potere, per\u00f2, era solo consultivo: Cauchon e Jean Lemaistre condannarono Giovanna al rogo.\nIl supplizio e la morte.\nIl 30 maggio 1431 entrarono nella cella di Giovanna due frati domenicani, Jean Toutmouill\u00e9 e Martin Ladvenu; quest'ultimo la ascolt\u00f2 in confessione e le comunic\u00f2 quale sorte era stata decretata per lei quel giorno; nella sua ultima lamentazione, la Pulzella, vedendo entrare il vescovo Cauchon esclam\u00f2: \u00abVescovo, muoio per causa vostra\u00bb. In seguito, quando questi si fu allontanato, Giovanna chiese di ricevere l'eucaristia. Martin Ladvenu non seppe che cosa risponderle, poich\u00e9 non era possibile a un eretico comunicarsi e chiese allo stesso Cauchon come dovesse comportarsi; sorprendentemente, e in violazione ancora una volta di ogni norma ecclesiastica, questi rispose di somministrarle il sacramento.\nGiovanna fu condotta nella piazza del Mercato Vecchio di Rouen e fu data lettura della sentenza ecclesiastica. Successivamente, senza che il balivo o il suo luogotenente prendessero in custodia la prigioniera, fu abbandonata nelle mani del boia, Geoffroy Th\u00e9rage, e condotta dove il legno era gi\u00e0 pronto, di fronte a una folla numerosa riunitasi per l'occasione. Vestita di un lungo abito bianco e scortata da circa duecento soldati, sal\u00ec sino al palo dove fu incatenata, sopra una gran quantit\u00e0 di legna. In tal modo pi\u00f9 difficilmente avrebbe perso i sensi per asfissia: sarebbe dovuta ardere viva.\nGiovanna, caduta in ginocchio, invoc\u00f2 Dio, la Vergine, l'arcangelo Michele, santa Caterina e santa Margherita; domand\u00f2 e offr\u00ec perdono a tutti. Chiese una croce e un soldato inglese, impietosito, prese due rami secchi e li leg\u00f2 a formarne una, che la ragazza strinse al petto; Isambart de La Pierre corse a prendere la croce astile della chiesa e gliela pose dinanzi; infine, i soldati strattonarono il boia e gli ordinarono: \u00abfa' ci\u00f2 che devi\u00bb. Il fuoco sal\u00ec veloce e Giovanna chiese dapprima dell'acqua benedetta, poi, investita dalle fiamme, grid\u00f2 a gran voce: \u00abGes\u00f9!\u00bb. Mor\u00ec bruciata a 19 anni.\nLa riabilitazione e la canonizzazione.\nNel 1449 Rouen capitol\u00f2 dinanzi all'esercito francese, agli ordini del Jean d'Orl\u00e9ans, dopo decenni di dominazione inglese (durante i quali la popolazione era passata da 14.992 a 5.976 abitanti). Scorgendo le avanguardie dell'armata reale, gli abitanti della citt\u00e0 tentarono di aprir loro la porta di Sant'Ilario, ma furono giustiziati dalla guarnigione inglese. Tuttavia, la ribellione nella \"seconda capitale del regno\" era evidentemente ormai prossima. Il governatore, Edmond de Somerset, ottenne un salvacondotto per s\u00e9 e i suoi, e un'amnistia generale per coloro che avevano collaborato con gli inglesi nel periodo di occupazione; in cambio, lasci\u00f2 sia Rouen sia altre citt\u00e0 minori come Honfleur e, sano e salvo, si ritir\u00f2 nei pressi di Caen.\nQuando Carlo VII entr\u00f2 nella citt\u00e0 fu accolto da trionfatore, e di l\u00ec a breve ordin\u00f2 al suo consigliere Guillame Bouill\u00e9 un'inchiesta sul processo subito da Giovanna diciotto anni prima. Nel frattempo, molte cose erano cambiate o stavano cambiando: con la vittoria francese nella battaglia di Castillon del 1453 la guerra dei cent'anni ebbe fine, pur in assenza di un trattato di pace; gli inglesi mantenevano il controllo solo del porto di Calais. Lo scisma che travagliava la Chiesa era cessato con l'abdicazione dell'ultimo antipapa, Felice V; tra i negoziatori che giunsero a persuaderlo a sottomettersi all'autorit\u00e0 della Chiesa vi era lo stesso Jean d'Orl\u00e9ans, ormai braccio destro del re sul campo di battaglia, suo consigliere e suo rappresentante in tutte le questioni diplomatiche rilevanti\nNel 1452, il legato pontificio Guillaume d'Estouteville e l'Inquisitore di Francia, Jean Br\u00e9hal, aprirono anch'essi un procedimento ecclesiastico che port\u00f2 a un rescritto a firma del papa Callisto III con cui si autorizzava una revisione del processo del 1431, che dur\u00f2 dal 7 novembre 1455 al 7 luglio 1456. Dopo aver ascoltato centoquindici testimoni, il precedente processo fu dichiarato nullo e Giovanna fu, a posteriori, riabilitata e riconosciuta innocente.\nIl suo antico compagno d'armi, Jean d'Orl\u00e9ans, ormai divenuto conte di Dunois, fece erigere in ricordo di Giovanna una croce nel bosco di Saint-Germain, la \"Croix-Pucelle\", ancora oggi visibile. Quattro secoli dopo, nel 1869, il vescovo d'Orl\u00e9ans present\u00f2 una petizione per la canonizzazione della fanciulla. Papa Leone XIII, il 27 gennaio 1894, la proclam\u00f2 venerabile e diede inizio al suo processo di beatificazione.\nGiovanna venne beatificata il 18 aprile 1909 da papa Pio X e proclamata santa da papa Benedetto XV il 16 maggio 1920, dopo che le era stato riconosciuto il potere intercessorio per i miracoli prescritti (guarigione di due suore da ulcere incurabili e di una suora da una osteo-periostite cronica tubercolare, per quanto concerne la beatificazione, e la guarigione \"istantanea e perfetta\" di altre due donne, l'una affetta da una malattia perforante la pianta del piede, l'altra da \"tubercolosi peritoneale e polmonare e da lesione organica dell'orifizio mitralico\", per quanto concerne la canonizzazione).\nNel 1922 Giovanna fu dichiarata patrona di Francia, della telegrafia e della radiofonia. \u00c8 venerata anche come protettrice dei martiri e dei perseguitati religiosi, delle forze armate e di polizia. La sua memoria liturgica \u00e8 celebrata dalla Chiesa cattolica il 30 maggio. Giovanna d'Arco viene richiamata esplicitamente nel catechismo della Chiesa cattolica quale una delle pi\u00f9 belle dimostrazioni di un animo aperto alla Grazia salvatrice. Oggi \u00e8 la santa francese pi\u00f9 venerata.\nLa verginit\u00e0.\nDefinendosi apertamente \"la Pulzella\", Giovanna dichiarava di volersi mettere al servizio di Dio in maniera totale, anima e corpo; la sua verginit\u00e0 simboleggiava chiaramente la purezza, tanto da un punto di vista fisico quanto da quello spirituale, della ragazza. Se fosse stata scoperta a mentire, sarebbe stata allontanata immediatamente. Di conseguenza, appurare la veridicit\u00e0 dell'affermazione acquisiva importanza soprattutto circa l'attendibilit\u00e0 di Giovanna. Cos\u00ec, per ben due volte, venne sottoposta all'esame delle matrone, a Poitiers nel marzo 1429 (dove fu esaminata da Jeanne de Preuilly, moglie di Raoul de Gaucourt, governatore d'Orl\u00e9ans, e da Jeanne de Mortemer, moglie di Robert le Ma\u00e7on) e a Rouen il 13 gennaio 1431, su ordine del vescovo Cauchon, sotto la supervisione della stessa Anna di Borgogna, duchessa di Bedford, essendo trovata \"pulzella\".\nL'abitudine di Giovanna di portare abiti maschili, dettata in un primo tempo dalla necessit\u00e0 di cavalcare e indossare l'armatura, in galera aveva probabilmente il fine di impedire ai malintenzionati di violentarla. Durante il processo la questione degli indumenti da uomo fu ripresa pi\u00f9 volte e, secondo Jean Massieu, durante la carcerazione ella riprese a vestire abiti femminili, ma le guardie inglesi le avrebbero tolto gli stessi gettandole in cella il sacco nel quale vi era l'abito da uomo.\nLe reliquie.\nGiovanna d'Arco fu giustiziata sul rogo il 30 maggio 1431 e l'esecuzione procedette con modalit\u00e0 ben descritte nelle cronache dell'epoca. La condannata fu uccisa direttamente dalle fiamme, contrariamente a quanto accadeva solitamente per i condannati a morte, che erano soffocati dall'inalazione dei fumi arroventati prodotti dalla combustione del legname e della paglia. Alla fine, del corpo della Pulzella rimasero solo le ceneri, il cuore e qualche frammento osseo. Secondo la testimonianza di Isambart de La Pierre, il cuore di Giovanna non fu consumato nel rogo e, per quanto zolfo, olio o carbone il carnefice vi mettesse, non accennava ad ardere. I resti del rogo furono quindi caricati su un carro e gettati nella Senna, per ordine del conte di Warwick.\nNonostante la meticolosit\u00e0 dei carnefici e le rigide disposizioni delle autorit\u00e0 borgognone e inglesi avessero reso molto improbabile questa eventualit\u00e0, nel 1867 furono rinvenute alcune presunte reliquie di Giovanna d'Arco nella residenza parigina di un farmacista. Fra queste vi era anche un femore di gatto la cui presenza, a detta di chi ne sosteneva l'autenticit\u00e0, era spiegabile con il fatto che uno di questi animali sarebbe stato gettato nel rogo in cui ardeva la fanciulla. Le recenti analisi condotte da Philippe Charlier hanno per\u00f2 dimostrato che le reliquie attribuite alla santa sono in realt\u00e0 databili tra il VI e il III secolo a.C. e sono frammenti di una mummia egiziana (i presunti segni di combustione sono in realt\u00e0, secondo Charlier, il prodotto di un processo di imbalsamazione).\nIl mito di Giovanna d'Arco.\nLa forte impressione che la vita di Giovanna suscit\u00f2 fra i suoi contemporanei e, in seguito, la scarsa conoscenza delle fonti storiche, diedero luogo a una \"mitizzazione\" del personaggio, reinterpretandolo in maniera molto diversa e, talvolta, diametralmente opposta, anche in ambito politico.\nL'incredibile e breve vita, la passione e la drammatica morte di Giovanna d'Arco sono state raccontate innumerevoli volte in saggi, romanzi, biografie, drammi per il teatro; anche il cinema e l'opera lirica si sono occupati di questa figura."}
{"id": "934801", "revid": "7657257", "url": "https://it.wikipedia.org/wiki?curid=934801", "title": "Cagarella", "text": ""}
{"id": "934802", "revid": "290023", "url": "https://it.wikipedia.org/wiki?curid=934802", "title": "Amore che vieni, amore che vai (disambigua)", "text": ""}
{"id": "934804", "revid": "619191", "url": "https://it.wikipedia.org/wiki?curid=934804", "title": "Paige Matthews", "text": "Paige Matthews \u00e8 una delle protagoniste nelle ultime cinque stagioni della serie televisiva \"Streghe\". L'attrice che interpreta il ruolo di Paige \u00e8 Rose McGowan.\nBiografia.\nPaige \u00e8 la quarta sorella in ordine di et\u00e0, nata il 2 agosto 1977 (\u00e8 la data pi\u00f9 attendibile, anche se nell'episodio 100 viene dichiarata nata nel 1975 che \u00e8 chiaramente un errore dato che quello \u00e8 l'anno di nascita di Phoebe). Diversamente dalle sue sorelle, tutte e tre streghe \"purosangue\", Paige \u00e8 per met\u00e0 strega e per met\u00e0 angelo bianco, essendo la figlia illegittima di Patty Halliwell e del suo angelo bianco Sam Wilder; nasce dopo che la madre aveva gi\u00e0 divorziato da Victor Bennett, dal quale aveva avuto le prime tre figlie, Prue (che Paige conoscer\u00e0 solo in \"\", la serie a fumetti che segue gli eventi della serie televisiva), Piper e Phoebe, sorellastre maggiori di Paige. A causa delle severe regole degli Angeli Bianchi, che vietano loro di stringere relazioni amorose con i vivi, Paige viene abbandonata dai genitori e cresce con i genitori adottivi, da cui eredita il cognome Matthews, che poi conserva per rispetto e amore, a differenza delle sue sorelle che, essendo la famiglia Halliwell una famiglia matriarcale, portano il cognome della madre (nelle figurine ufficiali Paige viene tuttavia chiamata \"Paige Halliwell\"). Paige entra in scena nel primo episodio della quarta serie, Il ritorno del Trio (1\u00aa parte), avvicinata involontariamente da un incantesimo di Piper, durante i suoi infruttuosi tentativi di riportare in vita l'appena deceduta Prue.\nCarattere.\nPaige ha un carattere molto estroverso ed esuberante, e cerca sempre di essere indipendente e libera, mostrandosi a volte anche un po' ribelle. In passato \u00e8 stata un'adolescente problematica, ma, in seguito alla morte dei genitori adottivi, si \u00e8 sentita costretta a maturare rapidamente, lasciando emergere il suo lato pi\u00f9 coscienzioso e altruista.\nAmori.\nGli amori di Paige sono stati molti e turbolenti. Intrattiene una relazione con il suo migliore amico Glen, anche se mai seriamente nella quarta stagione e cerca di riprenderla seriamente nella quinta, ma quando decide di dare la notizia a Glen scopre che lui sta per sposarsi. Durante la sesta stagione ha una relazione molto seria con Richard, un ragazzo stregone la cui famiglia attraversava una faida magica con i propri vicini, ma alla fine i due devono lasciarsi per via dei problemi che Richard ha con la magia. Prima si innamora follemente dell'agente federale Kyle Brody, che sta investigando sulle sorelle Halliwell, e che morir\u00e0, a causa di uno scontro con l'Incarnazione Beta. In seguito alla sua morte, gli anziani lo hanno fatto rivivere come Angelo Bianco, perch\u00e9 \u00e8 stato in grado di contribuire in modo determinante nello sconfiggere le incarnazioni e proteggere le tre sorelle. Questo comunque non gli permetter\u00e0 comunque di continuare la sua storia con Paige\nNell'ottava stagione, Paige s'innamora di Henry Mitchell, un agente di polizia, con il quale poi si sposer\u00e0 e avr\u00e0 due gemelle e un maschio di nome Henry Junior.\nLavoro.\nQuando ha conosciuto le sue sorelle, lavorava come assistente sociale, ma dopo aver scoperto di essere una strega, ha lasciato il lavoro per dedicarsi alla magia. Durante la sesta stagione, ha per\u00f2 cambiato idea e, desiderando una \"vita normale\", si \u00e8 rivolta ad un'agenzia di lavoro interinale che tuttavia le ha sempre assegnato lavori che, in un modo o nell'altro, necessitavano di un intervento \"magico\". Nella settima stagione, per evitarne la chiusura, ha iniziato a dirigere la Scuola di Magia, sostituendo Gideon, ucciso da Leo, ma ha poi lasciato il posto a Leo (che vi lavorer\u00e0 fino alla pensione) a met\u00e0 della stagione, e ha invece iniziato a operare come angelo bianco, avendo gli Anziani cominciato ad assegnarle i suoi primi protetti.\nPoteri magici.\nSecondo la profezia del Potere del Trio, tre grandi streghe sorelle deterranno il potere della telecinesi, il potere della stasi molecolare e il potere della premonizione, uno per ciascuna. Quando Prue muore, nell'episodio conclusivo della terza serie, il potere della telecinesi viene ereditato dalla quarta sorella, appunto Paige. Essendo tuttavia figlia di un angelo bianco e di una strega, il potere telecinetico di Paige ha una particolare caratteristica. Si parla pi\u00f9 precisamente, infatti del potere della telecinesi orbitante: Paige, pronunciando ad alta voce il nome un oggetto o di una persona, pu\u00f2 orbitarlo da un luogo all'altro, piuttosto che spostarlo con il pensiero; \u00e8 una piccola variante del potere della telecinesi (ma pi\u00f9 potente) che sottolinea le origini \"miste\" di Paige (inoltre sembra che il suo potere sia cos\u00ec potente da risultare letale quanto il potere esplosivo di Piper, tanto che quando la Sorgente ha tentato di farla diventare una strega del male poteva con il suo potere distruggere cose come il vetro di uno specchio e orbitare parti del corpo come il cuore di un mortale).\nGli altri poteri della strega sono tutti poteri di angelo bianco ereditati dal padre Sam. Pertanto Paige possiede il potere orbitante, che le permette di teletrasportarsi da un luogo ad un altro dissolvendosi in scintille bianche e azzurre; inizialmente tale potere sembra essere un riflesso della strega per proteggersi ma a partire dall'episodio 4.14, I tre volti di Phoebe, Paige acquisisce un maggiore controllo di esso. Nell'episodio 5.13, Ossessioni, Paige manifesta anche il potere di trasfigurazione del proprio corpo, che le permette, al pari di ogni altro angelo bianco, di trasformarsi in un'altra persona. Come gli altri angeli bianchi Paige possiede la capacit\u00e0 di percepire le richieste d'aiuto dei suoi protetti, di localizzarli e di poter comunicare con loro, di qualunque nazionalit\u00e0 siano e il potere curativo, ovvero la capacit\u00e0 di guarire le ferite causate dai demoni o dagli angeli neri; sebbene all'inizio abbia bisogno dell'aiuto di un altro angelo bianco per usare tale potere, in seguito riuscir\u00e0 a padroneggiarlo completamente, divenendo a tutti gli effetti un vero angelo bianco e addirittura potr\u00e0 curare esseri viventi che un angelo bianco non pu\u00f2 curare. Sempre come angelo bianco, Paige ha il potere della levitazione orbitante e della lumocinesi, potere che le permette di creare e manipolare la luce.\nPaige come strega pu\u00f2 lanciare incantesimi, creare pozioni e individuare con un cristallo gli esseri magici. A differenza degli angeli bianchi che hanno la capacit\u00e0 di percepire il bene, Paige riesce a percepire il male. Nella 9\u00aa stagione a fumetti ottiene il potere di creare uno scudo magico, proprio come suo nipote Wyatt.\nRealt\u00e0 alternative.\nCento volte Streghe\nIn questo mondo, creato da Cole divenuto un'Incarnazione, Paige non ha mai conosciuto le sorelle, non entrando mai nelle loro vite, poich\u00e9 morta per mano di Shax. Come sarebbe avvenuto anche nella realt\u00e0 se Phoebe e Cole non fossero intervenuti a salvarla.\nMondo al contrario\nIn questo mondo, comparso nell'episodio Per il bene o per il male? (1\u00aa parte), Paige (met\u00e0 Strega Malvagia e met\u00e0 Angelo Nero), \u00e8 parte del Trio delle malvagie streghe Halliwell. Pu\u00f2 orbitare le cose e usare la balestra con i dardi avvelenati degli angeli neri.\nVita precedente.\nCome si evince dall'episodio 4.06 Paige e il suo principe, Paige in una sua vita passata era una malvagia e potentissima strega ammaliatrice. Era la strega pi\u00f9 potente del suo tempo, cos\u00ec come una delle streghe oscure pi\u00f9 potenti della storia in quanto possedeva molti poteri; tra cui il rarissimo e potentissimo potere di evocare tutti gli elementi (nella puntata la si vede infatti far scaturire nubi d'aria, scagliare fulmini e creare un portale d'acqua che la porta in altri mondi ed epoche) e anche il potere della telecinesi, era inoltre un'esperta nel creare potenti pozioni, nel predire avvenimenti futuri attraverso le stelle e in molte forme di magia nera. L'epoca della vita precedente di Paige \u00e8 il Medioevo e la sua incarnazione precedente assomigliava molto alla figura della Fata Morgana."}
{"id": "934806", "revid": "131358", "url": "https://it.wikipedia.org/wiki?curid=934806", "title": "FC Tom' Tomsk", "text": ""}
{"id": "934807", "revid": "198277", "url": "https://it.wikipedia.org/wiki?curid=934807", "title": "Societ\u00e0 Sportiva Calcio Napoli 1993-1994", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1993-1994.\nStagione.\nNella stagione 1993-1994 Ellenio Gallo, con il mandato di Corrado Ferlaino, divent\u00f2 presidente del mentre Ottavio Bianchi assunse la posizione di \"general manager\", imponendo sulla panchina azzurra Marcello Lippi. La direzione sportiva fu affidata a Carlo Jacomuzzi mentre il ruolo di segretario generale veniva ricoperto da Giuseppe Iodice.\nNon c'\u00e8 pi\u00f9 Careca, ormai trasferitosi in Giappone per terminare la carriera, e la crisi finanziaria divent\u00f2 talmente concreta (novanta miliardi di disavanzo) che per poco non spinse il club sull'orlo della messa in mora. Vennero cos\u00ec ceduti al , per rimpinguare le casse azzurre, gli \"scudettati\" Gianfranco Zola e Massimo Crippa; lasciarono Napoli, tra gli altri, anche Giovanni Galli, ormai in fase calante, e Massimo Mauro a fine carriera. Rilevanti furono i debutti tra i titolari di Giuseppe Taglialatela, al posto di Galli, e del giovane difensore Fabio Cannavaro, proveniente dal vivaio azzurro.\nUn altro debutto eccellente fu quello del centrocampista Fabio Pecchia, proveniente dai cadetti dell' e capace subito di conquistare una maglia da titolare nel centrocampo voluto da Lippi. In rosa presero posto anche il giovane attaccante Paolo Di Canio, il tornante Renato Buso, i difensori Giovanni Bia e Enzo Gambaro, e i centrocampisti Roberto Bordin ed Eugenio Corini.\nFu un buon Napoli, Daniel Fonseca realizz\u00f2 15 reti e la squadra conquist\u00f2 il sesto posto finale che riport\u00f2 il Napoli in Coppa UEFA. A marzo Bianchi si dimise; Antonio Bassolino e Matarrese invitarono quindi Ferlaino a riprendere la presidenza.\nMaglie e sponsor.\nLo sponsor ufficiale \u00e8 Voiello e il fornitore tecnico \u00e8 Umbro.\nOrganigramma societario.\nArea direttiva\nArea organizzativa\nArea tecnica"}
{"id": "934810", "revid": "131358", "url": "https://it.wikipedia.org/wiki?curid=934810", "title": "FC Montpellier", "text": ""}
{"id": "934814", "revid": "729019", "url": "https://it.wikipedia.org/wiki?curid=934814", "title": "Bioko", "text": "Bioko \u00e8 un'isola della Guinea Equatoriale al largo della costa occidentale dell'Africa, situata a 40\u00a0km dalle coste del Camerun nel Golfo di Guinea. Ha una popolazione stimata tra i 120.000 e i 170.000 abitanti e una superficie di 2.017\u00a0km\u00b2.\nConosciuta, in periodo coloniale, con il nome di Fernando P\u00f3, in onore del navigatore portoghese Fern\u00e3o do P\u00f3 che la scopr\u00ec, dopo l'indipendenza ed il colpo di Stato di Francisco Mac\u00edas Nguema Biyogo, l'isola fu ribattezzata col nome del dittatore. Alla caduta di Biyogo, nel 1979, prese il nome di Bioko, in onore del fratello di Malabo Lopelo Melaka, re dei Bubi. Tutt'oggi l'isola viene chiamata Otcho dal popolo Bubi.\nGeografia.\nL'isola di Bioko misura 70\u00a0km da Nord a Sud nel suo punto di massima lunghezza e 32\u00a0km di larghezza massima. La sua area totale \u00e8 di 2017\u00a0km\u00b2.\nL'isola \u00e8 di origine vulcanica e prevalentemente montuosa, somigliando in questo alle isole vicine come S\u00e3o Tom\u00e9 e Pr\u00edncipe, con le quali fa parte della linea vulcanica del Camerun. La vetta pi\u00f9 alta \u00e8 il Pico Basile (3012\u00a0m).\nDemografia.\nSull'isola abitano circa 130.000 abitanti, la maggior parte dei quali appartengono alla trib\u00f9 Bubi; Sono per\u00f2 presenti anche minoranze di spagnoli, Fernandinos e di immigrati dai vicini stati della Nigeria e del Camerun, oltre che dalla parte continentale della Guinea Equatoriale (Rio Muni). Negli ultimi anni il boom petrolifero ha fatto intensificare l'immigrazione dai paesi vicini, ma anche dall'Asia e dall'Europa; in quest'ultimo caso sono soprattutto dipendenti di compagnie petrolifere.\nStoria.\nI primi abitanti dell'isola sono stati dei Bantu provenienti dal continente, le cui tracce risalgono al primo millennio a.C., i quali costituiscono l'odierna trib\u00f9 dei Bubi, che parla un linguaggio a s\u00e9 stante, pur appartenendo al ceppo delle lingue bantu.\nL'isola fu scoperta dagli europei nel 1472, quando il navigatore portoghese Fern\u00e3o do P\u00f3 la denomin\u00f2 \"Formosa Flora\" (\"Bel fiore\"), ma nel 1494 l'isola fu ribattezzata col nome del suo scopritore. Caso unico fra le isole del Golfo di Guinea, Bioko era gi\u00e0 abitata da un gruppo indigeno quando fu scoperta dagli europei.\nNel 1642 la Compagnia Olandese delle Indie Orientali (\"VOC\") si stabil\u00ec sull'isola senza il consenso portoghese, creando alcune basi per il commercio di schiavi; i portoghesi cacciarono gli olandesi dall'isola nel 1648, smantellando la base olandese e creandone una nuova sulla vicina isola di Corisco.\nParallelamente a questi avvenimenti, sull'isola le popolazioni locali iniziarono a coalizzarsi nella creazione di un regno autonomo, grazie all'attivit\u00e0 di alcuni capi locali come Molambo (1700/1760) durante un periodo di forte sfruttamento della schiavit\u00f9 che costrinse le trib\u00f9 locali a migrare dalle zone costiere verso l'impervia regione centrale dell'isola.\nNel 1778, col Trattato di El Pardo fra la regina Maria II del Portogallo ed il re Carlo III di Spagna, Bioko fu donata alla Spagna assieme ad Annob\u00f3n ed alla zona del Rio Muni; il Portogallo ebbe in cambio alcuni ingrandimenti territoriali nel continente americano. Nel frattempo, Molambo mor\u00ec ed il suo posto fu preso da Lorite (1760-1810), a sua volta seguito da Lopoa (1810-1842). Tra il 1827 ed il 1843, per controllare che il divieto di commerciare schiavi africani fosse effettivamente rispettato, la Gran Bretagna stabil\u00ec alcune basi militari a Port Clarence (l'odierna Malabo) e a San Carlos.\nNel marzo 1843 fu posta la bandiera spagnola sulla citt\u00e0 di Malabo, determinando la fine dell'influenza inglese sull'isola. I capi Madabita (1842-1860) e Sepoko (1860-1875), saliti al potere durante la nascita e l'affermazione del dominio spagnolo sull'isola, videro l'immigrazione a Bioko di alcune centinaia di ex-schiavi cubani e l'arrivo dei primi bianchi per stabilirsi permanentemente nell'isola, ossia alcuni politici e soldati spagnoli.\nIn tempi recenti, l'isola \u00e8 stata utilizzata come base d'atterraggio degli aerei diretti in Biafra durante la guerra civile nigeriana, nonch\u00e9 per concentrare nella famigerata prigione di \"Black Beach\" la maggior parte degli oppositori politici del governo della Guinea equatoriale."}
{"id": "934815", "revid": "1318658", "url": "https://it.wikipedia.org/wiki?curid=934815", "title": "Volosca", "text": "Volosca (in croato Volosko, in italiano anche \"Volosco\") \u00e8 una frazione della citt\u00e0 di Abbazia nella regione del Quarnaro.\nLa prima traccia ufficiale del nome Volosca risale al 1543.\nSi tratta di un piccolo, ma tipico, borgo di pescatori. Oggi \u00e8 un importante centro di villeggiatura estiva.\nVolosca \u00e8 rinomata per i suoi numerosi ristoranti, specializzati nella preparazione di pesce e di frutti di mare. La cittadina \u00e8 frequentata in massa dagli appassionati di windsurf, che sfruttano i venti che soffiano quasi incessantemente nel corso di tutto l'anno nella vicina baia di Preluca. \nL'immagine pi\u00f9 tipica di Volosca \u00e8 costituita dal suo mandracchio (il porto dei pescatori) e dalle scogliere sulle quali nei mesi primaverili ed estivi si affollano numerosi turisti e bagnanti. A seconda dei punti di vista, a Volosca inizia o termina il famoso lungomare Francesco Giuseppe, una passeggiata di circa dodici chilometri inaugurata in occasione di una visita dell'imperatore che collega Volosca e Laurana, passando per Abbazia, I\u010di\u0107i e Ika.\nA Volosca si svolge tutti gli anni il concorso internazionale d'arte pittorica \"Mandracchio\"."}
{"id": "934818", "revid": "287204", "url": "https://it.wikipedia.org/wiki?curid=934818", "title": "Francisco Mac\u00ecas Nguema", "text": ""}
{"id": "934822", "revid": "124412567", "url": "https://it.wikipedia.org/wiki?curid=934822", "title": "Dino 246", "text": "La Dino 246, anche nota come Ferrari Dino 246, \u00e8 un'autovettura a motore centrale-posteriore stradale (evoluzione del modello 206 GT) costruita tra il 1969 e il 1973 dalla casa automobilistica italiana Ferrari.\nNome.\nIl nome \"Dino\" era in omaggio allo scomparso figlio di Enzo Ferrari mentre la sigla \"246\" indicava la cilindrata di 2,4 litri ed il numero di cilindri 6 con disposizione a V. Questa denominazione, ereditata dalla precedente 206, venne ripresa anche dalle successive 208 e 308 GT4.\nIl contesto.\nLa Dino 246 venne prodotta in diverse versioni sia coup\u00e8 (\"GT\") che spider (\"GTS\") tra il 1969 e il 1973. La 246 era la naturale evoluzione della precedente 206 dalla quale differiva sotto molti punti di vista. La carrozzeria fu ideata dal designer della Pininfarina Aldo Brovarone ed il motore era derivato dall'ultimo propulsore sportivo progettato da Alfredo Ferrari, scomparso nel 1956. Si trattava di un V6 di 65\u00b0 trasversale, primo motore di questo tipo montato su un veicolo della casa di Maranello che aveva, fino ad allora, sempre preferito propulsori a 12 cilindri.\nPer questo venne considerata una sorta di \"baby\" Ferrari, ma le sue prestazioni e il suo comportamento stradale erano paragonabili a quelli di modelli con motori pi\u00f9 frazionati ed il pubblico ne decret\u00f2 il successo con una produzione di 2487 esemplari, numeri importanti per quel periodo.\nLa vettura era infatti capace di raggiungere i 235 km/h e di coprire lo scatto da 0 a 100 Km/h in 7,2 secondi.\nIl modello.\nLa 246 venne presentata al Salone di Torino nel 1969 principalmente per competere con la Porsche 911, una sportiva pi\u00f9 evoluta della 206, e anche per omologare il pi\u00f9 possibile la meccanica con quella della coeva, e dotata dello stesso motore, Fiat Dino. Questo modello affinava rendendo pi\u00f9 fruibile l'antenata 206 in molte parti.\nIl motore venne modificato adottando un blocco motore in ghisa, pi\u00f9 pesante ma anche pi\u00f9 robusto e meno sensibile alle vibrazioni e venne aumentata la cilindrata da 2000 a 2400 cm\u00b3, aumentando l'alesaggio e la corsa. Tutto ci\u00f2 port\u00f2 ad un aumento di potenza fino a 195 CV a 7600 giri/min e la coppia a 24,1 Kgm a 5500 giri/min.\nAnche la carrozzeria venne modificata non tanto nella linea quanto nei dettagli, come il tappo del serbatoio non pi\u00f9 esterno cromato ma incassato e coperto da uno sportellino in tinta, e nel materiale, infatti la scocca della 246 \u00e8 realizzata in acciaio, con solo porte e cofani in alluminio, pur rimanendo assemblata dalla Scaglietti a Modena. Poi la vettura aument\u00f2 di dimensioni con il passo pi\u00f9 lungo di 58 mm, la lunghezza totale maggiore di 90 mm e l'altezza di 76 mm. Tutto ci\u00f2 aument\u00f2 l'abitabilit\u00e0 e l'accessibilit\u00e0 al vano motore per le operazioni di manutenzione ordinaria e straordinaria.\nTutte queste modifiche aumentarono il peso della vettura di 203 Kg, tutto ci\u00f2 non inficiava pi\u00f9 di tanto sulle prestazioni grazie al corrispettivo aumento di potenza messa a disposizione dal nuovo motore.\nLa Dino 246 GT venne prodotta in 3 versioni durante il corso degli anni. La prima fu la versione \"L\" costruita tra il 1969 e il 1971 che manteneva il fissaggio a \"gallettone\" delle ruote sul nuovo telaio allungato. Nel 1971 venne lanciata la versione \"M\" con nuovi cerchi in lega con fissaggio a 5 bulloni e gomme 205/70 VR 14, carreggiata posteriore pi\u00f9 larga di 30 mm e nuovi freni a disco ATE insieme a nuovi interni pi\u00f9 accessoriati. Nel 1972 fu lanciata la definitiva versione \"E\" che aveva invece diversi carburatori Weber doppio corpo DCNF/13 e paraurti leggermente diversi e pi\u00f9 spigolosi.\nProprio sulla base della \"E\" nel 1972 venne svelata la versione spider della Dino, la \"246 GTS\". Questa differiva dalla versione GT per il tettuccio rigido asportabile tipo \"Targa\" e un disegno diverso del padiglione con tre feritoie di sfogo per l'aria dell'abitacolo. Questa versione fu prodotta in 1274 esemplari.\nNel 1973 usc\u00ec dal listino della casa, sostituita, nella serie \"Dino\", dalle Dino 208 GT4 e 308 GT4 disegnata invece da Bertone.\nAntenate da competizione.\nIl motore V6 della Ferrari Dino 246 nasceva da esperienze in corsa negli anni 60. Furono prodotte diverse monoposto dotate di motore Dino tra cui la Ferrari Dino 246 S del 1960, mentre l'anno successivo fu approntata la Ferrari Dino 246 SP e addirittura in tre esemplari fra il 1968 e il 1969 furono prodotte le Ferrari Dino 246 Tasmania.\nAltri modelli.\nIl motore Dino V6 a 65\u00b0 non equipaggiava solo la Dino 246 GT ma anche altre 3 auto molto famose del periodo, la Lancia Stratos e la Fiat Dino Coup\u00e8 di Bertone e la Fiat Dino Spider di Pininfarina, sebbene queste ultime due avevano il motore in posizione longitudinale, mentre la Stratos in posizione trasversale proprio come la Dino 246 GT. \nNel 1967 la FIA impose di usare per la F2 un motore di serie che fosse stato prodotto in almeno 500 esemplari, per raggiungere tali cifre produttive, impensabili per la Ferrari, Enzo Ferrari sottoscrisse un accordo con Gianni Agnelli e la FIAT. Fu cos\u00ec che nacquero le Fiat Dino coup\u00e9 di Bertone e spider di Pininfarina. La Lancia riusc\u00ec ad utilizzare il motore Dino sulla Stratos in cambio della partecipazione di Sandro Munari alla Targa Florio del 1972 per la Ferrari."}
{"id": "934823", "revid": "827882", "url": "https://it.wikipedia.org/wiki?curid=934823", "title": "Contea di Franklin (Missouri)", "text": "La contea di Franklin, in inglese Franklin County, \u00e8 una contea dello Stato del Missouri, negli Stati Uniti. La popolazione al censimento del 2000 era di 93.807 abitanti. Il capoluogo di contea \u00e8 Union. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte centro-orientale del Missouri. L'U.S. Census Bureau certifica che l'estensione della contea \u00e8 di 2.410\u00a0km\u00b2, di cui 2.390\u00a0km\u00b2 composti da terra e i rimanenti 20\u00a0km\u00b2 composti di acqua.\nStoria.\nLa Contea di Franklin venne costituita nel 1818."}
{"id": "934824", "revid": "1522738", "url": "https://it.wikipedia.org/wiki?curid=934824", "title": "Eudocia di Leu\u0161ino", "text": "Biografia.\nEudocia nacque all'inizio del XIX secolo a Bolscie Noviski, terzogenita di una famiglia di servi della gleba russi. Sposata a sedici anni ad un contadino del posto, sub\u00ec da questi e dalla sua famiglia numerosi maltrattamenti tanto che era spesso solita scappare dalla propria abitazione per rifugiarsi nei boschi vicini. Qui passava giorni e notti all'addiaccio finch\u00e9 qualcuno non riusciva a catturarla con la forza e a riportarla a casa, di nuovo soggetta ad ogni tipo di violenze fisiche e morali. Nel 1824, alla morte del marito, fu costretta dal proprio signore a risposarsi con un altro servo della gleba del luogo, dal quale ebbe tre figli.\nPoich\u00e9 i maltrattamenti seguitavano anche durante il secondo matrimonio, Eudocia riprese a scappare nella boscaglia. Durante una di queste fughe decise di diventare una \"Stolta in Cristo\", cos\u00ec com'erano chiamati coloro i quali simulando pazzia, vivendo in povert\u00e0 e pregando incessantemente ritenevano di poter prendere parte alla Passione di Ges\u00f9. Inizi\u00f2 quindi a non curarsi pi\u00f9 n\u00e9 della propria persona n\u00e9 della propria pulizia personale, simulando pazzia verso i propri familiari e chi incontrava, girovagando sempre sporca, piena di pulci e coperta di stracci. Inizi\u00f2 in quel periodo a portare sempre con s\u00e9 due fagotti con all'interno rifiuti di ogni genere, che era solita chiamare \"il suo tesoro\" e che si rifiutava di gettare, aggredendo scontrosa chi le proponeva di farlo. \nEsasperati da questo stato di cose e poich\u00e9 i figli erano ormai diventati adulti, dopo vent'anni di matrimonio i familiari rinunciarono a inseguirla per boschi e campi, abbandonandola al proprio destino. Eudocia riusc\u00ec tuttavia ugualmente a sopravvivere, elemosinando e dormendo all'aperto d'estate e in casa di contadini in inverno. Era particolarmente ben voluta da questi ultimi perch\u00e9 in pi\u00f9 di un'occasione il suo aiuto era determinante nel ritrovare il bestiame disperso. In questo periodo, inoltre, la gente del luogo inizi\u00f2 a venerarla in quanto la riteneva dotata del dono della chiaroveggenza.\nNel 1872 si trasfer\u00ec in una comunit\u00e0 di religiose a Leu\u0161ino che, nel decennio successivo, fu trasformata in un convento femminile per volere del Metropolita Isidor. Venne allora nominata egumena Thaisia, considerata la figlia spirituale di San Giovanni di Kronstadt, con la quale Eudocia visse in strettissimo rapporto fino alla sua morte, avvenuta la vigilia di Natale del 1886 (5 gennaio del calendario gregoriano).\nMiracoli e leggende devozionali.\nIl \"Zhizneopisanie yuridivoj starizy Eudokii Rodionovoj\", opera russa del 2003 che racchiude l'agiografia completa della santa, contiene un copioso numero di leggende devozionali attribuite ad Eudocia, la maggior parte delle quali legate alla sua fama di chiaroveggente. Di seguito si indicheranno le pi\u00f9 significative"}
{"id": "934825", "revid": "1086846", "url": "https://it.wikipedia.org/wiki?curid=934825", "title": "Societ\u00e0 Sportiva Calcio Napoli 1994-1995", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1994-1995.\nStagione.\nDopo l'addio di Marcello Lippi, passato alla guida della Juventus, il Napoli affid\u00f2 la squadra a Vincenzo Guerini. I partenopei cedettero Ferrara alla Juventus, mentre Fonseca e Thern andarono alla e Di Canio al Milan; arrivarono a sostituirli in squadra il libero Brasiliano Andr\u00e9 Cruz, specialista in calci piazzati e autore di ben 7 reti in stagione, l'attaccante Massimo Agostini, il talentuoso Benny Carbone, il colombiano Freddy Rinc\u00f3n e il centrocampista francese Alain Boghossian.\nDopo sei giornate, Vujadin Bo\u0161kov rimpiazz\u00f2 Guerini alla guida della squadra, e con il tecnico ex Sampdoria il Napoli raccolse 33 punti nel girone di ritorno, restando in lotta fino all'ultima giornata per l'accesso alla Coppa UEFA. Nonostante un finale con 4 vittorie consecutive, la squadra arriv\u00f2 al 7\u00ba posto in campionato.\nIl Napoli disput\u00f2 anche la Coppa UEFA, giungendo agli ottavi di finale dove fu eliminato dall'Eintracht Francoforte; si tratter\u00e0 dell'ultima apparizione del Napoli nelle competizioni europee fino al 2008. In Coppa Italia, gli azzurri vennero eliminati ai quarti di finale dalla .\nMaglie e sponsor.\nLo sponsor ufficiale \u00e8 Record Cucine, mentre il fornitore tecnico \u00e8 Lotto."}
{"id": "934827", "revid": "889336", "url": "https://it.wikipedia.org/wiki?curid=934827", "title": "Jana Klo\u010dkova", "text": "Specializzata nei misti ha vinto quattro medaglie d'oro ai Giochi olimpici, due a Sydney 2000 e altrettante ad Atene 2004, in aggiunta a un'altra medaglia d'argento.\nNel 2014 \u00e8 diventata una dei Membri dell'International Swimming Hall of Fame."}
{"id": "934830", "revid": "642594", "url": "https://it.wikipedia.org/wiki?curid=934830", "title": "Panellinio Sosialistiko Kinima", "text": ""}
{"id": "934832", "revid": "1573940", "url": "https://it.wikipedia.org/wiki?curid=934832", "title": "Rostellariella martinii", "text": "Rostellariella martinii \u00e8 un mollusco gasteropode della famiglia Rostellariidae.\nDescrizione.\nConchiglia sottile, leggera, dalla superficie setosa con spire allungate, apice appuntito e spira terminale ingrossata; il sifone ha forma di una spina ed \u00e8 lievemente incurvato. Appena sotto la sutura poco profonda vi \u00e8 un marcato solco spirale. Il labbro esterno, ispessito al bordo, reca sei o sette brevi spine. Colore bruno-crema pallido, con bordo del labbro esterno e parte inferiore della columella bianchi; le spire mediane sono di colore bruno pi\u00f9 scuro. Fino a 13 centimetri.\nDistribuzione e habitat.\nFilippine. Il suo habitat naturale sono le acque profonde."}
{"id": "934836", "revid": "913245", "url": "https://it.wikipedia.org/wiki?curid=934836", "title": "Georgina Bardach", "text": "Specializzata nei misti ha vinto una medaglia di bronzo alle Olimpiadi di ."}
{"id": "934837", "revid": "84184", "url": "https://it.wikipedia.org/wiki?curid=934837", "title": "Societ\u00e0 Sportiva Calcio Napoli 1995-1996", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1995-1996.\nStagione.\nNella stagione 1995-1996 il disput\u00f2 il cinquantottesimo campionato di Serie A della sua storia.\nRientra Ferlaino ai vertici societari, ma la crisi finanziaria lo costringe a cedere diversi giocatori, tra cui Fabio Cannavaro al , destinato a sostenere le casse azzurre prendendosi i giocatori migliori. In panchina venne confermato Boskov, tra gli acquisti, il difensore argentino Ayala, buon colpitore di testa, i terzini Colonnese e Baldini, il centrocampista Pizzi e l'attaccante Arturo di Napoli.\nLa squadra and\u00f2 in rete poche volte nel corso del torneo, addirittura in 15 partite l'attacco non sar\u00e0 in grado di realizzare marcature e alla fine del torneo risulter\u00e0 essere il peggiore del campionato a pari merito col Torino con 28 reti.\nDopo un buon girone d'andata (23 punti), il Napoli cal\u00f2 nel ritorno (18 punti); si trattava di una squadra che trovava rifugio spesso nei pareggi, il giovane centravanti Di Napoli - nonostante le sole 5 marcature realizzate - mise a segno tre gol preziosi per tre vittorie. Il \"condor\" Massimo Agostini, si avvi\u00f2 al tramonto della sua carriera e il suo rendimento cal\u00f2; buon campionato invece per il difensore Massimo Tarantino e per il centrocampista Fabio Pecchia mentre, il talentuoso libero Andr\u00e9 Cruz segn\u00f2 meno dell'anno precedente, condizionato da alcuni infortuni.\nComunque la squadra fu protagonista di un campionato mediocre e in Coppa Italia, il Napoli usc\u00ec alla prima partita, eliminato dal . Risultava sempre pi\u00f9 evidente che la societ\u00e0 non aveva pi\u00f9 i mezzi per allestire una squadra competitiva.\nMaglie e sponsor.\nLo sponsor ufficiale \u00e8 Record Cucine, mentre il fornitore tecnico \u00e8 Lotto.\nOrganigramma societario.\nArea direttiva\nArea tecnica\nArea sanitaria"}
{"id": "934839", "revid": "1711941", "url": "https://it.wikipedia.org/wiki?curid=934839", "title": "Berto, Maso e Guglielmo", "text": ""}
{"id": "934864", "revid": "767487", "url": "https://it.wikipedia.org/wiki?curid=934864", "title": "Contea di Franklin (Nebraska)", "text": "La contea di Franklin, in inglese Franklin County, \u00e8 una contea dello Stato del Nebraska, negli Stati Uniti. La popolazione al censimento del 2010 era di 3.225 abitanti. Il capoluogo di contea \u00e8 Franklin. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte meridionale del Nebraska. L'U.S. Census Bureau certifica che l'estensione della contea \u00e8 di 1.492\u00a0km\u00b2, interamente composti da terra.\nStoria.\nLa Contea di Franklin venne costituita nel 1867."}
{"id": "934872", "revid": "125912312", "url": "https://it.wikipedia.org/wiki?curid=934872", "title": "Societ\u00e0 Sportiva Calcio Napoli 1996-1997", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1996-1997.\nStagione.\nSerie A.\nLa squadra allenata da Luigi Simoni fu protagonista di un'ottima prima met\u00e0 di campionato giungendo, alla sosta Natalizia, al secondo posto (a pari merito con il sorprendente di Francesco Guidolin) alle spalle della Juventus. Tra i giocatori migliori della rosa spiccavano il capitano e motorino del centrocampo partenopeo Fabio Pecchia, il mediano, specialista in calci piazzati, Andr\u00e9 Cruz, il talentuoso centrocampista transalpino Alain Boghossian, il libero e nazionale argentino Ayala e infine il portiere \"rigorista\" Giuseppe Taglialatela, autore di un ottimo campionato.\nLa rosa era composta da altri discreti giocatori come il centrale difensivo Francesco Colonnese, il terzino sinistro Mauro Milanese e l'esterno offensivo Francesco Turrini; la squadra era schierata con un solido 4-4-2, con una difesa non certamente estrosa, ma aggressiva e compatta e un centrocampo propositivo nella fase offensiva e valido anche per schermare la difesa.\nIl grande limite fu rappresentato dal reparto offensivo: gli attaccanti titolari, il promettente Nicola Caccia (14 gol in Serie A l'anno precedente nel ) e il brasiliano Beto, talentuoso ma poco incline alla vita d'atleta, furono la delusione del campionato con pochi gol realizzati: si mise invece in evidenza l'attaccante di riserva Alfredo Aglietti, di sgraziate movenze ma efficace in zona goal, tanto da essere, alla fine, il capocannoniere della squadra con 8 reti realizzate in campionato.\nNel girone di ritorno la scarsa vena realizzativa degli attaccanti fu pagata a caro prezzo con una lunga serie di pareggi che fecero precipitare il Napoli nella seconda met\u00e0 di classifica. Inoltre la squadra pareggi\u00f2 anche parecchie partite che avrebbero potuto esser vinte, talvolta a causa di alcune sfortunate decisioni arbitrali, una su tutte la clamorosa beffa durante la sfida contro il , con un goal di mano assegnato all'attaccante Milan Rapai\u0107. La squadra partenopea si disun\u00ec passando rapidamente da uno stato d'esaltazione a uno di profonda depressione; tra diverse sconfitte e ancora pi\u00f9 pareggi, il Napoli non ottenne vittorie per quasi due mesi, scivolando sempre pi\u00f9 indietro nella classifica.\nQuando il presidente Corrado Ferlaino decise di esonerare il tecnico Luigi Simoni perch\u00e9 reo di aver gi\u00e0 firmato un contratto con l'Inter per la stagione successiva, la squadra fu guidata nell'ultimo mese di campionato dell'allenatore della primavera Vincenzo Montefusco e la crisi si aggrav\u00f2. Cos\u00ec il Napoli chiuse mestamente il campionato al tredicesimo posto, con soli quattro punti sulla zona retrocessione (anche se in realt\u00e0 non fu mai seriamente invischiato nella lotta per non retrocedere) ma il risultato finale and\u00f2, probabilmente, molto al di sotto delle potenzialit\u00e0 della squadra, che fu comunque capace di proseguire ed esaltarsi (come nella prima met\u00e0 di campionato) nel suo percorso in Coppa Italia, arrivando addirittura a conquistarne la finale.\nCoppa Italia.\nIl Napoli conquist\u00f2 e perse la finale di Coppa Italia: nei turni precedenti i partenopei avevano eliminato Monza e Pescara, ma soprattutto, ai quarti di finale, l'agguerrita di Giuseppe Signori, Pierluigi Casiraghi e Luca Marchegiani. I campani vinsero per 1-0 al San Paolo e riuscirono a pareggiare per 1-1 all'Olimpico resistendo per quaranta minuti in nove uomini a causa delle espulsioni di Aglietti e Francesco Baldini. In semifinale il Napoli ebbe la meglio sull'Inter di Iv\u00e1n Zamorano, Youri Djorkaeff e Gianluca Pagliuca ai calci di rigore, dove fu splendido protagonista lo \"specialista\" Taglialatela (nei tempi regolamentari entrambe le sfide si erano concluse sull'1-1).\nIl Napoli giunse cos\u00ec in finale di Coppa Italia, finale che, dopo le imprese compiute, pareva essere abbordabile, da giocare contro la sorpresa del campionato, il gi\u00e0 citato Vicenza di Guidolin. La gara di andata giocata a Napoli e vide il successo dei campani per 1-0, con il goal di Fabio Pecchia, ma al ritorno Giampiero Maini pareggi\u00f2 i conti al ventesimo del primo tempo: la situazione di vantaggio minimo resistette fino al novantesimo, e si and\u00f2 quindi ai supplementari. Il Napoli perse Nicola Caccia per espulsione diretta al 2' del primo tempo supplementare e fu costretto a giocare in 10 uomini (dopo aver sfiorato il goal dell'1-1 colpendo, verso la fine del secondo tempo regolamentare, il palo proprio con Caccia). Negli ultimi due minuti di gioco, prima del ricorso ai rigori in cui il Napoli si sarebbe affidato ancora a Taglialatela, giunsero le reti di Maurizio Rossi e Alessandro Iannuzzi che consegnarono il trofeo ai veneti.\nTuttavia il Napoli di quella stagione fu, prima del ritorno ai vertici del calcio italiano con l'era De Laurentiis, l'ultima squadra partenopea in grado di poter competere e lottare per la conquista di un obiettivo importanti: per la squadra di Corrado Ferlaino fu il canto del cigno. All'indomani dello svanire della vittoria in Coppa Italia, che avrebbe garantito l'accesso alla Coppa delle Coppe con relativi introiti, la societ\u00e0 partenopea - ormai da tempo in crisi economica - si vide costretta ancora una volta a cedere i migliori giocatori della stagione: fu cos\u00ec per Pecchia ceduto alla Juventus, per Colonnese ceduto alla nuova Inter di Simoni, per Andr\u00e9 Cruz ceduto al e Alain Boghossian acquistato dalla Sampdoria.\nNel 1998 il Napoli sarebbe retrocesso in Serie B (dopo 33 anni consecutivi di Serie A) disputando uno dei peggiori campionati della sua storia in massima divisione.\nMaglie e sponsor.\nLo sponsor ufficiale \u00e8 Centrale latte di Napoli e il fornitore tecnico \u00e8 Lotto."}
{"id": "934881", "revid": "86599", "url": "https://it.wikipedia.org/wiki?curid=934881", "title": "Cratere d'Alembert", "text": "d'Alembert \u00e8 un grande cratere lunare di 233,55 km situato nella parte nord-occidentale della faccia nascosta della Luna, a nord-est del cratere Campbell, leggermente pi\u00f9 piccolo.\nAdiacente al bordo sudoccidentale si trova il cratere Slipher, a nord vi \u00e8 il cratere Yamamoto ed a sud-sud-ovest il cratere Langevin.\nIl cratere d'Alembert ha circa lo stesso diametro di Clavius, che si trova nell'altro emisfero, e ci\u00f2 ne fa una delle formazioni pi\u00f9 grandi della luna.\nCome per molti crateri di dimensioni paragonabili, il bordo esterno di d'Alembert \u00e8 battuto e consumato da impatti successivi. Oltre al cratere Slipher, altri crateri intersecano il bordo, ed il maggiore \u00e8 \"d'Alembert Z\", a settentrione. Vi \u00e8 un piccolo cratere nella porzione interna del bordo di nord-ovest che ha una profonda spaccatura nella sua parte est, ed un cratere ancora minore sulle pendici interne a sud-est. Nonostante l'erosione, il bordo rimane per\u00f2 ben discernibile come una formazione circolare sull'accidentato terreno circostante.\nIl pianoro interno \u00e8 relativamente piano e livellato, almeno in confronto con il tormentato territorio esterno. Vi si trovano numerosi piccoli impatti; i maggiori sono \"d'Alembert G\" e \"d'Alembert E\", verso il bordo orientale. Verso sud-ovest il pianoro diviene pi\u00f9 irregolare, per la presenza di materiale proiettato dall'impatto del cratere Slipher. Un paio di larghe spaccature si allontanano radialmente da quest'ultimo, cominciando verso il centro di d'Alembert e terminando circa a met\u00e0 strada in direzione del bordo.\nIl cratere \u00e8 dedicato al fisico, matematico, filosofo e astronomo francese Jean Baptiste Le Rond d'Alembert.\nCrateri correlati.\nAlcuni crateri minori situati in prossimit\u00e0 di d'Alembert sono convenzionalmente identificati, sulle mappe lunari, attraverso una lettera associata al nome."}
{"id": "934890", "revid": "123063711", "url": "https://it.wikipedia.org/wiki?curid=934890", "title": "Nassau (stato)", "text": "Nassau fu uno Stato tedesco del Sacro Romano Impero e poi parte della Confederazione Tedesca. La sua linea regnante, oggi estinta per agnazione maschile, era il Casato di Nassau.\nLo stato, fu membro della Confederazione del Reno e poi della Confederazione tedesca. Il ducato traeva il proprio nome dalla storica citt\u00e0 di Nassau, anche se Wiesbaden ne era la capitale. Nel 1865, il ducato di Nassau aveva una popolazione di 465.636 abitanti suddivisa in 28 baliaggi. Dopo l'occupazione e l'annessione al regno di Prussia nel 1866 a seguito della guerra austro-prussiana, venne incorporato nella provincia di Assia-Nassau.\nAttualmente, il granduca di Lussemburgo utilizza tra i suoi titoli anche quello di \"Duca di Nassau\" come titolo secondario (di pretesa), e \"Principe\" o \"Principessa di Nassau\" \u00e8 il titolo usato dagli altri membri della famiglia granducale. Nassau \u00e8 anche il cognome dell'attuale dinastia regnante nei Paesi Bassi, nel ramo degli Orange-Nassau.\nGeografia.\nIl territorio del ducato era essenzialmente circoscritto tra le catene montuose del Taunus e della Westerwald. I confini sud e ovest erano scanditi dal corso del Meno e del Reno, mentre nella parte settentrionale del ducato, il fiume Lahn separava le due catene montuose. Il territorio confinante ad est e a sud era quello del granducato d'Assia. Il langraviato d'Assia-Homburg e la citt\u00e0 di Francoforte si trovavano ad est. Ad ovest si trovava la provincia del Reno della Prussia, che controllava anche un'exclave nella parte orientale di Nassau, chiamata Wetzlar.\nStoria.\nLa fondazione dello stato.\nLa casa di Nassau ha prodotto diverse linee collaterali nel corso di quasi un millennio di storia. Nel XVIII secolo tre erano le linee principali che facevano capo ai tre piccoli principati di Nassau-Usingen, Nassau-Weilburg e Nassau-Dietz (poi Orange-Nassau), con territori particolarmente frammentati nei territori che oggi corrispondono ai Paesi Bassi ed al Belgio. Dal 1736, molti trattati ed accordi erano stati conclusi con le diverse linee (il cosiddetto Patto famigliare di Nassau), evitando cos\u00ec future divisioni dei territori e permettendo una coordinazione anche politica tra i diversi rami della medesima famiglia. In questo contesto, vennero corrette le suddivisioni amministrative dei singoli territori, gettando le basi per una futura possibile unificazione dei domini.\nDopo la guerra della prima coalizione antifrancese (1792\u20131797), il Nassau-Dietz perse i propri possedimenti in Belgio e nei Paesi Bassi, mentre il Nassau-Usingen ed il Nassau-Weilburg persero tutti i loro territori ad ovest del Reno a favore della Francia. Sull'altro fronte, come altri principati secolari tedeschi, i Nassau ottennero nuovi territori dalla secolarizzazione di alcuni principati ecclesiastici. I Nassau presero parte ai negoziati del secondo congresso di Rastatt (1797) e a quelli di Parigi al fine di assicurarsi i territori dei principati vescovili di Magonza e Treviri. La dissoluzione del Sacro Romano Impero nel 1803 favor\u00ec in gran parte il Nassau-Usingen ed il Nassau-Weilburg. L'Orange-Nassau aveva gi\u00e0 avuto termini separati con Napoleone.\nIl Nassau-Usingen aveva perso Saarbr\u00fccken, due terzi di Saarwerden, Ottweiler e alcuni piccoli territori (per un totale di 60.000 abitanti e 447.000 gulden di entrate annuali). Come compensazione, ricevette: da Magonza, H\u00f6chst, K\u00f6nigstein, Cronberg, Lahnstein e Rheingau; da Colonia alcuni distretti sulla riva est del Reno; dalla Baviera il sottodistretto di Kaub; dall'Assia-Darmstadt, la signoria di Eppstein, Katzenelnbogen e Braubach; dalla Prussia, Sayn-Altenkirchen, Sayn-Hachenburg e altri piccoli territori. Nassau-Usingen riottenne cos\u00ec la popolazione perduta ed increment\u00f2 le proprie entrate annue di 130.000 gulden.\nIl Nassau-Weilburg perse Kirchheim, Stauf e un terzo di Saarwerden (15.500 abitanti e 178.000 gulden di rendita). Per questo ricevette alcuni piccoli possedimenti del territorio di Treviri, inclusi Ehrenbreitstein, Vallendar, Sayn, Montabaur, Limburg an der Lahn, tre abbazie, ed i beni della Cattedrale di Limburg. In totale guadagn\u00f2 37.000 abitanti e una rendita di 147.000 gulden in pi\u00f9 all'anno.\nNel corso di queste modifiche, il \"Kammergut\" della casata dei Nassau venne espansa di pi\u00f9 di 52.000 ettari di foreste e terra agricola per una rendita complessiva di pi\u00f9 di un milione di gulden all'anno.\nGi\u00e0 prima della soppressione dell'Impero, tra il settembre e l'ottobre del 1802, entrambi i principati avevano spiegato le loro truppe nei territori di Colonia e Magonza che avevano ricevuto secondo gli accordi. Nel novembre e dicembre, dopo che gli ufficiali civili ebbero preso possesso dei territori, vennero previsti i nuovi giuramenti. Secondo i rapporti degli ufficiali, le nuove amministrazioni vennero subito ben viste, o perlomeno accettate senza proteste, dal momento che i principati i Nassau erano considerati molto liberali comparati agli ex governanti. Tra il dicembre del 1802 e il settembre del 1803, vennero secolarizzati i monasteri e le comunit\u00e0 religiose locali pi\u00f9 ricche. La chiusura sistematica dei monasteri prosegu\u00ec sino al 1817 e fu lo stato a continuare a pagare la pensione a monaci e conversi delle comunit\u00e0 sciolte. Tra l'ottobre del 1803 ed il febbraio del 1804, altri territori di cavalierati imperiali e immediatezze imperiali vennero annessi. Tutte queste acquisizioni vennero confermate solo nell'agosto/settembre del 1806 con un editto, affermato dal trattato della Confederazione del Reno.\nIl 17 luglio 1806, il principe Federico Augusto di Nassau-Usingen e suo cugino il principe Federico Guglielmo di Nassau-Weilburg aderirono entrambi alla Confederazione del Reno voluta da Napoleone. Il principe Federico Augusto, membro della casata principale di Nassau, ricevette il titolo di duca sovrano di Nassau, mentre Federico Guglielmo ottenne il titolo di principe sovrano di Nassau. Su pressione di Napoleone, entrambi i paesi vennero uniti a formare il Ducato di Nassau il 30 agosto 1806, sotto il governo congiunto di Federico Augusto e Federico Guglielmo. La decisione venne incoraggiata dal fatto che Federico Augusto non aveva eredi maschi e pertanto Federico Guglielmo gli sarebbe comunque succeduto al trono come parente pi\u00f9 prossimo.\nNel 1815, al Congresso di Vienna, vi fu un'ulteriore espansione territoriale. Quando la linea degli Orange-Nassau ricevette la corona olandese il 31 maggio di quell'anno, dovette rinunciare al principato di Orange-Nassau che and\u00f2 alla Prussia, la quale in quello stesso giorno lo pass\u00f2 al ducato di Nassau.\nFederico Guglielmo mor\u00ec a causa di una caduta dalle scale del Castello di Weilburg il 9 gennaio 1816, e fu suo figlio Guglielmo a divenire pertanto il primo e unico duca di Nassau dopo la morte di Federico Augusto il 24 marzo 1816.\nUn periodo di riforme.\nI primi ministri nel 1806 erano Hans Christoph Ernst von Gagern e Ernst Franz Ludwig von Bieberstein. Von Gagern diede le dimissioni nel 1811, e pertanto von Bieberstein rimase da solo in carica sino alla sua morte nel 1834.\nQuesti port\u00f2 avanti una serie di riforme gi\u00e0 dai primi anni del ducato: l'abolizione della schiavit\u00f9 nel 1806, l'introduzione della libert\u00e0 di movimento nel 1810 e una sostanziale riforma fiscale nel 1812, che and\u00f2 a rimpiazzare le 991 tasse dirette con una singola tassa progressiva sulla terra e sul commercio. Le pene corporali vennero abolite e la \"Kulturverordnung\" (ordinanza di coltivazione) promosse la gestione autonoma del suolo e della terra. Dopo un periodo di transizione dei quattro distretti, il nuovo ducato si consolid\u00f2 in tre distretti dal 1 agosto 1809: Wiesbaden, Weilburg e Ehrenbreitstein. Questi a loro volta vennero aboliti nel 1816, con la fondazione di Wiesbaden come sola capitale e distretto. Il numero delle suddivisioni locali (\"Amt\") venne ridotto da 62 del 1806 a 48 del 1812. Per l'eterogeneit\u00e0 religiosa del territorio, venne introdotto un sistema di \"scuole combinate\" dal 24 marzo 1817. Il 14 marzo 1818, venne istituito un sistema sanitario pubblico statale, il primo di tutta la Germania.\nLa costituzione del 1814.\nIl 2 settembre 1814, venne promulgata una costituzione. Questa fu la prima costituzione moderna di uno stato tedesco. Per lo scarso coinvolgimento del parlamento nelle questioni di governo, in particolare nella tassazione, viene considerata una \"Costituzione parlamentare\" nel linguaggio odierno. La costituzione garantiva le libert\u00e0 individuali, la tolleranza religiosa e la libert\u00e0 di stampa. Essa venne fortemente influenzata dal pensiero di Heinrich Friedrich Karl vom und zum Stein. I principi incoraggiarono il suo coinvolgimento nella stesura del documento in quanto egli era membro di quella classe di cavalieri imperiali che erano stati espropriati delle loro terre e questo fece diminuire l'opposizione di questo ceto alle riforme del ducato. Ad ogni modo la legislazione nel concerto europeo del periodo, in particolare i decreti di Carlsbad del 1819, segnarono la restrizione delle libert\u00e0 a Nassau ed altrove.\nIl 28 dicembre 1849, la costituzione in vigore venne rimpiazzata con una nuova costituzione riformata che tenne conto elle richieste dei democratici espresse nella rivoluzione tedesca del 1848-1849. Il 25 novembre 1851, questa nuova costituzione venne respinta e venne restaurata la vecchia costituzione d'inizio secolo.\nIl parlamento.\nSulla base della costituzione del 1814, il parlamento (\"Landst\u00e4nde\") di Nassau aveva due camere: una camera dei deputati (\"Landesdeputiertenversammlung\") ed una camera dei signori (\"Herrenbank\"). Gli undici membri della camera dei signori erano tutti principi della casata di Nassau o rappresentanti della nobilt\u00e0 locale. I ventidue membri della camera dei deputati erano eletti per censo, ma dovevano essere necessariamente essere proprietari terrieri, ad eccezione di tre membri del corpo ecclesiastico e un rappresentante per il corpo degli insegnanti.\nAd appena quattro anni dall'approvazione della costituzione nel 1818, si tennero le prime elezioni nel ducato. L'elettorato era composto in tutto da 39 nobili, 1448 ricchi proprietari terrieri e 128 ricchi cittadini. Considerata la popolazione dell'intero ducato in 287.000 persona, questo era un numero molto basso di elettori.\nIl parlamento venne convocato per la prima volta il 3 marzo 1818.\nLa disputa sul demanio di Nassau.\nAlla fondazione del ducato, il ministro von Bieberstein istitu\u00ec una forte distinzione fiscale tra la tesoreria del demanio e le tasse regionali del ducato. Il demanio, che includeva residenze e terre, le preziose fonti di acque minerali nonch\u00e9 i diritti feudali i decima, erano di propriet\u00e0 della casa ducale, e non potevano essere utilizzate per pagare le spese dello stato ed il parlamento non vi aveva giurisdizione. Questo sistema venne criticato pesantemente gi\u00e0 nei primi anni di esistenza del ducato. Il presidente del parlamento Carl Friedrich Emil von Ibell in particolare ne parl\u00f2 in una sua lettera indirizzata al ministro von Bieberstein e in una petizione al duca. La sua posizione ostile fu una delle giustificazioni che vennero addotte alla sua richiesta di \"impeachment\" nel 1821.\nNegli anni successivi, il dibattito si spost\u00f2 anche nel parlamento. Il conflitto assunse proporzioni notevoli nel corso della rivoluzione di luglio del 1830 che interess\u00f2 molti paesi vicini al ducato. Nel 1831, il governo a un lato viet\u00f2 l'invio di petizioni al duca e dall'altro si mosse con l'Austria per posizionare delle truppe presso la fortezza di Magonza. Alla seduta successiva, il parlamento, che non era mai stato particolarmente attivo in questo campo, abbozz\u00f2 delle proposte di riforma, alcune delle quali vennero accettate. Il punto cruciale rimaneva ancora quello del demanio. Il 24 marzo, i deputati della camera bassa fecero la proposta perch\u00e9 il demanio divenisse propriet\u00e0 del popolo. Il governo proib\u00ec le assemblee pubbliche ed annunci\u00f2 la propria opposizione a questo progetto. Per reprimere le possibili rivolte successive, diverse centinaia furono le truppe che vennero richieste dal vicino granducato d'Assia. Ad ogni modo non si ebbe al cun tipo di rivolta. Nella stampa di stato ed in quella dei paesi vicini, gli articoli si posero a supporto dell'una e dell'altra fazione.\nIl presidente della camera Georg Herber fu la figura principale dalla parte dei deputati, in particolare con il suo articolo polemico sull\u2019\"Hanauer Zeitung\" del 21 ottobre 1831. Alla fine del 1831, la corte di Nassau inizi\u00f2 delle indagini su Herber. Il 3 dicembre 1832, Herber venne infine condannato a tre anni di prigione per \"abuso di sovranit\u00e0 e libelli contro il primo ministro\". La notte del 4 dicembre, il presidente della camera venne arrestato mentre dormiva nel suo letto. Il 7 gennaio 1833, venne rilasciato dietro cauzione. L'avvocato di Herber, August Hergenhahn, poi primo ministro rivoluzionario a Nassau, tent\u00f2 di fargli concedere una riduzione della pena, ma questa gli venne negata. Ad ogni modo, la sentenza non pot\u00e9 mai avere luogo perch\u00e9 Herber, gi\u00e0 molto malato, mor\u00ec l'11 marzo 1833.\nIl governo ducale si era gi\u00e0 preparato ad una espansione della camera dei signori nel 1831 e questa venne portata a compimento con un editto del 29 ottobre 1831. I borghesi a ogni modo si ritrovarono in minoranza e non riuscirono a impedire l'aumento della tassazione nel novembre del 1831. Inoltre, la camera dei signori vot\u00f2 per reprimere una richiesta di dimissioni avanzata dai borghesi contro von Bieberstein. Nei mesi successivi, vi furono ulteriori assemblee, articoli di giornale (in particolare al di fuori dei confini del ducato) e pamphlets delle differenti parti in conflitto. Quei rappresentanti del governo che avevano espresso simpatie per le proposte della borghesia vennero licenziati dai loro incarichi ed i giornali esterni al ducato vennero banditi.\nNel marzo del 1832, si tennero delle nuove elezioni. I borghesi chiesero ancora una volta che la camera dei signori fosse ridotta di numero come in precedenza. Quando il governo si rifiut\u00f2, i deputati lasciarono la camera il 17 aprile.\nL'ascesa del duca Adolfo.\nDopo la disputa sul demanio, la politica di Nassau rimase molto calma. Dopo la morte di von Bieberstein, Nassau fece il proprio ingresso nello \"Zollverein\" nel 1835, mossa a cui il primo ministro si era energicamente opposto. Nel 1839, mor\u00ec anche il duca Guglielmo e pertanto suo figlio, il ventiquattrenne Adolfo venne chiamato a succedergli come duca di Nassau. Adolfo trasfer\u00ec la sua residenza al palazzo della citt\u00e0 di Wiesbaden nel 1841 e nel gennaio del 1845, spos\u00f2 la granduchessa russa Elizaveta Michajlovna, che mor\u00ec dando alla luce il proprio figlio l'anno successivo. In suo onore, il marito fece costruire la chiesa ortodossa russa di Wiesbaden. Nel 1842, Adolfo fu uno dei membri fondatori del \"Mainz Adelsverein\", che intendeva stabilire una colonia tedesca nel Texas, ma non ebbe successo.\nDal 1844, vi furono nel ducato di Nassau la fondazione di una serie di associazioni, in particolare commerciali e sportive le quali, inizialmente apolitiche, presero col tempo una piega sempre pi\u00f9 politica anticipando la rivoluzione del 1848. Wiesbaden fu inoltre uno dei centri del cattolicesimo tedesco. Il governo tent\u00f2 di portare avanti alcune riforme nel 1845 in un panorama maggiormente liberale anche a livello legislativo. Nel 1847, il parlamento per\u00f2 var\u00f2 delle leggi che danneggiarono la libert\u00e0 di stampa e minacciarono l'economia dei contadini a favore della protezione delle aree naturali dedicate alle cacce ducali.\nLa rivoluzione del 1848.\nCome gran parte dell'Europa dell'epoca, anche il ducato di Nassau venne interessato dall'ondata rivoluzionaria che fece seguit alla rivoluzione di febbraio in Francia nel 1848. Il 1 marzo un gruppo di liberali capeggiato dal giurista August Hergenhahn si ritrov\u00f2 al \"Vier Jahreszeiten\" Hotel di Wiesbaden per presentare una lista di richieste che i moderati volevano muovere al governo. Questa lista includeva diverse libert\u00e0 civili, un'assemblea generale e una nuova legge elettorale. Il giorno successivo, le \"Neun Forderungen der Nassauer\" (nove richieste dei nassauer) vennero presentate al primo ministro Emil August von Dungern, che immediatamente approv\u00f2 la formazione di una milizia di cittadini, la libert\u00e0 di stampa e la convocazione della camera bassa del parlamento per la discussione di una nuova legge elettorale. La decisione finale, ad ogni modo, doveva spettare al duca che in quel momento per\u00f2 si trovava a Berlino.\nSecondo un proclama di Hergenhahn, circa 40.000 uomini vennero assemblati a Wiesbaden il 4 marzo. Vi era chiaramente un conflitto in questo e negli eventi successivi: se da un lato la cerchia attorno a Hergenhahn sperava di ricevere la conferma delle proprie richieste per acclamazione di popolo, questi erano perlopi\u00f9 contadini armati di roncole, asce e coltelli che richiedevano l'abolizione delle vecchie imposizioni feudali e nuove leggi sulla gestione delle foreste e delle cacce. Quando la folla inizi\u00f2 a muoversi per la piazza, il duca apparve al balcone del suo palazzo dicendo che avrebbe vagliato attentamente tutte le loro richieste. La folla si disperse festante.\nCon l'avvento della piena libert\u00e0 di stampa, nacquero in una sola settimana tredici giornali politici, inclusi cinque nella sola Wiesbaden. Nacquero anche numerose gazzette locali per le aree rurali e si inizi\u00f2 la stampa di testi politici.\nDalla seconda settimana di marzo, la riforma elettorale divenne il centro della scena politica. La pi\u00f9 importante delle richieste dei liberali era che il diritto di voto esulasse dal censo. Il 6 marzo, la camera bassa tenne un dibattito in materia. Quando anche la camera dei signori si trov\u00f2 a dover discutere questo punto, vi furono delle proteste tra la popolazione di Wiesbaden. Circa 500 persone entrarono a Wiesbaden di sera per pubblicizzare il dibattito sulla questione del diritto di voto. Altri incontri di minor portata si tennero in altre citt\u00e0 del ducato. Dalla met\u00e0 del mese, ad ogni modo, queste discussioni pubbliche si erano acquietate. Nel frattempo la camera bassa si accord\u00f2 sul fatto che il futuro parlamento dovesse essere unicamerale con 40\u201360 membri e che il requisito di propriet\u00e0 per avere il diritto di voto fosse abolito. Pi\u00f9 controversa era la questione se i membri del nuovo parlamento dovessero essere eletti direttamente o per collegio elettorale. Una bozza di legge venne presentata il 20 marzo ed approvata infine il 28 marzo. Il parlamento decise in favore del collegio elettorale con 18 voti contro 3. Il 5 aprile la legge elettorale divenne effettiva, stabilendo che ogni cento persone si dovesse scegliere un elettore, che a sua volta sarebbe stato membro in uno dei 14 collegi elettorali, ciascuno dei quali avrebbe scelto un parlamentare. Il diritto di voto venne esteso a diversi gruppi che sino a quel momento erano stati esclusi come i nobili, gli ufficiali, i pensionati, gli ebrei. Quanti fossero in bancarotta non potevano votare. Tutti i cittadini potevano essere eletti a membri del parlamento ad eccezione degli alti ufficiali amministrativi e militari, nonch\u00e9 agli alti ufficiali di corte.\nNel frattempo, il 31 March si riun\u00ec a Francoforte sul Meno il Parlamento di Francoforte. Quindici dei suoi deputati vennero derivati dalla camera bassa di Nassau e due dalla camera alta.\nQuesto port\u00f2 a degli squilibri nel bel mezzo del clima rivoluzionario dell'epoca. I contadini non vollero pi\u00f9 pagare le tasse e scacciarono i guardiaparchi ducali. Molti giovani ufficiali ed insegnanti si rivelarono essere degli agitatori rivoluzionari favorevoli alla democrazia radicale. Il governo ducale rispose a queste azioni con comportamenti eticamente corretti, ma che in quel frangente causarono ulteriore confusione come amnistie (in particolare per crimini rurali e forestali), concedendo libere elezioni, l'abolizione dei diritti feudali rimasti e la rimozione di diversi ufficiali amministrativi che erano divenuti impopolari. Nelle citt\u00e0, la popolazione reag\u00ec a quest'ondata di mancanza di controllo e di legge creando delle proprie ronde di sicurezza. A Wiesbaden, venne creata una commissione centrale di sicurezza per l'intero ducato di Nassau sotto la guida di Augustus Hergenhahn per migliorare l'incisivit\u00e0 del governo sul ducato. Hergenhahn cerc\u00f2 in questo modo di mantenere saldamente le redini della sicurezza e di assicurarsi nel contempo la fiducia del duca Adolfo. Dopo che Emil August von Dungern diede le dimissioni da primo ministro, il duca nomin\u00f2 Hergenhahn al suo posto il 16 aprile.\nLe elezioni del 1848.\nDal momento che elezioni del parlamento di Nassau erano ormai imminenti, iniziarono a formarsi in loco anche i primi partiti politici. Dalla fine di marzo, il vescovo di Limburg, Peter Joseph Blum, inizi\u00f2 ad incoraggiare l'associazionismo cattolico nelle aree rurali. Il partito dei cattolici era quello che disponeva del programma pi\u00f9 chiaro di tutti, con 21 punti principali, che il vescovo promulg\u00f2 dal 9 marzo. Inoltre il vescovo si impegn\u00f2 per primo con una serie di lettere pastorali e documenti per promuovere la propaganda della politica ecclesiastica. Il 4 aprile, un pamphlet liberal radicale venne distribuito a Wiesbaden, annunciando la creazione della \"Commissione della Societ\u00e0 Repubblicana\" come primo partito ad opporsi alla politica cattolica. Il giorno successivo un articolo speciale apparso sul \"Nassauische Allgemein\" annunci\u00f2 la nascita del partito democratico-monarchico che venne fondato ufficialmente il 7 aprile successivo. Il 5 aprile vi furono delle proteste significative per la necessit\u00e0 di creare a Wiesbaden una commissione per i preparativi elettorali. La mattina, i liberali chiesero un'assemblea pubblica per le 13.00 nella quale sarebbe stato scelto il collegio elettorale per il quale erano gi\u00e0 state preparate le liste dei candidati. A met\u00e0 mattina, i moderati riuscirono ad ottenere lo spostamento del meeting due ore dopo per la preparazione della loro lista.\nIl governo ducale segu\u00ec da vicino questi preparativi e quelli per le elezioni del Parlamento di Francoforte. Essendo la prima volta, entrambi i processi si rivelarono estremamente complessi e vi furono delle proteste sia da parte della popolazione che sui giornali contro le limitazioni sul diritto di voto che erano ormai considerate anacronistiche. In particolare l'opposizione si concentrava sul fatto che i figli adulti di artigiani e contadini non potessero votare.\nInfine il 18 aprile si tennero le elezioni dei collegi elettorali. In ogni citt\u00e0 e villaggio della regione vennero convocate le assemblee dei votanti. Su 420.000 abitanti del ducato, ad ogni modo, solo 84.000 - 100.000 persone (20\u201323%) poterono effettivamente votare. Ovviamente la partecipazione fu varia, ma generalmente ottima. Vennero riportate diverse irregolarit\u00e0 procedurali nel contesto delle votazioni. I programmi di spirito ideologico ebbero un ruolo minore nella scelta degli elettori, dal momento che ci\u00f2 che colp\u00ec maggiormente la folla fu la promessa di abbassare le tasse. Ne uscirono elette personalit\u00e0 comunque gi\u00e0 socialmente preminenti come sindaci, insegnanti, guardie dei parchi o uomini di chiesa (in particolare nella Westerwald). I cattolici avevano dato ai loro sostenitori dei modelli precompilati da copiare al momento delle elezioni sulle schede, ma questo era non solo esplicitamente proibito dalla legge elettorale da poco approvata, ma venne fortemente criticato anche dai liberali.\nGli elettori scelsero anche i 6 rappresentanti per il ducato di Nassau da inviare al parlamento di Francoforte il 25 aprile, anche se risult\u00f2 complesso trovare dei candidati adatti.\nNel Distretto 1 (Rennerod, a nord del ducato) e nel Distretto 4 (Nast\u00e4tten, a sudovest), non vi furono particolari scontri; il procuratore Carl Schenck di Dillenburg vene eletto con il 76% dei voti della sua circoscrizione, mentre Friedrich Schepp, un membro del consiglio di governo, venne prescelto addirittura col 90% dei voti del suo distretto. Nel Distretto 2 (Montabaur, a nordovest), vi fu una campagna pi\u00f9 accesa, ma alla fine il barone Max von Gagern riusc\u00ec ad ottenere l'82% dei voti. Von Gagern era stato presentato come candidato dai liberali, ma era anche un devoto cattolico e confidente del duca. Questa sua posizione ambigua forn\u00ec lo spunto a cattolici ed a liberali per attaccarlo, ma questi attacchi ebbero un impatto minimo, continuando a mantenere il supporto della chiesa. Delle controversie si ebbero anche sul nome di Friedrich Schulz, candidato del distretto 3 (Limburg, e area centrale del ducato). Egli era vicepreside di una scuola a Weilburg nonch\u00e9 editore del \"Lahnboten\", che promosse una linea riformista che nella sua visione avrebbe in seguito dovuto portare alla repubblica. Per questo piano ambizioso, che era stato da molti criticato e cassato come \"fantasioso\", Schulz si era attirato le ire dei liberali, ma alla fine riusc\u00ec ad ottenere l'85% dei voti nel suo distretto. Nel Distretto 5 (K\u00f6nigstein, a sudest) trionf\u00f2 Karl Philipp Hehner, malgrado avesse idee pi\u00f9 radicali degli altri candidati. Gi\u00e0 membro del \"Burschenschaft\" e poi espulso temporaneamente dallo stato nel 1831 per le sue visioni politiche, nel 1848 riusc\u00ec a tornare quindi al governo. Hehner considerava la ]monarchia costituzionale come la sola via possibile per raggiungere infine il progetto di una repubblica. Ottene il 61% dei voti nel suo distretto. Nel Distretto 6 (Wiesbaden), Augustus Hergenhahn ottenne l'80% dei voti.\nNel corso del 1848, i deputati del Nassau al parlamento di Francoforte chiesero di dividersi in fazioni. Von Gagern, Hergenhahn e Schep aderirono al movimento moderato liberale, mentre Schulz e Hehner aderirono alle correnti di centro-sinistra. Col crollo del parlamento di Francoforte, Max von Gagern diede le proprie dimissioni con altri 65 rappresentanti monarchici il 21 maggio 1849. Venne seguito poco dopo da Hergehahn, Schepp e Schenk. Hehner e Schulz rimasero membri sino alla dissoluzione finale del parlamento nel giugno del 1849.\nLa fine della rivoluzione.\nIl parlamento di Nassau si incontr\u00f2 per la prima volta il 22 maggio 1848. Nel corso dell'estate, iniziarono a presentarsi le prime divisioni destra/sinistra in parlamento. Le rivolte a Nassau no si calmarono con le elezioni. Nel luglio del 1848, si raggiunse un nuovo periodo di crisi, con scontri in parlamento sul fatto che il duca ponesse il proprio veto sulle decisioni prese dal parlamento. Mentre i movimenti pi\u00f9 a sinistra non riconoscevano questo diritto, l'ala pi\u00f9 a destra insisteva perch\u00e9 tali diritti venissero mantenuti attivi. La discussione scese in piazza fuori dal palazzo del parlamento. Hergenhahn chiese infine che le truppe prussiane e austriache intervenissero da Magonza per reprimere le rivolte a Wiesbaden. A settembre giunsero anche le truppe federali che occuparono parte di Taunus.\nMolte altre petizioni pervennero al governo nella seconda met\u00e0 dell'anno. Il \"Freie Zeitung\" divenne il punto focale del partito di sinistra all'assemblea nazionale, oltre alla critica al governo prussiano ed al suo interventismo negli affari del ducato. Il \"Nassauische Allgemeine\" abbandon\u00f2 la sua tradizionale neutralit\u00e0 per sostenere apertamente l'idea di una monarchia costituzionale, come pure fece il supporter \"Lahnbote\". Nella seconda met\u00e0 dell'anno ad ogni modo il governo inizi\u00f2 a reprimere buona parte dei giornali che rapidamente erano sorti ad eccezione del \"Freie Zeitung\" e dell'\"Allgemeine\". Il \"Nassauische Allgemeine\" divenne sempre pi\u00f9 dipendente dal governo ducale in quanto a sovvenzioni ed a contenuti da pubblicare. Dalla fine del 1849, vi fu un autentico regime di censura.\nLa societ\u00e0 politica nata dal 1848, prese posizioni perlopi\u00f9 democratiche che andarono a riunirsi sotto la \"Kirberger Union\", un'organizzazione ombrello che radunava buona parte dei partiti e dei club con le medesime ideologie. Nei mesi successivi, ad ogni modo, l'ideologia democratica collass\u00f2 rapidamente, terminando ogni funzione dalla met\u00e0 del 1849.\nElezioni per il parlamento di Erfurt.\nDopo il crollo del parlamento di Francoforte, si aprirono dei conflitti tra Prussia, Austria e stati tedeschi. Il ducato di Nassau fu tra gli stati tedeschi che supportarono la Prussia ed il suo piano di convocare un parlamento d'unione a Erfurt. Il 3 dicembre 1849, il governo ducale indisse delle elezioni per questo nuovo parlamento utilizzando il sistema prussiano.\nSebbene ormai le tensioni politiche potessero dirsi superate nel ducato, la campagna elettorale riaccese gli animi. I costituzionalisti, il governo ed il \"Nassauische Allgemeine\" supportarono questa linea nella speranza di promuovere i piani della Prussia per una Germania unita. Il cosiddetto post-parlamento di Gotha che divenne il successore informale del parlamento di Francoforte, si svolse decisivamente sotto l'egida di Max van Gagern. August Hergenhahn prese pure parte a questo parlamento dal giugno del 1849. Il 16 dicembre, i monarchici costituzionali organizzarono una grande assemblea elettorale a Wiesbaden. Per contro, i democratici tentarono di contrastare questa ideologia promuovendo invece l'implementazione della Costituzione di Francoforte. Nel giugno del 1849, le due parti si radunarono a Idstein e formularono dieci richieste, incluso il ritiro delle truppe di Nassau dal Baden, dallo Schleswig-Holstein e dal Palatinato dove si trovavano come rappresentanti della federazione tedesca per evitare lo scoppio di movimenti rivoluzionari. Oltre a ci\u00f2, i convenuti chiesero la ricostituzione di un parlamento tedesco con pieni poteri. Le societ\u00e0 cattoliche a questo punto erano quasi del tutto scomparse e la chiesa stessa non fece pi\u00f9 alcuno sforzo per cercare di riprendere rilevanza politica.\nI preparativi per le elezioni per il parlamento di Erfurt ebbero inizio nel dicembre del 1849. Il 20 gennaio 1850, si tennero le elezioni nel ducato, ma la risposta fu leggermente pi\u00f9 bassa che nel 1848. Mediamente i votanti nei distretti rappresentavano dall'1% al 20% della popolazione e solo due distretti vantarono una partecipazione di pi\u00f9 del 60%. In alcuni luoghi gli unici votanti erano i responsabili del seggio. Alla fine delle votazioni, il 31 gennaio, vennero pubblicati i nomi degli eletti: Carl Wirth, l'ufficiale locale di Selters, Max von Gagern, August Hergenhahn ed il cognato del duca, il principe Ermanno di Wied. Sebbene fosse un aristocratico, il principe di Wied era il pi\u00f9 liberale dei candidati eletti.\nLa restaurazione.\nDopo un breve periodo di calma, il duca Adolfo inizi\u00f2 nuovamente un programma reazionario di governo. Iniziarono i conflitti con il duca e il primo ministro Friedrich von Wintzingerode che era un conservatore moderato e che diede le dimissioni alla fine del 1851. Il suo successore fu Augusto Luigi di Sayn-Wittgenstein-Berleburg che prese possesso della sua carica il 7 febbraio 1852. Col suo aiuto, il duca ridusse le libert\u00e0 che aveva garantito nei precedenti anni di rivoluzione ed inizi\u00f2 a rimuovere diversi personaggi dai loro incarichi. Dalla met\u00e0 del 1852, quasi tutti i partiti politici vennero banditi.\nNel 1849, il governo fece la proposta di nuove elezioni al parlamento, il quale avrebbe dovuto questa volta eleggersi con un sistema bicamerale con la camera alta prescelta tra i cittadini pi\u00f9 ricchi. Questa proposta incontr\u00f2 l'opposizione dei liberali, mentre ottenne il supporto dei monarchici costituzionalisti. Dopo questo atti non si parl\u00f2 di nuove elezioni sino al settembre del 1850, quando il governo avanz\u00f2 una nuova proposta per una camera con ventiquattro membri eletti sul modello prussiano, prendendo spunto dal parlamento di Erfurt. Il duca fin\u00ec infine per dissolvere il parlamento il 2 aprile 1851. Il 25 novembre il duca riport\u00f2 il parlamento alla bicameralit\u00e0 presente prima del 1848. I gruppi politici rimanenti non si opposero. Il 14 ed il 16 febbraio 1852 i proprietari terrieri ed i mercanti che pagavano il maggior numero delle tasse (meno di un centinaio di persone in tutto il ducato) votarono i sei membri della Camera dei Signori. I rappresentanti della camera bassa vennero eletti il 9 febbraio ed il parlamento si radun\u00f2 per la prima volta il 18 febbraio successivo- A differenza del parlamento precedente, ad ogni modo, questo nuovo parlamento diede pi\u00f9 spazio alle rappresentanze dei contadini che costituivano la compagine pi\u00f9 numerosa nella camera bassa.\nNuovi scontri politici si ebbero nel 1864, quando il governo pianific\u00f2 la vendita dell'abbazia di Marienstatt nella regione della Westerwald. La struttura, secolarizzata nel 1803, era divenuta di propriet\u00e0 privata. Nel 1841 il sito era stato messo in vendita ed il governo l'aveva acquistata per farne un centro per accogliere i poveri del ducato. Il ministro delle costruzioni stim\u00f2 il costo dell'intera operazione in 34.000 gulden. Nel 1842, il ducato compr\u00f2 l'abbazia per la somma di 19.500 gulden. Poco dopo ad ogni modo una relazione identific\u00f2 le strutture come troppo precarie per avviare il progetto preventivato. Dagli anni '60, la struttura era entrata ancora pi\u00f9 in declino. La diocesi di Limburg inizi\u00f2 a manifestare l'intenzione di comprare il complesso dell'abbazia per farne un orfanotrofio. Il governo era interessato alla sua vendita per gli alti costi di manutenzione del complesso che appariva inutilizzato. L'abbazia venne venduta il 18 maggio 1864 per 20.900 gulden.\nPoco prima di questo evento, il 25 novembre 1863, i liberali avevano ottenuto la maggioranza al governo dopo le elezioni tenutesi. Il loro programma aveva proposto, tra le altre cose, che i privilegi della chiesa cattolica fossero estesi anche ad altri gruppi religiosi. Il 9 giugno 1864, i liberali iniziarono a far presente dunque come la vendita dell'abbazia non fosse stata una cosa corretta dal momento che si era voluto favorire eccessivamente la chiesa anche sul prezzo che appariva sottostimato rispetto alla struttura e che il parlamento poteva apporre il proprio veto sulla vendita di un bene dello stato dal momento che non si parlava di una vendita tra privati. Gli ufficiali di governo riferirono che il parlamento non aveva alcun potere sulla trattativa dopo la sua vendita. Ne nacque quindi una contesa politica tra clericali e anticlericali, anche perch\u00e9 molti di questi ultimi non approvavano che la chiesa avesse la tutela dei bambini come nel progetto esposto per l'acquisto. Alla fine la vendita venne portata a termine malgrado l'opposizione del parlamento.\nLa fine del ducato.\nQuando scoppi\u00f2 la guerra austro-prussiana il 14 giugno 1866, il ducato di Nassau si schier\u00f2 con l'Austria. Le sorti della guerra si decisero alla Battaglia di K\u00f6niggr\u00e4tz del 3 luglio, ma la \"vittoria\" di Nassau sulla Prussia nella battaglia di Zorn presso Wiesbaden il 12 July 1866 non pot\u00e9 fare nulla per evitare l'annessione del Nassau alla Prussia. Il ducato divenne la regione di Wiesbaden nella Provincia d'Assia-Nassau.\nPrima della firma della Pace di Praga del 23 agosto 1866 e due giorni prima della creazione della Confederazione Tedesca del Nord, il 16 agosto 1866, il re di Prussia annunci\u00f2 al suo parlamento l'annessione degli stati di Hannover, Assia-Kassel, Francoforte e Nassau. I territori vennero definitivamente incorporati dal 1 ottobre 1867. Dopo le formalit\u00e0 legislative, vennero intraprese delle azioni pi\u00f9 significative nel campo dell'annessione.\nIl duca Adolfo, l'ultimo duca, ricevette una compensazione di 15.000.000 di gulden oltre al Palazzo di Biebrich, al Castello di Weilburg, allo \"Jagdschloss Platte\" ed al Castello del Lussemburgo a K\u00f6nigstein. Egli divenne successivamente Granduca del Lussemburgo nel 1890 dopo l'estinizione della linea maschile degli Orange-Nassau.\nNel 1868, Nassau, assieme a Francoforte ed all'Assia vennero unite a formare la provincia di Assia-Nassau. La capitale della nuova provincia venne posta a Kassel, che gi\u00e0 in precedenza era stata capitale dell'elettorato d'Assia. Nassau e Francoforte divennero mere regioni amministrative. Nel 1945, la maggior parte del vecchio ducato di Nassau pass\u00f2 sotto la zona di occupazione americana e divenne parte dello stato tedesco dell'Assia. Wiesbaden rimase una regione amministrativa dell'Assia sino al 1968, quando venne incorporata in quella di Darmstadt. Una piccola parte del ducato di Nassau pass\u00f2 nella zona di occupazione francese e divenne parte della regione amministrativa di Montabaur nello stato della Renania-Palatinato.\nPolitica.\nAffari esteri.\nNell'ambito degli affari esteri, la posizione geografica del ducato e la sua debolezza economica limitarono notevolmente la sua capacit\u00e0 di azione, mentre durante il periodo napoleonico non ne ebbe affatto. Nel 1806, le truppe di Nassau, a completa disposizione di Napoleone, si trovarono tra quelle che occuparono Berlino. Tre battaglioni presero poi parte all'assedio di Kolberg. Due reggimenti di fanteria e due squadroni di cavalleria presero parte per pi\u00f9 di cinque anni alla guerra peninsulare; solo met\u00e0 di quegli uomini fece ritorno a casa. Nel novembre del 1813 il Nassau ader\u00ec alla sesta coalizione contro Napoleone.\nDopo il Congresso di Vienna nel 1815, il Nassau divenne membro della Confederazione Germanica.\nEsercito.\nLa politica militare del Nassau venne riformata pi\u00f9 e pi\u00f9 volte nella sua storia e modellata partendo dalle basi degli stati precedenti.\nLe truppe erano composte da due reggimenti di fanteria creati nel 1808/09. Nel corso delle guerre napoleoniche questi vennero supportati da uno squadrone di cacciatori. Dopo la battaglia di Waterloo, il ducato fu in grado di radunare una compagnia di artiglieria e una seconda giunse nel 1833. Pionieri, altri cacciatori, treni bagagli e riserve vennero aggiunti in seguito. L'intero esercito venne posto sotto il diretto comando del duca col grado di generale di brigata, con un aiutante generale alle proprie dipendenze. L'esercito di Nassau contava 4000 unit\u00e0.\nDopo l'annessione del ducato nel 1866, la maggior parte dei soldati e degli ufficiali entrarono nell'esercito prussiano.\nEducazione.\nIl ducato non era in grado di sostenere le spese per avere una propria universit\u00e0 e per questo il duca Guglielmo I concluse un trattato col regno di Hannover per permettere ai cittadini del ducato di Nassau di compiere i loro studi presso l'Universit\u00e0 di G\u00f6ttingen. Per finanziare le scuole del ducato, il 29 marzo 1817, Guglielmo stabil\u00ec un fondo nazionale che ancora oggi esiste e che venne all'epoca derivato dalla secolarizzazione dei beni religiosi oltre che dalla gestione di beni dello stato.\nReligione.\nDal momento che il ducato si era formato dall'unione di stati precedenti, lo stato non appariva unitario a livello religioso. Nel 1820, i principali gruppi religiosi erano: 53% protestanti, 45% cattolici, 1.7% ebrei e 0.06% mennoniti. La societ\u00e0 nelle diverse citt\u00e0 del ducato era composta in maniera armonica da rappresentanti di pi\u00f9 di una religione, non in conflitto tra loro, anche se non era cos\u00ec raro che spesso le principali istituzioni di una citt\u00e0 fossero chiaramente dominate dai membri di uno dei due principali gruppi cristiani presenti nel territorio.\nI protestanti nel ducato erano suddivisi in luterani e riformati i quali per\u00f2 si accordarono per unirsi a Nassau in una singola chiesa protestante a partire dal 1817, la \"Unionskirche\" di Idstein, divenendo cos\u00ec la prima chiesa protestante unita della confederazione tedesca.\nGi\u00e0 dal 1804 i duchi fecero pressione per ottenere una diocesi cattolica per il ducato di Nassau, ma fu solo nel 1821 che la Santa Sede si accord\u00f2 per creare la diocesi di Limburg, che venne formalmente istituita nel 1827.\nOltre allo storico ruolo avuto della chiesa nella politica del ducato di Nassau, in particolare nel corso della prima met\u00e0 dell'Ottocento, vi furono diversi punti di interazione tra stato e religione. Ad esempio la ricollocazione dell'ordine dei Redentoristi a Bornhofen port\u00f2 a un conflitto tra il governo ed il vescovo di Limburg perch\u00e9 sia i Redentoristi (sponsorizzati dal governo) sia le Povere Sorelle di Ges\u00f9 Cristo fondate a Dernbach svolgevano la medesima azione nel medesimo campo all'interno della diocesi, ovvero l'assistenza ai malati. In realt\u00e0 questi enti apparivano in conflitto in quanto entrambi cercavano di appropriarsi della gestione di strutture ospedaliere per poter svolgere al meglio il loro compito.\nDuchi.\nI duchi di Nassau appartenevano alla linea valderamica della casa di Nassau ed ancora oggi essi regnano sul Granducato di Lussemburgo (linea Nassau-Weilburg). L'attuale granduca regnante ha tra i propri titoli sussidiari quello di duca di Nassau.\nLa famiglia reale dei Paesi Bassi deriva dalla linea ottoniana degli Orange-Nassau, divisasi da quella valderamica nel 1255.\nEconomia.\nLa situazione economica del piccolo ducato fu sempre estremamente precaria. La maggioranza del terreno dello stato era \"Mittelgebirge\", con ben poco valore per l'agricoltura e rappresentava una barriera naturale per le comunicazioni anche all'interno dello stato stesso. Pi\u00f9 di un terzo della popolazione era inoltre composta da contadini che lavoravano su piccole propriet\u00e0. Pochi erano gli impiegati nel campo dell'artigianato.\nValuta.\nIl ducato apparteneva all'area monetaria della Germania meridionale. La valuta pi\u00f9 usata era il gulden. Sino al 1837 era in uso il marco di Colonia in argento (233.856 grammi). Un gulden era diviso in 60 \"kreuzer\".\nDal 1816, venne introdotto il \"Kronenthaler\" diviso in 162 \"kreutzer\". Tra il 1816 ed il 1828, la zecca del ducato era posta nei locali della curia vescovile di Limburg. Dal 1837, il ducato divenne membro del Trattato monetario di Monaco che pose il marco d'argento (233.855 g) al valore di 24.5 gulden. Dopo il trattato monetario di Vienna venne introdotto anche il \"Vereinsthaler\".\nBanconote vennero prodotte a Wiesbaden dal 1840 con valore di 1, 5, 10 e 25 gulden.\nLa popolazione.\nAlla sua fondazione nel 1806, il ducato contava 302.769 abitanti. I cittadini erano perlopi\u00f9 contadini, lavoranti a giornata e artigiani. Nel 1819, il 7% degli abitanti viveva in insediamenti con pi\u00f9 di 2000 abitanti, mentre il resto viveva negli 850 insediamenti rurali e nelle 1200 cascine e case isolate. Wiesbaden era la citt\u00e0 pi\u00f9 grande con 5000 abitanti, seguita da Limburg an der Lahn con circa 2600 abitanti. Nel 1847, Wiesbaden era gi\u00e0 cresciuta a 14.000 abitanti e Limburg a 3400. La terza citt\u00e0 per numero di abitanti era H\u00f6chst am Main."}
{"id": "934894", "revid": "100092748", "url": "https://it.wikipedia.org/wiki?curid=934894", "title": "Lara Carroll", "text": "Nata in Inghilterra, vive a Perth. Ha partecipato alle Olimpiadi di Atene 2004."}
{"id": "934895", "revid": "33689", "url": "https://it.wikipedia.org/wiki?curid=934895", "title": "B\u00e9tharram", "text": ""}
{"id": "934896", "revid": "124375281", "url": "https://it.wikipedia.org/wiki?curid=934896", "title": "Franco Rossi (giornalista)", "text": "Carriera.\nComincia la propria carriera di giornalista sportivo a Torino, presso \"Tuttosport\" nel 1965, prima nella redazione torinese (fino al 1975), successivamente come corrispondente da Milano (fino al 1979). Lasciato \"Tuttosport\" passa prima a \"la Repubblica\" (1979-1986) poi al \"Corriere dello Sport - Stadio\" (1987-1989). Nel 1989 viene assunto a \"Il Giorno\", diventandone, nel 1995, il direttore responsabile della redazione sportiva (carica mantenuta fino al 1997).\nNel 1997 inizia a scrivere il libro \"Perda il migliore. Il paradosso di 15 mondiali di calcio\" poi pubblicato nel 1998.\nNegli ultimi anni, diventa un popolare opinionista televisivo: dal 1999 collabora con costanza per i programmi sportivi in onda su Telenova, commentando i risultati delle partite e rispondendo alle telefonate dei telespettatori durante le trasmissioni \"91\u00ba minuto\" e \"Nova stadio\". Mentre in seguito, dal 2006 al 2008, ha collaborato anche con Italia 1, nel ruolo di opinionista nei programmi \"Studio Sport\" (durante i Mondiali 2006) e \"Controcampo - Diritto di replica\".\nNel periodo giugno-luglio del 2002 la sua popolarit\u00e0 supera i confini nazionali: quando segue come inviato del giornale giapponese \"Yomiuri Shinbun\" (il pi\u00f9 venduto del mondo) il campionato mondiale di calcio. Forte, infatti, era l'esigenza di contare su di un esperto occidentale in grado di rafforzare la redazione sportiva in materia calcistica.\nHa pubblicato due libri anche in Giappone: nel 2001 \u201c\"Gyakusetsuno World Cup\"\u201d e nel 2008 \u201c\"Calcio Italia Tushin\"\u201d.\n\u00c8 stato direttore sportivo in Serie A, ma si dimise dopo pochi mesi in quanto ha preferito tornare a fare il giornalista. Fu anche un grande appassionato di ippica e in particolare di trotto.\nMorte.\nMalato da tempo di cancro, muore il 30 ottobre 2013 a 69 anni. Cremato, le sue ceneri sono tumulate in una celletta nel Cimitero Maggiore di Milano."}
{"id": "934899", "revid": "15756", "url": "https://it.wikipedia.org/wiki?curid=934899", "title": "Italiani", "text": "Gli italiani sono un popolo che si riconosce nella stessa cultura, lingua e storia ed \u00e8 definito da un'unica e comune radice nazionale italiana. In seguito alla costituzione del Regno d'Italia (1861) quale moderno stato-nazione, il termine \u00e8 passato anche a designare tutti i cittadini italiani e gli stranieri naturalizzati che si ritiene abbiano adottato il generale stile di vita, nonch\u00e9 la lingua, la cultura e i valori della popolazione locale.\nGli italiani, oltre all'eredit\u00e0 della civilt\u00e0 romana che, per ragioni storiche e geografiche, ha permeato la loro identit\u00e0 in misura maggiore di quella degli altri popoli europei e mediterranei, hanno raccolto anche l'influenza di alcune progredite culture sviluppatesi localmente e confluite successivamente in quella latina, fra cui quella etrusca e quella, di matrice ellenica, degli italioti e dei sicelioti. Tali culture hanno contribuito in vario modo all'arricchimento del patrimonio artistico, architettonico, religioso, giuridico, istituzionale e in taluni casi anche scientifico di Roma e dell'Italia antica.\nSi pu\u00f2 fare risalire la formazione di una distinta comunit\u00e0 linguistica e culturale italiana, rispetto ad altre comunit\u00e0 presenti in Europa, al periodo dell'avvento e della stabilizzazione della lingua volgare (tra il X e il XIII secolo).\nGeograficamente gli italiani sono localizzati sia nello Stato italiano \u2014 dove, secondo taluni, \u00ab[\u2026] la consapevolezza di essere italiani, di appartenere a una nazione a s\u00e9, ha via via raggiunto la coscienza di tutti i cittadini [\u2026]\u00bb \u2014 sia all'estero, con comunit\u00e0 etniche storicamente presenti in alcuni territori dei Paesi limitrofi (come Svizzera, Francia, Slovenia, Croazia), alcuni dei quali facenti anche parte della regione geografica italiana. A causa inoltre dell'emigrazione, circa 84 milioni di persone residenti al di fuori della regione italiana hanno origini etniche totalmente o parzialmente italiane: 80 milioni di oriundi e 4 milioni di cittadini italiani residenti all'estero.\nA questi si aggiungono coloro che, dopo essere immigrati in Italia, pur se non ancora naturalizzati, hanno adottato, a seguito di un processo spontaneo di integrazione, la lingua, le consuetudini e il sistema di valori propri del popolo italiano, spesso accanto a quelli propri originari.\nEtnonimo.\nL'etimologia dell'appellativo \"italico\" (da cui deriver\u00e0 successivamente quello di \"italiano\") non \u00e8 stata univocamente riconosciuta. Tra le tante ipotesi gode di un certo rilievo quella secondo la quale il nome \"Itali\" era utilizzato dagli antichi greci per designare gli abitanti stanziati nell'area centro-meridionale della Calabria.\nNel dialetto osco locale esisteva infatti il termine di \"viteliu\", trasformato in \"italo\" e \"italico\" dagli ellenofoni che abitavano sulla costa.\nSecondo Antioco di Siracusa invece, la terra tra gli antichi golfi \"Nepetinico\" e \"Scillentinico\", ossia l'attuale istmo di Catanzaro in Calabria, era governata da re Italo dal quale deriv\u00f2 il nome del popolo di cui era sovrano. Adottato successivamente dai romani, il termine \"italico\" fu gradualmente sostituito da quello di \"italiano\" solo in et\u00e0 basso-medievale.\nOrigini e formazione del popolo italiano.\nNel percorso di origine e formazione del popolo italiano, si rintracciano diverse fasi storiche che hanno contribuito a determinare quelle caratteristiche essenziali poc'anzi accennate, le quali oggi ci rendono in grado di poter definire quello italiano come un popolo: l'et\u00e0 preromana, l'et\u00e0 romana, l'et\u00e0 medioevale, l'et\u00e0 moderna e contemporanea. Nel loro insieme, anche se in misura diversa, queste fasi storiche hanno determinato la comunanza di lingua, di cultura, di origine e di tradizione religiosa del popolo italiano in un processo che secondo Giacomo Devoto, partendo dal periodo protostorico, ha visto raggiungere, possedere, poi perdere e riconquistare un'unit\u00e0 culturale e linguistica.\nFase protostorica.\nIn epoca protostorica si trovavano nella penisola italiana e nelle isole maggiori varie popolazioni, sia di lingua indoeuropea che pre-indoeuropea, che avevano raggiunto l'Italia in varie ondate migratorie prodottesi nel corso del II millennio a.C. e nei millenni precedenti.\nCon il passaggio dalla civilt\u00e0 neolitica a quella caratterizzata dall'utilizzo dei metalli, nella penisola si differenziarono le culture padane delle palafitte e quelle mediterranee sviluppate nelle isole e nel Mezzogiorno. Questi ultimi territori erano affacciati sul mar Mediterraneo un bacino ove si trovavano le pi\u00f9 progredite civilt\u00e0 del tempo, unite tra loro da intensi scambi commerciali e culturali. Tra le principali popolazioni che abitavano l'odierna Italia si annoverano:\nEt\u00e0 preromana.\nTra il VII e il VI secolo a.C., in Italia centrale si registra l'espansione degli Etruschi, un popolo di lingua preindoeuropea che aveva elaborato una civilt\u00e0 complessa e che in seguito colonizz\u00f2 anche parte della pianura padana (attuale Emilia-Romagna) e alcune zone della Campania. Anche la Roma antica, nel periodo monarchico, fu governata da una dinastia etrusca che la trasform\u00f2 da modesto centro abitato in uno dei centri pi\u00f9 floridi del \"Latium\". Gli Etruschi contribuirono allo sviluppo della societ\u00e0 e della cultura romana sotto diversi punti di vista; i Romani, sia durante che dopo la dominazione etrusca, mutuarono diversi aspetti della loro cultura, a partire dal modello militare, sia come base di reclutamento che come formazioni tattiche (falange), che gli Etruschi, a loro volta, avevano preso dagli antichi Greci. Anche diverse parole etrusche entrarono nella lingua latina, ed alcune ora fanno parte della lingua italiana (persona, atrio, popolo, etc.).\nA partire dall'VIII secolo a.C. \u00e8 documentato storicamente lo stanziamento di Greci (parlanti una lingua indoeuropea) sulle coste del Mezzogiorno peninsulare e Sicilia orientale. La civilt\u00e0 greca di epoca classica e ancor pi\u00f9 quella di et\u00e0 ellenistica ebbero profonda influenza sulla cultura romana. Tale influenza si rafforz\u00f2 ulteriormente a seguito della successiva conquista romana della Grecia (\"Graecia capta ferum victorem cepit\"). Nella cultura degli italiani si notano diverse eredit\u00e0 derivate dall'ellenismo, o comunque dalla presenza di una cospicua popolazione greca nella parte meridionale dell'Italia. Ad esempio, la gesticolazione italiana, un linguaggio del corpo tipico e comune di tutti gli italiani, sembra (non \u00e8 per\u00f2 tesi univoca) possa derivare dalla cultura delle sovraffollate citt\u00e0 elleniche del Mezzogiorno, dove le persone, per richiamare l'attenzione in mezzo alla folla, dovettero inventare un nuovo linguaggio, diffusosi poi in tutta l'Italia.\nLe regioni interne dell'Italia, cio\u00e8 precisamente nelle valli in prossimit\u00e0 delle Alpi, dal centro-nord (Modena e Rimini) fino al meridione furono insediate da ondate di genti dette italiche e particolarmente di lingua umbra o osca (e sue varianti). I Sanniti, erano un ceppo umbro altamente influenzato dalla cultura etrusca e greca, una bellicosa popolazione dotata di strutture politiche e militari relativamente complesse per l'epoca.\nFra il V e il IV secolo a.C. altre popolazioni celtiche occuparono la gran parte della Gallia cisalpina, organizzandosi in varie trib\u00f9 e venendo a contatto con i Liguri stanziati in Liguria, parte del Piemonte, dell'Emilia, della Lombardia occidentale e arrivando fino all'Umbria meridionale, precisamente nella valle di Terni con i cosiddetti \"Umbro-Naharti\" e dando vita alla indoeuropeizzazione culturale ed etnica della Liguria, esclusa la \"Cultura di Villanova\" in Emilia-Romagna e la \"Cultura di Terni\" in Umbria meridionale. A seguito dell'arrivo dei Galli, i Liguri si stanziarono in quel che \u00e8 la Liguria attuale. Il lascito di questi popoli negli italiani moderni \u00e8 linguistico: nelle zone dell'Italia Settentrionale, dove esisteva una componente gallo-ligure, la lingua latina si sovrappose ai precedenti idiomi, arricchendosi da essi nelle varianti regionali, dando vita, secoli dopo, ai dialetti ed alle lingue definite gallo-italiche. I prestiti dell'idioma gallico cisalpino, oltre alla formazione degli idiomi alto-italiani, includono lo sviluppo di parole di origine gallica (allodola, affanno, bottino, etc.), che entrarono prima nella lingua latina, e successivamente in quella italiana.\nVari mercanti fenici e punici (di stirpe semita), in fuga dal Libano occupato dagli Assiri, giungevano invece in Sardegna integrandosi, nei villaggi costieri, con la civilt\u00e0 nuragica.\nEt\u00e0 romana.\nIn merito alla formazione del popolo italiano, \u00e8 da molti ritenuto fondamentale e determinante parlare dell'Et\u00e0 romana in Italia, durata circa settecento anni, e che ha segnato profondamente e definitivamente l'identit\u00e0 italiana, accomunando inoltre gli italiani nella comune consapevolezza di un'eredit\u00e0 romano-latina. Roma, invero, portando a termine un processo di unificazione culturale, etnica, linguistica, religiosa, giuridica ed amministrativa di tutta l'Italia, ebbe un ruolo decisivo ed importante nella determinazione della base etno-culturale che da l\u00ec a circa cinquecento anni dopo la sua caduta avrebbe dato vita al popolo italiano. Il marchio di Roma, infatti, costituisce la principale matrice del popolo che si venne allora a formare e che in Et\u00e0 medievale assunse il gentilizio di italiano. Roma avrebbe cos\u00ec \u00ab[\u2026] posto le basi, con il suo espansionismo organizzato e concretamente fondato su citt\u00e0 e grandi vie di comunicazione, di quella identificazione unitaria dell'Italia rimasta come un dato inamovibile nei secoli, insieme ai valori cristiani, nonostante le lacerazioni politiche che hanno segnato il successivo corso storico. Di questo disegno dell'Italia ereditato dalla romanit\u00e0 si sono fatte assertrici tutte le voci pi\u00f9 rappresentative della cultura italiana nei secoli, a partire dallo stesso Dante\u00bb.\nPi\u00f9 nello specifico, l'eredit\u00e0 di Roma negli italiani, nonch\u00e9 il suo contributo alla loro formazione, \u00e8 suddivisibile in quattro aree: identitaria, culturale, linguistica e religiosa. I presupposti per tali eredit\u00e0 e contributi ebbero a formarsi nella Penisola a seguito della costituzione dell'Italia romana nella sua interezza (entit\u00e0 che sotto Augusto si vedr\u00e0 rafforzata anche amministrativamente), la quale fu bacino e tramite per i vari processi che, nel giro di qualche secolo, ebbero a diffondere e radicare le caratteristiche poc'anzi accennate, le quali entreranno a far parte del patrimonio degli italiani moderni.\nLa Roma del II secolo a.C. infatti, dominante l'Italia intera e forte delle sue capacit\u00e0 di assimilazione culturale, promosse diversi meccanismi di integrazione etnica e culturale, nonch\u00e9 diffusione di cultura, lingua e valori comuni, passato alla storia come processo di romanizzazione.\nIn maniera maggiormente specifica, la romanizzazione degli abitanti dell'Italia, intesa come processo dai molteplici obiettivi, si articol\u00f2 fondamentalmente nella creazione di numerose colonie romane e latine in tutta l'Italia, diffonditrici di usi e costumi latini, e lo spostamento volontario o coatto di popolazioni da un capo all'altro della Penisola (solo nel I secolo a.C., ben il 10% della popolazione libera fu spostata lontano dai propri luoghi d'origine per essere ricollocata in altre zone d'Italia). A ci\u00f2 si aggiungeva anche il processo di colonizzazione veterana, che prevedeva la distribuzione di terra in varie zone ai legionari pensionati dal servizio. Con tali processi, Roma non solo mirava a diffondere i pilastri della propria civilt\u00e0, ma anche a depotenziare le varie identit\u00e0 locali e tribali, giacch\u00e9 delocalizzando tali realt\u00e0 e mescolando le varie popolazioni della Penisola si abbassava anche il rischio di rivolte e sommosse etniche, dando inoltre un'ulteriore accelerazione al processo di romanizzazione culturale e linguistica. In molte colonie ed in molte citt\u00e0 (ma anche nella stessa \"regione\") non era infatti raro trovare come conviventi popolazioni diverse (Greci, Galli Cisalpini, Italici, Etruschi etc.) ivi tradotte da Roma, che per interagire tra loro non potevano fare altro che adottare la \"romanitas\".\nQuesto processo di romanizzazione, in Italia assai profondo, ebbe tra i primi effetti quello di creare una certa identit\u00e0 romana allargata, a discapito delle varie identit\u00e0 localistiche. Gi\u00e0 in et\u00e0 tardo repubblicana, infatti, l'appellativo di \"Romano\" non riguardava pi\u00f9 solo gli abitanti dell'Urbe, bens\u00ec quelli dell'Italia. Questo senso di appartenenza comune, chiamato anche \"consanguineitas\", si avvertiva sia dentro che fuori della Penisola e, non di rado, creava delle vere e proprie linee di demarcazione tra i Romani delle province (Gallia, Hispania, Illiria, etc.) ed i Romani d'Italia (la quale non era una provincia, ma il territorio metropolitano di Roma, ed avente quindi \"status\" differente dai territori provinciali), provocando in alcuni casi anche attriti e contrasti a sfondo etnico. L'integrazione romana dell'Italia, e la conseguente creazione di un'identit\u00e0 romana unitaria nella Penisola, rappresenta una delle eredit\u00e0 storiche degli italiani, giacch\u00e9 l'unit\u00e0 territoriale, politica, culturale e linguistica raggiunta dall'Italia in Et\u00e0 romana rappresentarono, in diverse fasi storiche come quella medioevale, moderna e contemporanea, spunto ideologico, filosofico e identitario per molti italiani.\nSempre tramite il processo di romanizzazione, in Italia ebbe a diffondersi la lingua latina, la quale in Et\u00e0 imperiale ebbe a sostituire definitivamente ogni altro idioma preromano, assorbendolo e sovrapponendovisi (non di rado conservando alcune caratteristiche nel sostrato). In tal modo, il latino rimase indelebile nella popolazione romana d'Italia e del resto dell'Europa romanza, trasformandosi, da l\u00ec a diversi secoli, nei vari volgari neolatini fra cui il futuro volgare toscano e quindi italiano, nonch\u00e9 i suoi vari dialetti e le lingue regionali attualmente parlate dagli italiani. Tutti idiomi che, oltre ovviamente a far parte del ramo romanzo, rappresentano le lingue che, all'interno della \"Rom\u00e0nia\", hanno la maggiore eredit\u00e0 latina.\nCome per la lingua, la cultura romana, nella sua complessa vastit\u00e0 (artistica, letteraria, istituzionale, architettonica, popolare etc.), ebbe a diffondersi tra gli abitanti dell'Italia, lasciando diverse eredit\u00e0 negli italiani. Nella stessa Italia medioevale, ad esempio, le citt\u00e0 risentirono dell'eredit\u00e0 culturale giuridica romana, costituendosi come realt\u00e0 politiche aventi organi ed istituzioni simili, ma certamente non uguali, a quella della Repubblica romana (consoli, magistrati, senato, capitani di popolo etc). Anche la letteratura latina, il diritto, nonch\u00e9 diversi aspetti della cultura popolare, pur non essendo propriet\u00e0 esclusiva degli italiani, fanno parte dell'eredit\u00e0 classica di questo popolo.\nInfine, anche da un punto di vista religioso, l'eredit\u00e0 romana si traduce negli italiani nella forma cattolica del cristianesimo. Nel IV secolo d.C. infatti, grazie anche all'appoggio di alcuni imperatori (primo fra tutti Costantino I) e a una legislazione favorevole, il processo di cristianizzazione dell'Italia divenne irreversibile. Roma, non pi\u00f9 capitale dell'Impero, rimase come sede papale il centro religioso d'Italia e d'Occidente e tale rimase per tutto il Medioevo. Osserva Galli della Loggia che l'eredit\u00e0 romana raccolta dalla Chiesa \u00ab[\u2026] ha grandemente contribuito a dare profondit\u00e0 culturale, capacit\u00e0 organizzativa e prestigio istituzionale alla religione di Cristo\u2026\u00bb, assicurando la sopravvivenza di tanta parte della cultura romana e latina, marcando per sempre la civilt\u00e0 italiana. Il cristianesimo nella sua versione \"romana\" divenne infatti, fin da allora, uno dei segni di identit\u00e0 pi\u00f9 evidenti del popolo italiano e un forte elemento differenziatore fra gli Italici e le popolazioni barbare (ariane) che nel V e VI secolo invasero la penisola.\u00bb\nEt\u00e0 medioevale.\nSecondo lo storico\u00a0Gioacchino Volpe, se Roma aveva dato la prima impronta alle genti che poi avrebbero conformato il popolo italiano, \u00e8 solo con il cristianesimo e le prime invasioni barbariche che si possono percepire i primi segni di una vita propriamente italiana. In et\u00e0 longobarda si inizi\u00f2 infatti a delineare il potere politico dei vescovi di Roma e il loro orientamento verso le monarchie cristiane di Occidente. L'affrancamento dal dominio politico di longobardi e bizantini, si pu\u00f2 considerare quasi completo nel centro-nord in et\u00e0 carolingia, mentre nel Mezzogiorno si protrarr\u00e0 fino all'XI secolo. E sar\u00e0 proprio fra l'XI e il XII secolo che inizier\u00e0 a prendere forma la storia di una nazione e di un popolo propriamente italiani, almeno secondo l'impostazione storiografica che appare pi\u00f9 attendibile. In quest'epoca infatti si and\u00f2 sviluppando la civilt\u00e0 comunale con un primo formarsi di popolo italiano, su basi linguistiche, religiose ed economiche sostanzialmente omogenee. In et\u00e0 di poco posteriore (prima met\u00e0 del XIII secolo) fior\u00ec nel Regno di Sicilia, che racchiudeva la massima parte del Mezzogiorno, una cultura artistica, letteraria e giuridica di grande importanza per il processo di formazione della nazione italiana. Successivamente, nell'epoca delle signorie e dei primi stati regionali, si diffuse in Italia l'umanesimo, proteso verso il recupero dei valori letterari della classicit\u00e0, di matrice sia romano-latina sia ellenica. L'umanesimo conflu\u00ec, pi\u00f9 tardi, nel Rinascimento, che rappresent\u00f2 il culmine di una grande civilt\u00e0 che gli italiani avevano iniziato a sviluppare fin dagli inizi del XII secolo.\nLa frattura del sesto secolo.\nCon la caduta dell'Impero romano d'Occidente, penetrarono in Italia dal Nord popolazioni barbare di origine in prevalenza germanica, che tuttavia rimasero comunque sempre di numero inferiore agli abitanti originari. Ancor prima della caduta definitiva dell'impero, l'Italia fu infatti attraversata da diverse incursioni, tra cui sicuramente sono da menzionare quella dei Visigoti agli inizi del V secolo e quella degli Unni pochi decenni pi\u00f9 tardi; pi\u00f9 o meno nello stesso periodo (440) le isole maggiori cadevano nelle mani dei Vandali. Se la presa del potere da parte di Odoacre nel 476 era ancora supportata da gruppi di Eruli, Rugi e Sciri gi\u00e0 inseriti come mercenari nell'esercito romano, di l\u00ec a poco sarebbe iniziato l'ingresso di intere popolazioni decise a stanziarsi nella penisola.\nNel 489 entrarono nella penisola gli Ostrogoti, stimati in numero variabile, a seconda delle fonti, da cento a duecentocinquanta o trecentomila persone tra uomini, donne e bambini, le \"innumerae Gothorum catervae\" citate da Ennodio, che formarono un regno romano-barbarico che verr\u00e0 poi distrutto dai Bizantini al termine di una lunghissima guerra. In merito alla consistenza numerica dei Goti, \u00e8 plausibile pensare che alle porte della guerra greco-gotica il loro numero si fosse gi\u00e0 drasticamente ridotto: considerando che nelle societ\u00e0 germaniche ogni uomo libero (arimanno) era tenuto a prestare servizio militare, il numero di 30.000 soldati presenti nel 537 nell'esercito goto fa immaginare che quello fosse, a grandi linee, il totale della popolazione maschile adulta gota in Italia. Tale cifra si ridusse enormemente durante il corso della guerra, a seguito delle pesanti perdite contro gli eserciti di Belisario e Narsete.\nSolo pochi anni dopo la riconquista giustinianea, nel 568 cominci\u00f2 la migrazione dei Longobardi, che dilagarono in un'Italia impoverita e ancora fortemente indebolita dalla precedente guerra (nonch\u00e9 dalla contemporanea peste giustinianea), producendo di fatto una delle pi\u00f9 significative fratture con il mondo classico dal punto di vista sociale, culturale e politico e il definitivo smantellamento della struttura sociale romana. Le principali stime sulla consistenza della migrazione longobarda parlano di un numero compreso tra i cento e i centocinquantamila fra guerrieri, donne, bambini e non combattenti, sebbene le stime pi\u00f9 larghe arrivino fino a trecentocinquantamila persone in totale. \u00c8 da notare che le diverse stime riguardanti la popolazione italiana nel VI secolo parlano di un numero di abitanti variabile tra i 4 e i 5 milioni di abitanti (comunque il minimo storico fin dall'ascesa di Roma), che porterebbe quindi la percentuale dei Longobardi in ingresso tra un minimo del 2% ed un massimo dell'8%.\nL'invasione longobarda ebbe anche l'effetto di spezzare definitivamente l'unit\u00e0 politica d'Italia, che venne cos\u00ec divisa in due grandi aree di influenza: quella longobarda (costituita da \"langobardia maior\" - compresa fra le alpi e l'attuale Toscana - e \"langobardia minor\" - i ducati di Spoleto e Benevento), e quella romano-orientale (o bizantina), che comprendeva a grandi linee Venezia, la Romagna, il Lazio, Napoli, il Salento, la parte meridionale della Calabria e le isole maggiori. Tale divisione si protrasse per circa tredici secoli ed ebbe termine solo nella seconda met\u00e0 dell'Ottocento. Sia i Longobardi che i Bizantini furono infatti incapaci di costruire in Italia un embrione di statualit\u00e0, come era accaduto in Gallia a opera dei Franchi. Nell'Italia longobarda si produsse anzi una vera e propria frattura sociale e civile dovuta in particolare a:\nDiversi autori, in diverse epoche (da Giovanni Villani a Machiavelli fino al Muratori) hanno sostenuto che Romani e Longobardi, al momento della caduta del regno Longobardo, si avviassero a diventare un unico popolo; tuttavia tale ipotesi fu contestata, a partire dal XIX secolo, tra gli altri da Manzoni e da uno storico come Carlo Troya, che giudicavano poco accurate queste conclusioni: secondo loro, pur a fronte di alcuni limitati casi di mobilit\u00e0 sociale o di mescolanza, si doveva sempre parlare di due popoli e di due nazioni distinte sullo stesso suolo, la prima dominante e la seconda vinta e assoggetta, tenuta ad uno stato intermedio tra la condizione dei \"liberi\" e quella dei servi. Si riportano di seguito due passi significativi:\nOgni tentativo dei Longobardi di costruire una entit\u00e0 statuale unica nella Penisola era comunque destinato a fallire sia per le ragioni indicate, e sia per la resistenza bizantina e l'opposizione del papato, che per difendere l'autonomia della Santa Sede, non sufficientemente garantita dall'Impero romano-orientale di cui di cui faceva ancora parte, chiam\u00f2 in proprio soccorso il re franco Carlo Magno, che sconfisse i Longobardi ponendo fine al loro regno (774) e sostituendosi ad essi (solo il ducato longobardo di Benevento conserv\u00f2 la propria autonomia).\nCon il dominio franco e la successiva instaurazione del regno di Pipino, figlio di Carlo Magno (all'epoca ancora \"Rex Longobardorum\"), la separazione dei due popoli non fu superata, per quanto \"teoricamente\" furono posti su una base di uguaglianza giuridica: tra il 782 e l'801 furono promulgate da Pipino una serie di leggi (\"capitolari\") che riaffermarono pi\u00f9 volte il principio secondo il quale le controversie dovevano essere risolte \"secondo la legge dell'offeso\", ovvero \"secondo la propria legge nativa\", inaugurando quindi in Italia un diritto basato sulle leggi \"personali\" di ciascun popolo. Ovviamente tali principi non si applicavano solo a Romani e Longobardi, ma a tutte le \"nazioni\" che nella nuova situazione si trovavano a convivere \"trasversalmente\" in Italia; il Troya ne cita almeno quattro, tra le principali, ognuna con il proprio diritto: i Franchi, i Longobardi, i Romani \"giustinianei\" (ovvero originari dell'Italia) e i Romani \"teodosiani\" (originari dei territori gi\u00e0 soggetti ai Franchi).\nL'unione dei diversi popoli presenti nel neonato Regno d'Italia fu un processo lungo e per nulla semplice che si pot\u00e9 dire definitivamente concluso solo diversi secoli dopo, verso la met\u00e0 dell'XI secolo, sia dal punto di vista giuridico che dal punto di vista sostanziale. A conferma di quanto profonda e resistente fosse la divisione tra Romani e Longobardi ancora nel 968, due secoli dopo la discesa di Carlo Magno in Italia, si riporta una risposta che dette il vescovo Liutprando di Cremona, di antica stirpe longobarda, all'imperatore di Costantinopoli Niceforo II Foca, presso il quale si trovava per un'ambasceria e che aveva fatto un commento offensivo verso la sua gente:\nTuttavia, sempre il Troya precisa che, nonostante questo perdurante \"dispregio\", proprio in quegli anni si ricominciava lentamente ad usare l'appellativo di \"italico\" o \"italiense\" per indicare tutti gli abitanti a sud delle Alpi.\nIn conclusione bisogna notare che n\u00e9 i Longobardi (germanofoni) n\u00e9 i Franchi (anch'essi germanofoni), n\u00e9 i Romano-orientali (ellenofoni) riuscirono mai ad imporre le proprie lingue alle popolazioni da essi governate in Italia: i Longobardi in particolare finirono con l'adottare il latino (che oltretutto era sempre stata l'unica lingua scritta del proprio regno) pur arricchendo la toponomastica e la lingua parlata con un certo numero di termini germanici. Anche i Franchi lasciarono alcune tracce nella toponomastica, ma soprattutto importarono in Italia alcune loro istituzioni politiche e militari destinate a sopravvivere per lungo tempo. Ancora pi\u00f9 consistenti furono tuttavia gli apporti romano-orientali, nell'architettura, nelle arti e soprattutto nel diritto (la raccolta di leggi romane del \"corpus iuris civilis\" giustinianeo, redatta quasi interamente in latino a Costantinopoli, ha costituito la base del diritto delle popolazioni italiche, poi italiane, fino ai giorni nostri).\nDal Medioevo all'et\u00e0 dei Comuni.\nNella parte d'Italia rimasta sotto il controllo bizantino si ebbe, a partire dalla fine del VII secolo e in particolare nei territori pi\u00f9 lontani dal centro dell'impero, un graduale indebolimento del potere centrale, causato dalla contemporanea espansione islamica in Asia e nel Nordafrica che aveva fatto perdere all'impero quasi i tre quarti del proprio territorio in meno di settant'anni, e che distolse buona parte delle energie dal teatro italiano. Fu cos\u00ec che, in periodi diversi, diversi di questi feudi e territori dell'impero sperimentarono forme di parziale o totale autonomia, in particolare per organizzare la difesa dalle scorrerie dei Saraceni o dai tentativi di conquista longobarda: tra questi i quattro giudicati sardi, i ducati di Napoli, Sorrento, Gaeta, Amalfi, Venezia, lo stesso Ducato Romano; ad esempio, in Sardegna (un tempo appartenente all'ormai persa circoscrizione africana dell'impero) si distinsero nella lotta a difesa delle coste isolane le casate dei Lacon e dei Gunale, originarie dei territori interni, che progressivamente assunsero il potere. In gran parte di questi territori (come ad esempio nella Campania costiera), la lingua ufficiale rimaneva il greco medioevale (o medioellenico), con cui venivano officiati i riti religiosi e impartiti gli ordini militari; tuttavia negli strati popolari la lingua latina cominciava a discostarsi dal modello standard e, pur arricchendosi con parole bizantine, a trasformarsi nei diversi \"volgari\"; in Sardegna il volgare sardo, base della lingua storica dell'isola, costitu\u00ec l'idioma ufficiale in uso nei giudicati.\nNel IX secolo la Sicilia era stata invasa e occupata da popolazioni musulmane di lingua araba, che all'epoca avevano sviluppato una civilt\u00e0 raffinata e tecnologicamente avanzata, impregnata di cultura classica e influenzata dal pensiero greco. Se i contributi di tali popolazioni in campo artistico, scientifico e filosofico furono notevoli e duraturi in Sicilia (cos\u00ec come in tutto l'Occidente cristiano), il loro apporto al popolamento dell'isola appare, secondo recenti studi, piuttosto modesto. Il loro dominio dur\u00f2 fino alla seconda met\u00e0 dell'XI secolo, quando vi subentrarono i Normanni, che espansero il proprio regno sino ai confini con lo Stato Pontificio (assorbendo anche i ducati eredi della Langobardia Minor e gli ultimi possedimenti bizantini).\nProprio in quel periodo l'Europa intera iniziava un processo di sviluppo economico, lento ma di lungo periodo e nel quale l'Italia aveva un ruolo di guida che avrebbe mantenuto, pur con fasi alterne, per i successivi quattro secoli.Tale sviluppo fu accompagnato da una crescita della popolazione che avrebbe portato l'Italia a superare definitivamente il massimo numero di abitanti riscontrato in et\u00e0 classica all'alba del XIII secolo e, specificatamente in Italia, da una crescita relativa della popolazione urbana che, grazie alla pratica del commercio, fece rinascere molte delle citt\u00e0 che nei secoli precedenti erano sopravvissute quasi esclusivamente come centri delle amministrazioni vescovili.\nFu ancora in quest'epoca, che giunsero a compimento tre tendenze storiche, tra loro divergenti e di fondamentale importanza per i futuri destini del Paese: la nascita e il consolidamento di una civilt\u00e0 comunale nella sua parte centro-settentrionale, il definitivo consolidamento dello Stato della Chiesa come entit\u00e0 statuale indipendente nel centro peninsulare, e la nascita nel Mezzogiorno del Regno di Sicilia, uno stato forte e centralizzato, considerato il primo Stato \"moderno\" d'Europa.\nI Comuni ebbero origine dalla vigorosa ripresa economica e demografica del mondo urbano italiano a partire dall'anno 1000 e da un contemporaneo indebolimento del legame imperiale, e raggiunsero la loro massima fioritura fra la seconda met\u00e0 del XII e la prima met\u00e0 del XIV secolo, imprimendo un marchio indelebile alle aree ove il fenomeno si svilupp\u00f2. Il senso di appartenenza di tanti italiani a una comunit\u00e0 esclusiva e lo sviluppo del localismo, inteso nelle sue espressioni pi\u00f9 alte, come culla delle libert\u00e0 civiche scaturenti da un comune modo di vedere e percepire la storia, le tradizioni, la vita stessa della propria citt\u00e0, sono caratteri sopravvissuti a invasioni, dominazioni e guerre successive, conformando ancor oggi la realt\u00e0 di tanta parte d'Italia. Il localismo, insieme al campanilismo \u00ab[\u2026] sembra essere uno dei connotati del \"carattere italiano\" nel corso dei secoli.\u00bb.\nDi diverso segno fu l'affermarsi in Italia centrale di un forte Stato della Chiesa che negli ultimi anni del XII secolo e nei primi di quello successivo si impose come potenza egemone nell'area peninsulare mediana grazie all'energia e alla volont\u00e0 di papa, Innocenzo III. Nella sua storia millenaria, contrassegnata da momenti di crisi e di decadenza cui si alternarono periodi di ripresa e di relativo splendore, la Chiesa Romana ha svolto in Italia una triplice funzione:\nNel meridione d'Italia, il Regno di Sicilia ebbe forse come personaggio maggiormente caratterizzante della nuova epoca il re Federico II di Svevia, sovrano di origine tedesco-normanna ma italiano per nascita (Jesi) lingua (fino all'et\u00e0 di 12 anni parlava soltanto italiano), formazione (fu educato a Foligno) e sentimenti (si autodefin\u00ec \"filius Apuliae\"). La sua figura riveste una grande importanza per la storia d'Italia e la formazione di una cultura propriamente nazionale, dal momento che:\nSempre a proposito dell'Italia meridionale, \u00e8 interessate notare di come gli abitanti delle varie regioni costiere, prima dell'avvento dei Normanni, provarono a darsi ordinamenti politici ed istituzionali non dissimili da quelli dell'Italia comunale, basando il proprio governo su istituzioni collegiali e partecipate che si ispiravano a modelli repubblicani. Non di rado, infatti, molte citt\u00e0 costiere meridionali, approfittando dello stato di debolezza di cui soffrivano il Principato di Salerno e i vari domini bizantini, tra il IX ed il X secolo, si reimpostavano come realt\u00e0 embrionali di sistemi comunali avanzati, affrancandosi dall'ordine costituito di tipo monarchico e dotandosi di una libert\u00e0 propria. Alcune di queste citt\u00e0 ebbero anche la capacit\u00e0 di protrarre la loro autonomia ben oltre la caduta dei domini longobardi e bizantini, arrivando, quasi come comuni ben definiti, anche alle porte della dinastia Sveva. Nel 1199, ad esempio, i brindisini, formalmente gi\u00e0 sotto il dominio degli Hohenstaufen, stringevano autonomamente accordi commerciali, politici e persino di alleanza con la Repubblica di Venezia. Ogni indipendenza ed autonomia di tali varie realt\u00e0 \"comunali\" meridionali fu per\u00f2 spezzata da Federico II di Svevia, che riformando lo Stato lo ebbe a centralizzare.\nPur nella diversit\u00e0 delle vie intraprese, una societ\u00e0 che si avviava ad essere articolata e sviluppata come questa, e in particolare quella comunale, aveva bisogno di un nuovo, numeroso e capillare, ceto intellettuale formato da giuristi, tecnici dell'amministrazione, notai, contabili. Questa esigenza fu soddisfatta dalle nuove Universit\u00e0 che proprio in quel periodo nacquero numerose in Italia; da esse uscirono non solo le maggiori personalit\u00e0 del tempo (da Pier della Vigna a Guido Guinizelli, a Cino da Pistoia), ma anche tanti personaggi minori che andarono a formare i \"quadri\" di questa nuova societ\u00e0. D'altra parte per\u00f2 questo nuovo ceto, per la propria specifica formazione, si elevava al di sopra della limitata realt\u00e0 comunale, costituendo di fatto la prima realt\u00e0 squisitamente \"pan-italiana\", posizionata al di sopra dei ristretti confini comunali o statuali. Tra le prime esigenze di questa nuova \"koin\u00e8\" ci fu quella di una lingua, uno strumento di comunicazione unitario che per\u00f2 non poteva pi\u00f9 essere il latino, dato che ora ci si rivolgeva anche ad un pubblico di borghesi, mercanti, banchieri. Tale processo fu lungo e laborioso, ma trov\u00f2 comunque in Dante colui che avrebbe lanciato una sorta di \"manifesto\" della nuova lingua, quel \"volgare illustre\" che, partendo dalla scuola siciliana e dallo stilnovo, ambiva al diritto di essere impiegato nella trattazione dei pi\u00f9 vari argomenti: \"amore, armi e virt\u00f9\".\nA quest'epoca risale anche la nozione di \"nazione italiana\", che, secondo taluni, sarebbe stata la prima a formarsi sul continente europeo. Il termine trov\u00f2 la propria consacrazione in alcuni Concili dell'epoca (fra cui quello di Costanza), in cui il voto dei partecipanti non veniva formulato individualmente, ma per \"nationes\". Ad essere ammesse al voto erano solo le cinque nazioni storiche d'Europa (un voto ciascuna) e cio\u00e8 l'italiana, la tedesca, la francese, la spagnola e l'inglese.\nA partire dal XV secolo, l'Italia fu testimone della nascita del fenomeno dell'Umanesimo che, recuperando e rielaborando i valori della classicit\u00e0 romana e greca, aveva come caratteristica principale la riscoperta dell'uomo attraverso la ricerca e la letteratura dei classici. Tale movimento, oltre a rinsaldare ulteriormente i legami che gi\u00e0 esistevano nell'ambito del ceto intellettuale italiano, fu la premessa culturale del Rinascimento, che si irradi\u00f2 nell'Europa intera e segn\u00f2 di fatto, sul piano culturale, artistico e sociale la chiusura del Medioevo e la nascita dell'et\u00e0 moderna.\nEt\u00e0 moderna.\nAttorno alla met\u00e0 del XVI secolo, il Rinascimento lasci\u00f2 il posto al Manierismo e quest'ultimo, mezzo secolo pi\u00f9 tardi, alla civilt\u00e0 barocca, che, nata anch'essa in Italia, ebbe un riflesso internazionale (in Europa e nelle Americhe) non inferiore a quella rinascimentale. L'Italia, a valle del periodo delle cosiddette \"Guerre d'Italia\", pur se frammentata e in parte sotto dominazione straniera, continu\u00f2 ad essere un'area di grande importanza economica e culturale fino ai primi decenni del XVII secolo per poi entrare successivamente in franca recessione. La crisi divenne sempre pi\u00f9 evidente sul finire della guerra dei trent'anni e si protrasse per tutto il XVII secolo. Il vigore creativo degli italiani, salvo rare eccezioni (musica sia strumentale che lirica, teatro comico, soprattutto nella forma della commedia dell'arte) sub\u00ec un notevole ridimensionamento, e l'Italia cess\u00f2 di essere al centro delle grandi correnti di pensiero che l'avevano resa celebre. Anche quando, nella seconda met\u00e0 del Settecento, si ebbe un risveglio economico e culturale sia dell'Italia centro-settentrionale che del Mezzogiorno, gli italiani avevano ormai definitivamente perso quel primato che li aveva contraddistinti per tanti secoli della loro storia e dovettero confrontarsi, spesso in una posizione di subordinazione, con le aree culturalmente pi\u00f9 avanzate, dinamiche e prospere d'Europa e d'America.\nTra la fine del XVIII secolo e l'inizio dell'Ottocento, gli stati italiani furono tutti investiti dalle idee della rivoluzione francese e dalle campagne napoleoniche, che sconvolsero profondamente l'ordine tradizionale degli stati della penisola, portando alla luce, tra le diverse problematiche, anche quelle dell'indipendenza e dell'identit\u00e0 nazionale di quei popoli inglobati in formazioni statali multietniche di tipo imperiale o comunque di tipo tradizionale; tuttavia l'esiguit\u00e0 e il carattere ancora elitario delle forze sociali che condividevano i valori fondanti della rivoluzione, condann\u00f2 all'insuccesso qualunque tentativo di applicazione autonoma di tali ideali.\nEt\u00e0 contemporanea.\nIl Risorgimento e l'Unit\u00e0 d'Italia.\nCon il processo storico che va sotto il nome di Risorgimento, che ebbe inizio all'indomani del periodo napoleonico (o, secondo taluni, in et\u00e0 napoleonica o prenapoleonica) ed ebbe termine con la presa di Roma (1870), la massima parte d'Italia riacquist\u00f2 la propria indipendenza statuale sotto la monarchia dei Savoia e si riunific\u00f2, dopo circa tredici secoli, politicamente. Restavano fuori dai confini nazionali solo il Trentino, il Friuli orientale e la Venezia Giulia.\nSotto il profilo culturale inizi\u00f2 in quegli anni a divulgarsi a livello popolare la lingua italiana, che fino ad allora era parlata e scritta solo dalle classi colte (aristocrazia, media e alta borghesia ed intellettuali) poich\u00e9 gi\u00e0 godeva dello status di lingua ufficiale negli stati preunitari. L'affermazione dell'italiano, divenuto in quegli anni lingua nazionale, fu tuttavia lenta, dal momento che dovette scontrarsi con la scarsa mobilit\u00e0 delle persone, il bassissimo livello di scolarizzazione e il forte attaccamento verso le lingue regionali molto usate negli Stati.\nSolo nel corso del secolo successivo, con la grande guerra, che avvicin\u00f2 milioni di Italiani, con l'organizzazione sindacale dei lavoratori e con la diffusione dei mezzi di comunicazione di massa (giornali, cinema, radio e, soprattutto, televisione) fu raggiunta una vera e propria unit\u00e0 linguistica.\nLa prima guerra mondiale.\nSicuramente un importante episodio in cui gli italiani di diverse regioni si confrontarono gli uni con gli altri fu costituito dall'esperienza della prima guerra mondiale che, secondo taluni, chiuse idealmente l'epopea risorgimentale con l'unione di Trento, Trieste, Gorizia e la Venezia Giulia al regno d'Italia.\nLa guerra risvegli\u00f2 la coscienza nazionale e permise a siciliani, calabresi, lombardi, sardi (questi ultimi arruolati in massima parte nella Brigata Sassari) e al resto degli italiani (provenienti anche dalle terre irredente: trentini, giuliani, dalmati, ecc.) di entrare in contatto fra loro e di superare insieme, e vittoriosamente, uno dei conflitti pi\u00f9 aspri e sanguinosi che avevano sconvolto il Continente europeo. Tale prova epocale contribu\u00ec non solo a creare una pi\u00f9 unita e salda unit\u00e0 nazionale, ma anche un nuovo concetto di identit\u00e0 italiana, pi\u00f9 moderno e condiviso rispetto al secolo precedente. Nel corso della guerra, l'evento maggiormente evocativo di questa \"nuova identit\u00e0 condivisa\" fu probabilmente la battaglia del solstizio del giugno 1918. Secondo lo scrittore e giornalista Domenico Quirico, gli italiani del Piave \u00ab[\u2026] non erano pi\u00f9 i santi maledetti del 17, gente invelenita dalle spallate, resa ottusa dall'odio per una condizione che sentiva bestiale e soprattutto inutile: era una nuova Italia, arrivata in trincea forse meno baldanzosa di quella del 15, ma che in compenso voleva fare il suo dovere, bene e fino in fondo. Il patriottismo [\u2026] era diventato una passione come l'amore per la famiglia, non una dottrina\u00bb. Per Piero Melograni la vittoria non fu solo un motivo di orgoglio per gli italiani che \u00ab[\u2026] non avrebbero mai creduto, nel 1915, di poter resistere a una sconfitta come quella di Caporetto e a 41 mesi di logoranti, giganteschi sforzi. Ora invece dopo tanto soffrire, avevano vinto la guerra, conquistato Trento e Trieste, portato a dissoluzione l'Impero austro-ungarico. In quei giorni di novembre folle di cittadini discesero nelle piazze per inneggiare alla vittoria e alla pace.\u00bb. Ma fu anche \u00abuna acceleratrice di fenomeni sociali\u2026 producendo una fondamentale conseguenza sul piano politico: che nessun gruppo dirigente avrebbe potuto esercitare il potere senza istituire un legame con le grandi masse\u00bb.\nIl Fascismo e la seconda guerra mondiale.\nNel periodo fascista si produsse un coinvolgimento delle masse nella vita nazionale, decisa da Benito Mussolini e da un ristretto numero di gerarchi. Si svilupp\u00f2 in quegli anni una forte retorica inneggiante all'italiano e all'italianit\u00e0, che si accompagnava al disprezzo per una presunta ed inarrestabile decadenza delle democrazie occidentali e all'odio per la Russia bolscevica.\nVennero quindi sviluppate in quegli anni forme esasperate di nazionalismo ed imperialismo che portarono l'Italia all'annessione dell'Etiopia, dell'Albania e ad entrare, con conseguenze tragiche, nella seconda guerra mondiale a fianco della Germania nazista.\nInoltre, nel 1938 furono emanate le leggi razziali fasciste, con le quali si emarginavano i cittadini di religione ebraica nella supposizione che la popolazione italiana dovesse appartenere esclusivamente alla cosiddetta \"razza ariana\". Il \"Manifesto della Razza\", nell'ambito di quella che fu definita \"politica etnica del fascismo\", cos\u00ec distingueva inoltre gli italiani da altri popoli: \u00abSe gli Italiani sono differenti dai Francesi, dai Tedeschi, dai Turchi, dai Greci, ecc., non \u00e8 solo perch\u00e9 essi hanno una lingua diversa e una storia diversa, ma perch\u00e9 la costituzione razziale di questi popoli \u00e8 diversa\u00bb.\nLa tragedia della seconda guerra mondiale si concluse tuttavia con il fenomeno della resistenza che, pur se di fatto inferiore dal punto di vista dell'apporto bellico rispetto ad altre analoghe realt\u00e0 europee e al corpo delle operazioni della campagna d'Italia, viene comunque considerata, in diversi ambiti e insieme al Risorgimento, come uno dei valori fondanti della nazione italiana, tale, per le sue caratteristiche, di rientrare a pieno titolo nell'\"epos\" del popolo italiano.\nIl dopoguerra.\nNel secondo dopoguerra, e in particolare fra gli anni cinquanta e settanta del Novecento, una favorevole congiuntura economica internazionale unitamente all'intraprendenza della classe imprenditoriale e alla tradizionale laboriosit\u00e0 delle masse lavoratrici, permisero all'Italia di ottenere un periodo di grande sviluppo economico (il cosiddetto Miracolo economico italiano), trasformandosi da paese prevalentemente agricolo in una delle grandi potenze industriali d'Europa e d'Occidente. Inizi\u00f2 a diffondersi una condizione di benessere economico presso strati sempre pi\u00f9 ampi di popolazione, si accentu\u00f2 il processo di omogeneizzazione del popolo italiano con la scolarizzazione e lo sviluppo dei mezzi di comunicazione di massa che, come gi\u00e0 accennato, furono potenti veicoli di diffusione della lingua italiana.\nContemporaneamente acquist\u00f2 dimensioni sconosciute in passato il flusso migratorio interno allo Stato italiano, che spinse milioni di persone a trasferirsi dalle regioni meridionali in quelle settentrionali, dove avevano per lo pi\u00f9 sede le grandi aziende manifatturiere del Paese, alla ricerca di migliori opportunit\u00e0 di lavoro: nei soli anni del \"boom economico\", si trasferirono lungo questa direttrice poco meno di tre milioni di persone. Pur se difficilmente quantificabile, \u00e8 plausibile pensare che tale cifra sia sottostimata, giacch\u00e9 tali flussi migratori, che pure in quegli anni ebbero il loro picco, avevano origine dai primi del Novecento, ed in parte continuano anche oggi.\nLe migrazioni interne, in Italia, non hanno per\u00f2 interessato solo l'asse Sud-Nord, ma anche altre direttrici. In tal merito Roma, ad esempio, rappresenta l'esemplificazione di tale fenomeno, giacch\u00e9 la citt\u00e0, ad oggi, si presenta come realt\u00e0 urbana dalla composizione regionale estremamente varia, ospitando una popolazione cittadina che per la stragrande maggioranza \u00e8 composta da seconde o terze generazioni di romani di origine calabrese, veneta, lombarda, toscana, marchigiana, abruzzese e, pi\u00f9 in generale, di ogni regione d'Italia. Secondo alcune stime, sugli approssimativi attuali 2.700.000 abitanti di Roma, oltre 1.500.000 sono riconducibili per origine alla migrazione interna che ha interessato l'Urbe a partire dal Novecento.\nConsistenza numerica degli italiani.\nSecondo dati Istat risiedono in Italia circa 60 milioni di persone; in tale computo sono tuttavia considerati anche circa 5.000.000 stranieri residenti sul territorio italiano e sono invece esclusi circa 5.000.000 italiani residenti all'estero, tra cui vengono considerati anche i cittadini dotati di un'altra cittadinanza (popolarmente, \"doppio passaporto\"), spesso rappresentanti degli ultimi gruppi della cosiddetta \"diaspora italiana\" verso altri stati europei (Francia, Germania, Belgio, Svizzera, Gran Bretagna ecc.) e le Americhe; si calcola che solo tra il 1876 e il 1925 partirono circa 14 milioni di persone (con una punta massima nel 1913 di oltre 870.000 partenze).\nLeggermente diversi sono i numeri relativi all'italofonia, dovendo in questo caso considerarsi anche gli svizzeri italiani, i comuni bilingue dell'Istria e un numero non quantificabile di oriundi, principalmente nelle Americhe.\nUn altro fenomeno molto importante \u00e8 quello degli oriundi italiani nel mondo, discendenti (spesso solo parzialmente) di coloro che emigrarono nel XIX e nel XX secolo; generalmente tali persone sono integrate da almeno 2-3 generazioni nei loro paesi di destinazione, mantenendo di fatto solo un flebile legame con l'Italia. Esistono solo stime indicative (e non sempre concordi) sui numeri relativi a tale presenza, dato che non ovunque vengono fatti censimenti in tal senso (praticamente solo negli Stati Uniti, Canada e Australia) e che la nozione di \"ascendenza italiana\" pu\u00f2 essere letta in diversa maniera, dato che una persona pu\u00f2 anche avere (e spesso \u00e8 la norma) pi\u00f9 ascendenze diverse.\nCaratteri distintivi dell'identit\u00e0 italiana.\nSebbene il concetto di \"gruppo etnico\" sia accademicamente controverso, diverse fonti definiscono gli italiani come gruppo etnico perch\u00e9 contraddistinti da una propria cultura (es. lingua, religione, costumi) e da una propria nazione di origine.\nPer Giulio Bollati con lo Stato nazionale \u00ab[\u2026] \"italiano\" cess\u00f2 di essere unicamente un vocabolo della tradizione culturale, o la denominazione generica di ci\u00f2 che era compreso nei confini della penisola, per completare e inverare il suo significato includendovi l'appartenenza a una collettivit\u00e0 etnica con personalit\u00e0 politica autonoma\u00bb.\nL'espressione \"gruppo etnico italiano\" unitamente a \"gruppo etnico jugoslavo\" viene formalmente impiegata, senza ulteriori definizioni, nell'articolo 3 del Trattato di Osimo firmato nel 1975, per indicare quelle persone che poterono trasferirsi rispettivamente nel territorio italiano e nel territorio jugoslavo, previo riconoscimento da parte dei due rispettivi governi della loro appartenenza al gruppo etnico e conferimento della nuova nazionalit\u00e0.\nTuttavia, per l\"'Enciclopedia britannica\", gli italiani non possono essere accomunati da caratteri fisici omogenei, alla luce della diversit\u00e0 etnica della penisola italica sia durante l'antichit\u00e0 preromana sia nel corso delle varie dominazioni che la attraversarono e dei contemporanei flussi migratori; la latinizzazione, in epoca romana, avrebbe unito linguisticamente tali etnie insistenti nello stesso territorio.\nL'Italia avrebbe, dunque, costituito un sito d'incontro e fusione tra diverse etnie fin dall'antichit\u00e0 preromana.\nAltre fonti definiscono gli italiani come appartenenti a una medesima nazione divisa per\u00f2 in molteplici gruppi culturali, sociali e politici, per quanto spesso descritti come una popolazione omogenea.\nSecondo autori come Umberto Eco, il principale elemento che ha accomunato la massima parte degli italiani \u00e8 stata la consapevolezza di una comune eredit\u00e0 romano-latina, come testimoniato dalle opere di tanti letterati, intellettuali e studiosi italiani a partire dal XIII secolo, come ad esempio Dante.\nAnche secondo Francesco Tuccari, gli italiani, come i tedeschi, formarono, fino all'unit\u00e0 politica e anche per lungo tempo dopo questa, una nazione \"puramente culturale\", ovvero \u00abfondata su fattori quali la lingua, le tradizioni, la religione, le memorie storiche\u00bb, a differenza delle nazioni \"naturali\", ovvero \u00abfondate esclusivamente sulla razza, l'etnia, la stirpe\u00bb, quali furono ad esempio alcune nazioni dell'antichit\u00e0 durante il mondo preromano, fuori e dentro l'Italia stessa; o le nazioni \"politiche\", fondate esclusivamente sui meccanismi di riconoscimento nei sistemi di istituzioni politiche di uno stesso Stato, quali ad esempio sono gli Stati Uniti d'America.\nHa quindi avuto una sua influenza sul popolo italiano, nel corso della sua storia, il sistema di valori cristiani, filtrato attraverso la Chiesa cattolica, la cui sede \u00e8 a Roma. \u00ab[\u2026] Nulla ha segnato cos\u00ec profondamente e definitivamente l'identit\u00e0 italiana\u2026\u00bb, scrive Ernesto Galli della Loggia, \u00ab[\u2026] come la concomitante presenza nella penisola di Roma e della sua eredit\u00e0, da un lato, e della sede della Chiesa cattolica dall'altro\u2026\u00bb.\nFra gli altri elementi di identificazione vi \u00e8 anche la lingua italiana, che da essi prende il nome, parlata dall'assoluta maggioranza della popolazione italiana insieme alle lingue locali e che \u00e8 stata accettata e usata da secoli dalla borghesia e dalle classi colte, nonostante la frammentazione politica d'Italia durata dalla seconda met\u00e0 del VI secolo fino agli anni sessanta dell'Ottocento.\nSecondo Umberto Cerroni \u00abL'Italia fu forse la pi\u00f9 precoce fra le nazioni europee...\u00bb, ed individua nel periodo 1220-1350 un momento cruciale della sua formazione: la grande fioritura letteraria (Dante, Petrarca e Boccaccio), artistica, giuridica dell'epoca (Costituzioni di Melfi), unitamente al primo tentativo di creazione di uno Stato moderno (da parte di Federico II) contribuirono in misura determinante al processo di formazione della nazione italiana. \u00c8 quasi dello stesso avviso anche Giuliano Procacci, secondo il quale \u00abil primo embrione di una coscienza panitaliana nasce con l'emergere della societ\u00e0 comunale medievale, e di un nuovo ceto intellettuale locale e forte della consapevolezza che questo ha della sua funzione\u00bb.\nIl politologo Domenico Fisichella infine, nella voce \"Italia. Popolo, nazione, Stato\" nel \"Dizionario di Storia\" della Treccani, nota come, rispetto ai concetti di \"popolo\" e \"nazione\" italiana, si confrontino tre diverse posizioni interpretative:\nLo stesso Fisichella precisa quindi di considerare pi\u00f9 \"plausibile\" la seconda ipotesi, ossia quella riguardante i secoli XI e XII, in quanto \u00abconsente di cogliere il senso del lungo processo spirituale e materiale che ha innervato la sostanza civile del popolo italiano e la sostanza politica della nazione italiana, fino all'edificazione dello Stato unitario\u00bb.\nCultura degli italiani.\nDall'antichit\u00e0 fino a tutta la prima met\u00e0 del XVII secolo, l'Italia \u00e8 stata al centro di importanti correnti culturali ed essa stessa fulcro od origine di fenomeni di portata universale quali la civilt\u00e0 etrusca, quella della Magna Grecia, quella Romana, il Cattolicesimo, l'Umanesimo, il Rinascimento e il Barocco.\nL'Italia \u00e8 nota come la patria del diritto, di una lingua e una letteratura fra le pi\u00f9 prestigiose d'Europa, di un patrimonio artistico e architettonico considerato il primo del mondo, oltre ad essere il paese che ha il maggior numero di siti protetti dall'UNESCO come Patrimonio Mondiale dell'umanit\u00e0 (58 patrimoni UNESCO al 2021), fra i quali prevalgono quelli di carattere artistico e monumentale. Riguardo a caratteristiche culturali tipicamente italiane, si rileva in letteratura il prevalere della commedia sulla tragedia e, almeno fino a tutto il XIX secolo, della lirica sulla prosa. Tipica \u00e8 la commedia dell'arte, con i suoi tratti farseschi e pungenti (che risalgono all\"'italum acetum\") e la tipizzazione dei personaggi, in chiave spesso regionale (le \"maschere\"). La prevalenza della lirica \u00e8 stata legata, oltre che a un presunto \"sentimentalismo\" italiano, soprattutto al carattere poco \u2018popolare\u2019 che la letteratura italiana ha a lungo mantenuto. Nella pittura, in Italia \u00e8 maturata la svolta che ha portato a un maggior realismo, in particolare con lo studio della prospettiva. L'architettura risente dell'influenza di quella antica, si pensi all'Alberti o al Palladio. Riguardo alla musica, prettamente italiana \u00e8 l'opera e forte \u00e8 la tradizione del \"bel canto\". Inoltre nel Seicento l'Italia \u00e8 stata il luogo di nascita della prime scuole di musica strumentale europee. Il Rinascimento \u00e8 stato anche il punto di avvio della cultura scientifica moderna, fondata sulla sperimentazione, e grande \u00e8 stato il contributo degli italiani alle esplorazioni geografiche, da Marco Polo a Cristoforo Colombo. Infine, merita un cenno il contributo degli italiani nel cinema, sia nel cinema d'autore che nei generi pi\u00f9 popolari, taluni dei quali (per esempio il Neorealismo o il western all'italiana) hanno avuto risonanza mondiale.\nConsiderando il folklore, prevale nettamente la dimensione locale/regionale su quella \"nazionale\", a parte manifestazioni legate alla comune tradizione religiosa, legate ad esempio al Carnevale o al matrimonio (per esempio, l'uso delle bomboniere e dei confetti).\nAnche nella cultura popolare, la dimensione locale prevale, almeno fino al XX secolo, quando prendono forma abitudini e fenomeni propriamente \"italiani\" (dalla musica leggera alla moda, dal caff\u00e8 espresso al design, da certi aspetti dello \"stile di vita\" allo sport). Sono presenti comunque anche tradizioni nazionali, per esempio nei giochi popolari (dalla morra ad alcuni giochi di carte e al lotto) e nelle abitudini alimentari (la pasta, diffusa in tutta Italia, seppure con caratteristiche diverse dipendenti dal tipo di frumento disponibile; o la cultura del vino)."}
{"id": "934902", "revid": "1086846", "url": "https://it.wikipedia.org/wiki?curid=934902", "title": "Societ\u00e0 Sportiva Calcio Napoli 1997-1998", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1997-1998.\nStagione.\nDopo le varie e importanti cessioni estive, dettate da un'inarrestabile crisi finanziaria, di calciatori come Boghossian, Pecchia, Cruz, Colonnese e Milanese, il Napoli si present\u00f2 ai nastri di partenza con il nuovo tecnico Bortolo Mutti in panchina.\nLa stagione 1997-1998 fu la peggiore disputata in massima serie dal Napoli, escludendo la stagione d'esordio nel 1926-1927. Furono conquistati appena 14 punti e si alternarono in corso d'opera quattro allenatori: a Mutti succedettero, nell'ordine, Carlo Mazzone, Giovanni Galeone e Vincenzo Montefusco.\nSi registrarono solo due vittorie interne, con la squadra inchiodata all'ultimo posto in classifica dalla nona giornata. I soli sei punti alla fine del girone d'andata annunciarono una retrocessione certa che si consum\u00f2 ufficialmente l'11 aprile a Parma (-Napoli 3-1) con cinque partite d'anticipo.\nSi tratt\u00f2 della prima retrocessione della quasi trentennale era Ferlaino, con il club che scese in Serie B dopo 33 anni consecutivi in Serie A.\nIn rosa si distinse, in un anno di totale confusione, il giovane attaccante Claudio Bellucci (10 gol), mentre al di sotto delle attese fu l'annata dell'esperto Igor Protti (4 gol).\nMaglie e sponsor.\nLo sponsor ufficiale \u00e8 Polenghi, mentre il fornitore tecnico \u00e8 Nike."}
{"id": "934903", "revid": "345405", "url": "https://it.wikipedia.org/wiki?curid=934903", "title": "Bubi", "text": "I Bubi o Bube sono un gruppo etnico africano, parte della pi\u00f9 vasta famiglia dei Bantu. I Bubi sono indigeni dell'isola di Bioko, in Guinea Equatoriale; inizialmente costituivano il gruppo etnico maggioritario dell'isola, ma, fin dalla fine del dominio coloniale spagnolo sulla Guinea Equatoriale, sono stati superati numericamente prima dai fernandinos (ossia i discendenti degli schiavi liberati e degli immigrati dell'Africa Occidentale Inglese), in seguito anche dai Fang, che colonizzarono in massa l'isola al seguito del dittatore Francisco Mac\u00edas Nguema, anch'egli di etnia Fang.\nFino a tempi molto recenti, i Bubi avevano scarso o nullo potere politico; ultimamente, si assiste sempre pi\u00f9 spesso all'elezione di politici di quest'etnia (lo stesso Primo Ministro Miguel Abia Biteo Borico era Bubi).\nI Bubi lottano per i loro diritti tramite il Movimento per l'Autodeterminazione dell'Isola di Bioko (MAIB)\nI Bubi hanno un proprio linguaggio (lingua bube), ma parlano anche lo spagnolo.\nIl gruppo etnico dei Bubi \u00e8 a sua volta suddiviso in varie trib\u00f9 e sottotrib\u00f9 le cui origini si perdono nei secoli.\nIl nome Bubi deriva dall'espressione A bube, oipodi (\"uomo, sei gi\u00e0 risorto?\") usata per salutare gli estranei."}
{"id": "934905", "revid": "154639", "url": "https://it.wikipedia.org/wiki?curid=934905", "title": "Ippia minore", "text": "L'Ippia minore (\u1f39\u03c0\u03c0\u03af\u03b1\u03c2 \u1f10\u03bb\u03ac\u03c4\u03c4\u03c9\u03bd) \u00e8 un dialogo di Platone appartenente al \"primo periodo\" (o \"periodo giovanile\") della sua produzione, scritto presumibilmente tra il 399 (morte di Socrate) e il 390 a.C. (anno del suo primo viaggio in Sicilia). Tema dell'opera \u00e8 l'identit\u00e0 di virt\u00f9 e scienza, un tema che viene affrontato anche in altri dialoghi (come il \"Protagora\" o il \"Menone\"), e che qui viene analizzato a partire dal confronto tra Achille e Odisseo.\nContenuto.\nIppia ha appena terminato una conferenza, ma Socrate ha delle domande da porgli, soprattutto per quanto riguarda alcune sue affermazioni sull\u2019\"Iliade\". Il sofista ha infatti sostenuto la superiorit\u00e0 morale di Achille rispetto a Odisseo, portando a sostegno della propria tesi niente meno che Omero: egli ha ritratto Achille come il migliore dei combattenti di Troia, Nestore come il pi\u00f9 saggio e Odisseo come il pi\u00f9 astuto, ma l'astuzia di quest'ultimo, sostiene Ippia, altro non \u00e8 che bravura a mentire (364c-d).\nSocrate, desideroso di apprendere da un uomo notoriamente sapiente come il \"polymathes\" Ippia, inizia a interrogarlo, domandandogli dapprima se gli ingannatori e i bugiardi sono ignoranti o sapienti, e appreso che essi mentono perch\u00e9 sono sapienti e consapevoli di fare il male (366a), egli ne deduce che il bugiardo e il sincero sono in realt\u00e0 la stessa persona, poich\u00e9 \u00e8 la stessa persona ad essere sapiente in un campo e a scegliere, di volta in volta, se dire o meno la verit\u00e0 al riguardo (367c). Ippia per\u00f2 ha delle perplessit\u00e0, ma Socrate inizia a citare alcuni versi omerici in cui anche Achille mente, dimostrando di non essere certo migliore di Odisseo, ma semmai il contrario (369d-373a). Inoltre, Socrate porta molti altri esempi tratti dai vari campi del sapere, in ognuno dei quali risulta che il migliore \u00e8 chi mente \u2013 per esempio: un corridore valido che decide di correre piano, \u00e8 senz'altro un corridore migliore di uno che corre piano perch\u00e9 zoppo. Ma allora, afferma Socrate, forse \u00e8 un pregio essere zoppi o miopi? Evidentemente no, e anche Ippia \u00e8 costretto a riconoscerlo (373c-375b).\nSocrate infine sposta l'attenzione sull'anima e la giustizia, mostrando che l'anima migliore \u00e8 quella che compie volontariamente azioni malvagie, mentre peggiore quella che le fa involontariamente. Dunque, per rendere la nostra anima migliore, bisogna mentire e compiere azioni ingiuste? Ippia afferma che cos\u00ec non pu\u00f2 assolutamente essere, e Socrate continua il ragionamento, giungendo alla conclusione che l'anima sapiente sar\u00e0 giusta, quella ignorante ingiusta; ma anche cos\u00ec si torna al medesimo punto, poich\u00e9 chi compie azioni malvagie ma \u00e8 sapiente, \u00e8 per forza buono e migliore di chi fa il male involontariamente perch\u00e9 ignorante. Ippia non \u00e8 nuovamente d'accordo, ma non sa pi\u00f9 cosa rispondere (375b-376c). Il dialogo si rivela pertanto aporetico, e Socrate \u2013 che si autodefinisce ignorante \u2013 non pu\u00f2 far altro che riconoscere l'insipienza dei sedicenti sapienti."}
{"id": "934906", "revid": "2051852", "url": "https://it.wikipedia.org/wiki?curid=934906", "title": "Katie Hoff", "text": "Specializzata nei misti ha partecipato alle Olimpiadi di Atene 2004.\nAi Mondiali di Melbourne del 2007 ha stabilito il record mondiale dei 400m misti con il tempo di 4'32\"89."}
{"id": "934908", "revid": "119788599", "url": "https://it.wikipedia.org/wiki?curid=934908", "title": "Kill Again", "text": "Kill Again \u00e8 un brano del gruppo thrash metal Slayer, rientrante nel secondo album in studio del gruppo, Hell Awaits (1985).\nOrigini e composizione.\nLa musica e il testo del pezzo furono effettuati dal chitarrista Kerry King, con il supporto dell'altro chitarrista Jeff Hanneman per quanto riguarda la musica. In questo pezzo si hanno i primi accenni sul tema dei serial killers, tema che in futuro, verr\u00e0 sviluppato dal cantante/bassista Tom Araya, il quale scriver\u00e0 le liriche di altri brani sugli assassini seriali (\"Dead Skin Mask\" e \"213\" per esempio).Il brano parla di uno schizofrenico che compie agghiaccianti omicidi per soddisfare la sua sete di sangue, senza fare differenza tra uomini, donne e bambini. \nI delitti delle \"Bestie di Satana\".\n\"Kill Again\" \u00e8 legato ad alcuni drammatici episodi accaduti tra il 1998 e il 2004 a Somma Lombardo (Varese), ad opera di una setta satanica chiamata \"Le Bestie di Satana\". Uno dei capi di questa organizzazione, Andrea Volpe, disse, in un interrogatorio dopo l'arresto, che questa canzone gli aveva ordinato di massacrare altri seguaci di questo gruppo e la sua ex fidanzata. Infatti, gli Slayer sono uno dei suoi gruppi preferiti e Volpe, essendo un musicista, suonava vari brani del gruppo (tra cui quello in questione) assieme ad altri adepti (altri pezzi da loro suonati erano quelli di Morbid Angel, Mayhem e Venom). Dopo questa tragedia, i mezzi di comunicazione tornarono ad accusare gli Slayer di manipolare negativamente le menti dei giovani, con la loro immagine e la loro musica, mentre il gruppo si difese non ritenendosi responsabile di questi presunti inneggi all'omicidio."}
{"id": "934909", "revid": "1855442", "url": "https://it.wikipedia.org/wiki?curid=934909", "title": "Partito Libertario (Stati Uniti d'America)", "text": "Il Partito Libertario (in inglese: \"Libertarian Party\", LP) \u00e8 un partito politico statunitense fondato l'11 dicembre 1971.\nIl suo programma politico \u00e8 fondato sulla filosofia detta libertarianismo, di conseguenza ha come obiettivi cardine meno regolamentazione, maggiore libert\u00e0 di mercato, maggiore difesa delle libert\u00e0 civili e individuali; difende il capitalismo puro, si batte contro ogni intervento dello Stato sia nel campo economico sia in quello sociale e in generale propone un certo isolazionismo in politica estera nell'ambito di un non-interventismo a motivazione preminentemente fiscale. In nome del liberalismo classico si oppone al liberalismo sociale con eccessivo interventismo statale, al neoconservatorismo e al conservatorismo sociale. Con il tempo e nonostante risultati elettorali altalenanti il Partito Libertariano si \u00e8 affermato come terzo partito di maggior successo negli Stati Uniti dopo quello Democratico e quello Repubblicano. Il candidato presidenziale pi\u00f9 votato \u00e8 stato Gary Johnson nel 2016, con 4.489.233 voti (3,3%).\nNell'aprile 2020, il membro della Camera dei rappresentanti Justin Amash, prima repubblicano e poi indipendente, \u00e8 passato al Partito Libertario, diventando il primo membro libertario del Congresso nella storia e restando tale fino a gennaio 2021 (non si \u00e8 ricandidato).\nStoria.\nLa prima convenzione nazionale libertaria si tenne nel giugno 1972. Nel 1978 Dick Randolph dell'Alaska divenne il primo legislatore statale libertario eletto. Dopo le elezioni federali del 1980, il Partito Libertariano assunse il titolo di terzo partito per la prima volta dopo che il Partito Indipendente Americano e il Partito Conservatore di New York (gli altri principali piccoli partiti dell'epoca) continuarono il loro declino. Nel 1994, furono eletti o nominati oltre 40 libertari, all'epoca un record per il partito. Il 1995 ha visto un grande aumento e la registrazione degli elettori per il partito. Nel 1996, il Partito Libertariano divenne il primo \"third party\" con lo \"status\" di scrutinato in tutti i 50 Stati per due elezioni presidenziali di fila. Alla fine del 2009, 146 libertari occupavano cariche elettive.\nTonie Nathan, candidatasi come vicepresidente per il Partito Libertario alle elezioni presidenziali del 1972 con John Hospers come candidato presidenziale, \u00e8 stata la prima candidata donna negli Stati Uniti a ricevere un voto elettorale.\nSebbene il partito non abbia mai ottenuto seggi al Congresso degli Stati Uniti, ha avuto successo elettorale nel contesto delle legislature statali e di altri uffici locali. Tre libertari furono eletti alla Camera dei rappresentanti dell'Alaska tra il 1978 e il 1984 e altri quattro al Tribunale generale del New Hampshire nel 1992. Neil Randall, libertario, venne eletto alla Camera dei rappresentanti del Vermont nel 1998 ed \u00e8 stato rieletto fino al 2004. Il rappresentante dello Stato del Rhode Island Daniel P. Gordon \u00e8 stato espulso dai repubblicani ed \u00e8 entrato a far parte del Partito Libertariano nel 2011. Nel luglio 2016 e nel giugno 2017, i libertari hanno nuovamente raggiunto il picco di 4 legislatori, quando 4 legislatori statali di quattro Stati diversi hanno lasciato il Partito Repubblicano per unirsi al Partito Libertariano.\nNel gennaio 2018, il commissario per le Terre pubbliche del Nuovo Messico, Aubrey Dunn Jr., \u00e8 passato dal Partito Repubblicano a quello Libertariano, diventando il primo ufficiale libertario a livello statale nella storia.\nIl risultato pi\u00f9 alto del Partito Libertariano alle elezioni presidenziali fu nel 2016, con il 3,3% dei consensi (4.489.233 voti), mentre alle elezioni dei senati statali \u00e8 il 29,2% in Alaska nel 2016, seguito dal 18% in Massachusetts nel 2002 e il 15% in Nuovo Messico nel 2018.\nIl 29 aprile 2020, il membro della Camera dei rappresentanti Justin Amash, eletto per il Michigan, prima repubblicano e poi indipendente, \u00e8 passato al Partito Libertario, diventando il primo membro libertario del Congresso nella storia. \nAlle primarie del partito, la docente di psicologia e gi\u00e0 candidata vice-presidente nel 1996 Jo Jorgensen \u00e8 stata scelta come candidata del partito per le elezioni presidenziali del 2020, alle quali ha ottenuto l'1,2% dei consensi, classificandosi terza.\nA novembre 2020 il membro del partito Marshall Burt \u00e8 stato eletto alla Camera dei rappresentanti del Wyoming con il 54% dei consensi nel suo distretto, diventando il primo libertario eletto a una legislatura di Stato dal 2000 e il primo eletto con oltre il 50% dei consensi.\nPrincipi.\nL'ideologia \u00e8 basata sul libertarianismo e sul liberalismo classico, come esposti da intellettuali e uomini politici quali John Locke, il presidente Thomas Jefferson (in particolare la dichiarazione d'indipendenza degli Stati Uniti), Henry George, Barry Goldwater, Adam Smith, Lysander Spooner, Benjamin Tucker, Henry David Thoreau, il monetarista Milton Friedman, Samuel Edward Konkin III, Robert Nozick, David Friedman, Ayn Rand e specialmente i membri della scuola austriaca come Friedrich von Hayek, Ludwig von Mises e Murray Rothbard. Il motto del partito \u00e8 \u00ab\"Mininum Government, Maximum Freedom\"\u00bb (\u00abStato minimo, massima libert\u00e0\u00bb). Incorpora anche elementi ideologici della controcultura libertaria.\nI concetti chiave del programma politico del partito sono:"}
{"id": "934912", "revid": "536103", "url": "https://it.wikipedia.org/wiki?curid=934912", "title": "Magenta (Italia)", "text": "Magenta (\"Magenta\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia. \u00c8 capoluogo del territorio chiamato magentino.\nNota per essere stata il primo tassello della storia dell'unificazione nazionale, ancora oggi Magenta \u00e8 ricordata soprattutto per la sua famosa battaglia qui combattuta il 4 giugno 1859.\nGeografia fisica.\nTerritorio.\nIl territorio di Magenta confina a nord con il comune di Marcallo con Casone, a sud con il comune di Robecco sul Naviglio, ad ovest con il Piemonte attraverso la propria frazione di Ponte Vecchio e ad est col comune di Corbetta. Fa inoltre parte del territorio del Parco del Ticino in Lombardia, confinante ad ovest col Piemonte, dal quale \u00e8 separato dal fiume Ticino.\nIl comune di Magenta dispone di due frazioni, Ponte Nuovo e Ponte Vecchio, oltre a parte della localit\u00e0 di Preloreto in condivisione col comune di Corbetta.\nMagenta dista circa 30 chilometri ad ovest dal capoluogo lombardo.\nGeologia e idrografia.\nIl territorio del comune di Magenta \u00e8 situato a 138\u00a0m s.l.m., mentre degrada di parecchi metri presso la vallata della frazione di Pontevecchio, ove il comune giunge a lambire le rive del fiume Ticino. Morfologicamente, il territorio magentino \u00e8 caratterizzato da un ambiente pianeggiante tipico della pianura padana, prevalentemente adatto a boschi o coltivazioni.\nIl Ticino \u00e8 il principale corso d'acqua al quale il territorio comunale giunge. In localit\u00e0 Pontevecchio \u00e8 attraversato anche dal Naviglio Grande.\n\u00c8 parte del Parco Agricolo Sud Milano.\nSismologia.\nDal punto di vista sismico Magenta presenta un rischio molto basso ed \u00e8 stata classificata nella zona 4 (sismicit\u00e0 molto bassa) dalla protezione civile nazionale.\nClima.\nIl clima \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nStoria.\nOrigini del nome.\nIl toponimo \"Magenta\" \u00e8 attestato fin dal XIII secolo nella forma \"Mazenta\". Il Salvioni lo associ\u00f2 a \"maggenga\", con cambio di suffisso, in riferimento alla produzione di fieno. L'Olivieri la mise invece in relazione al toscano \"Magento\" (nei dintorni di Montemurlo), da un nome di persona \"Maggente\" o \"Magentus\" (latino \"Magius\"), oppure al piemontese \"maz\u00e8nt\", da \"masent\u00e8\", \"fare il massaio di casa\", derivato dal latino \"m\u0101nsum\", \"dimora\" (cfr. \"magione\" e francese \"maison\") o anche \"luogo di sosta\" prima di attraversare il confine naturale del Ticino. Secondo altre fonti il nome avrebbe radice celtica nella parola \"Mag\" che significava \"plaga paludosa\" e quindi questo potrebbe ricondurre il toponimo al periodo gallo-insubre. L'ipotesi tradizionale che il nome derivi dall'imperatore Massenzio \u00e8 considerata paretimologica.\nDalle origini al Medioevo.\nDa Magenta, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia. L'origine del paese va probabilmente collocata attorno al V secolo a.C. quando alcune trib\u00f9 di Galli Insubri stabil\u00ec un proprio villaggio nei pressi del punto strategico del Ticino. Quando i Romani conquistarono il territorio nel 222 a.C., l'accampamento fortificato si trovava ad essere l'ultimo centro abitato prima del valico del fiume, in prossimit\u00e0 dell'allora \"vadum Tercantinum\" (Trecate). L'origine romana del primo centro abitato stabile di magenta sembrerebbe essere comprovata da oggetti rinvenuti durante i lavori di scavo e dissodamento eseguiti nel 1896 in localit\u00e0 Cascina Bovisa (frazione Ponte Vecchio) con anfore, urne cinerarie e monete coniate sotto Tiberio, con la presenza quindi anche di una necropoli. Dopo la parentesi delle invasioni barbariche, Magenta si trov\u00f2 sotto il dominio longobardo e nel 569 sub\u00ec come altri borghi nella zona il sacco di re Alboino, divenendo quindi dipendente dalla vicina Corbetta che svolgeva allora da centro essenziale per i vicini villaggi. Della signoria degli arcivescovi milanesi affermatasi nel X secolo dovette probabilmente risentire anche Magenta, anche se non ci \u00e8 giunta alcuna traccia muraria della presenza di un castello, e solo studi successivi hanno fatto ritenere che una qualche fortificazione potesse situarsi presso l'area dell'attuale piazza Liberazione.\nNel 1162 la citt\u00e0 venne saccheggiata da Federico Barbarossa e rasa al suolo come rappresaglia contro i ribelli comuni lombardi. Uno scenario analogo si ripropose nel 1356 quando le armate avverse ai visconti, saccheggiarono il villaggio.\nDa segnalare nel 1310 la presenza dell'imperatore Arrigo VII (personaggio citato anche da Dante Alighieri nella sua \"Divina Commedia\") sul suolo magentino, bloccato con la moglie Margherita secondo la leggenda popolare da una tremenda nevicata mentre si recava a Milano; a seguito della grande ospitalit\u00e0 accordata all'imperatore dagli abitanti del luogo, egli innalz\u00f2 il luogo alla dignit\u00e0 di borgo coi privilegi di godere di una guardia armata e di istituire un mercato che, dal 1787, si svolge puntualmente ogni luned\u00ec.\nDai Visconti alla dominazione spagnola.\nEntrata Magenta nell'orbita del ducato visconteo di Milano, nel 1356 la citt\u00e0 venne invasa e saccheggiata dai nemici dei Visconti per la sua posizione strategica al confine.\nNel 1396 numerosi possedimenti terrieri della citt\u00e0 furono donati da Gian Galeazzo Visconti ai monaci della Certosa di Pavia i quali si preoccuparono subito di migliorarne il rendimento agricolo e lo sfruttamento. Anche Filippo Maria Visconti benefic\u00f2 il borgo dichiarandolo \"comune privilegiato per l'esonero del pagamento della gabella del sale\".\nAll'estinzione della casata dei Visconti, il borgo pass\u00f2 col resto del ducato di Milano dapprima agli Sforza e poi a Carlo V d'Asburgo: Magenta, nel 1619, divenne feudo del conte Luigi Melzi (gi\u00e0 nel 1572 si ricorda un tentativo di concessione al giureconsulto milanese Guido Cusani, che per\u00f2 rifiut\u00f2 infine la carica). Il territorio comunale era all'epoca stimato in 32.333 pertiche milanesi con una popolazione di 1400 \"anime da comunione\" e 300 focolari (famiglie).\nNel 1574 Enrico III di Francia, giunto in Italia col proprio seguito di cavalieri per la ratifica del trattato di Cateau-Cambr\u00e9sis, fu ospite a Magenta per quattro giorni delle famiglie Crivelli e Mazenta, allora molto in auge. Fu memorabile in quell'occasione una partita di caccia al cinghiale svoltasi sulle boscose rive del Ticino (presso l'attuale riserva naturalistica La Fagiana)\nDurante i secoli XVI e XVII, nel ducato di Milano impervers\u00f2 la peste ed anche Magenta rimase colpita dall'epidemia, erigendo un proprio lazzaretto nella periferica localit\u00e0 della campagna di Preloreto di Magenta, al confine con il comune di Corbetta.\nDal dominio asburgico alla Magenta napoleonica.\nNel 1706 il ducato di Milano pass\u00f2 nelle mani degli Asburgo d'Austria, che lo tennero sino al 1859.\nNel 1743, con solenne bolla pontificia, papa Benedetto XIV elev\u00f2 la parrocchia di San Martino di Magenta a sede prepositurale non territoriale ed al titolo di collegiata con erezione di un capitolo minore composto da sei canonici, svincolandola cos\u00ec per sempre dalla giurisdizione plebana della vicina Corbetta da cui per anni aveva dipeso. Nel 1786 Magenta fu inclusa nella provincia di Pavia e poi nel 1797 del dipartimento del Ticino.\nAlla prima era napoleonica (1809) risale invece l'inizio della costruzione di un ponte a dodici arcate in granito rosa di Baveno ancora oggi esistente sul Ticino, eretto di comune accordo tra il governo asburgico in Lombardia e quello sabaudo in Piemonte. Su questo stesso ponte si svolsero alcuni brevi combattimenti all'indomani del crollo dell'impero napoleonico nel 1814.\nNel 1816, con la Restaurazione austriaca, venne di fatto soppresso il capitolo della collegiata, lasciando come puramente onorifica la prepositura. Per risollevare le sorti della chiesa magentina, cos\u00ec lungamente e duramente provata, il parroco di allora, don Ruscelli, ottenne da papa Pio VII (su interessamento della contessa Lomeni) di poter traslare a Magenta il corpo di Santa Crescenzia, una martire romana di soli sette anni sepolta nelle catacombe. Il corpo della santa giunse in citt\u00e0 nel 1817 ed ancora oggi \u00e8 conservato nella chiesa prepositurale.\nDal Risorgimento al Novecento.\nL'area del magentino venne rivalutata dal 1836 quando, con la costruzione di una dogana sul fiume Ticino, in prossimit\u00e0 del ponte napoleonico, nacque l'agglomerato urbano di Ponte Nuovo che venne ad unirsi a Magenta. Fu questo uno dei periodi di rinascita del comune di Magenta che sostitu\u00ec gradatamente ma progressivamente gran parte dell'agricoltura con le prime industrie tessili ed alimentari. A dispetto di quanto si prospettasse, la citt\u00e0 venne inclusa dal governo austriaco nella provincia di Pavia del Regno Lombardo-Veneto, anzich\u00e9 in quella della vicina Milano con cui il borgo aveva rapporti economici e sociali da secoli.\nNel 1848, nel corso della prima guerra d'indipendenza, Magenta venne occupata dalle truppe di Carlo Alberto di Savoia che si dirigevano su Milano, iniziativa a cui diede grande e personale slancio il sacerdote dell'epoca, don Giuseppe Rossi, che tenne nella pubblica piazza magentina un discorso per poi incamminarsi con altri abitanti del borgo alla volta di Porta Vercellina sotto la bandiera di Gabrio Casati.\nMagenta \u00e8 soprattutto nota per la famosa battaglia che qui ebbe luogo il 4 giugno 1859, durante la Seconda guerra d'indipendenza, combattuta tra i piemontesi e i loro alleati francesi contro l'esercito imperiale austriaco; fu vinta dai franco-piemontesi e apr\u00ec loro la strada alla conquista della Lombardia e l'avvio del processo di unificazione nazionale.\nAlla fine del XIX secolo Magenta comprendeva gi\u00e0 un ospedale locale costruito con la munificenza dei benefattori Giovanni Giacobbe e Giuseppe Fornaroli, a cui la struttura venne intitolata. Entrambi furono successivamente fondatori di ben due istituzioni per l'infanzia a favore della citt\u00e0 ancora oggi operanti sul territorio.\nIl 1947 vide Magenta elevata al rango di citt\u00e0, con decreto del capo dello stato Enrico De Nicola datato al 28 settembre, venendo incontro ad una richiesta avanzata dall'amministrazione comunale sin dal 1920.\nNel 1959 la citt\u00e0 fu una delle sedi pi\u00f9 prestigiose a livello nazionale per la celebrazione del I centenario della seconda guerra d'indipendenza italiana, con lo storico incontro in citt\u00e0 tra il presidente della repubblica francese Charles De Gaulle, il presidente della repubblica italiana Giovanni Gronchi e l'arcivescovo di Milano Giovanni Battista Montini (poi papa Paolo VI). All'evento presenziarono tra gli altri il presidente del senato Cesare Merzagora, il presidente della camera Giovanni Leone ed i ministri Pella, Andreotti e Togni.\nSimboli.\nLa descrizione araldica dello stemma \u00e8 la seguente:\nLa descrizione araldica del gonfalone \u00e8 la seguente:\nLo stemma venne concesso con Regio Decreto del 28 maggio 1933. Esso deriva in sostanza da quello dell'antica e potente famiglia lombarda dei \"da Mazenta\" che ha tratto nome proprio da questa localit\u00e0 dove vantava numerosi possedimenti, e dal quale lo stemma comunale differisce per il capo dell'impero contraddistinto dall'aquila nera su sfondo oro che rimanda ad uno stretto legame, come altri comuni nell'area, all'Impero ed indirettamente ricorda la concessione dello status di borgo voluta da Arrigo VII nel 1310.\nOnorificenze.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, la famiglia ebrea milanese dei Molho, proprietaria di una fabbrica di minuterie metalliche a Magenta, fu salvata dai propri dipendenti, membri delle famiglie Cerioli e Vaiani. Dapprima fu trovato un alloggio in una cascina isolata, quindi una stanza segreta fu ricavata nel vasto magazzino al primo piano della fabbrica, ove i Molho (genitori e due bambini) poterono rimanere nascosti fino alla Liberazione. Per questo loro impegno di solidariet\u00e0, il 22 dicembre 1997, l'Istituto Yad Vashem di Gerusalemme ha conferito l'alta onorificenza dei Giusti tra le Nazioni ad Angelo Cerioli, alla figlia Dina Cerioli, ai generi Antonio Garbini e Battista Magna e alla cognata Caterina Vaiani.\nMonumenti e luoghi d'interesse.\nArchitetture religiose.\nLa basilica, costruita su idea del prevosto don Cesare Tragella e su progetto di Alfonso Parrocchetti, \u00e8 la chiesa pi\u00f9 ampia della diocesi dopo il duomo di Milano.\nLa prima pietra venne posata nel 1893 e i lavori di costruzione della struttura furono terminati nel 1901 e la monumentale opera venne consacrata il 24 ottobre 1903 dal cardinale arcivescovo Andrea Carlo Ferrari. Nel 1913 venne inaugurata dal Cardinale Ferrari la nuova torre campanaria, e venne dotata di otto campane; asportate dalla milizia fascista nel 1943, un nuovo concerto campanario venne restituito alla comunit\u00e0 il 12 ottobre 1947 in occasione dell'attribuzione del titolo di citt\u00e0 a Magenta.\nI lavori di costruzione della facciata, progettata dall'architetto Mariani, iniziarono nel 1932 e terminarono solo nel 1959 per le difficolt\u00e0 economiche derivate dalla mancanza di fondi e dagli eventi bellici. La facciata venne inaugurata il 4 giugno dello stesso anno dall'Arcivescovo di Milano Giovanni Battista Montini; il 3 marzo 1948 arriv\u00f2 il riconoscimento ecclesiastico da parte del papa Pio XII con l'elevazione della chiesa a Basilica minore.\nL'ingresso centrale \u00e8 dotato di un portale ad arco poggiante su quattro colonne in stile corinzio; nella lunetta che le sovrasta trova posto un bassorilievo raffigurante il battesimo di San Martino, mentre ai lati delle stesse sono collocate nelle rispettive nicchie le statue degli apostoli Pietro e Paolo.\nSopra il portale \u00e8 scolpito il rosone raffigurante la glori del santo ed ai lati di questo sono presenti le statue dei vescovi milanesi S. Ambrogio e S. Carlo Borromeo. L'altare maggiore, progettato dall'architetto Parrocchetti, \u00e8 un'importante opera realizzata con marmi policromi ed una mensa poggiante su quattro colonne di marmo bianco, tra le quali si trova un bassorilievo di metallo raffigurante l'ultima cena ed il ciborio, sormontato da una statua del Cristo risorto.\nTra i numerosi affreschi che arricchiscono la basilica, si ricordano quelli realizzati all'inizio del XX secolo dal professor Valtorta e dai suoi allievi. La cupola viene affrescata invece dal prof. Conconi di Como (nipote del celebre pittore omonimo) negli anni sessanta con profeti maggiori e minori e con i quattro evangelisti. All'ingresso della basilica, una pregevole opera dell'artigiano Corneo supporta l'antico organo realizzato dalla famiglia magentina dei Prestinari, inaugurato nel 1860 e trasferito nella nuova basilica nel 1902.\nLa Basilica possiede un concerto di 8 campane in La2 Maggiore, fuso nel 1964 da Paolo Capanni di Castelnovo ne' Monti (RE).\nLa data di fondazione del Monastero di Santa Maria Assunta dei Padri Celestini di Magenta, non \u00e8 riportata in alcun documento archivistico, tuttavia la fondazione risalirebbe per\u00f2 al XIV secolo e due sono le notizie che lo fanno supporre: nel 1398 il Monastero \u00e8 riportato tra le \"domus\" della Pieve di Corbetta come \"Ecclesia Sanctae Mariae Celestinorum de Mazenta\". La costruzione del campanile, caratterizzato da una meridiana, risalirebbe invece alla fine del XV secolo. La volta dell'unica navata, crollata in parte nel 1937, \u00e8 stata rifatta negli anni 1938-1939; la facciata \u00e8 del 1938. La chiesa \u00e8 famosa soprattutto per due tavole di Ambrogio da Fossano, detto il Bergognone, datate 1501 e conservate nella terza cappella a sinistra, entrando.\nLa chiesa possiede un concerto di 5 campane in Fa3 Maggiore, fuso nel 1951 da Carlo Ottolina di Seregno (MB).\nDefinita popolarmente \"Chiesa di San Rocco\", la sua origine risale alla seconda met\u00e0 del XV secolo. La facciata, piuttosto semplice, \u00e8 articolata verticalmente su tre piani e completata ai lati del timpano da due obelischi barocchi. La navata interna \u00e8 coperta da una volta a botte, suddivisa in tre campate. Il secondo giorno del mese di settembre viene festeggiato il rione di S.Rocco, quartiere adiacente all'omonima Chiesa, mentre il 16 agosto si tiene la locale fiera dedicata al culto del Santo.\nLa chiesa possiede un concerto di 5 campane in Lab3 Maggiore, le cui tre maggiori sono state fuse nel 1953 da Roberto Mazzola di Valduggia (VC); mentre le due minori sono state aggiunte, sempre dal Mazzola, nel 1987.\nDal 2017 \u00e8 divenuta sede anche della parrocchia ortodossa di San Nicola per la comunit\u00e0 ortodossa magentina.\nMeglio conosciuta con il nome di \"Chiesa di San Girolamo Emiliani\", la struttura del tempio cristiano risale ad epoche moderne: la prima pietra dello stabile, venne posta il 29 giugno 1963 dal vicario episcopale mons. Giuseppe Schiavini e la struttura risultava gi\u00e0 terminata nel 1965 quando il cardinale milanese Giovanni Colombo, il 10 settembre, la dedic\u00f2 ai Santi Giovanni Battista e Girolamo Emiliani (patrono della congregazione dei Padri Somaschi), affidandone nel contempo la gestione proprio ai padri somaschi che gi\u00e0 nella vicina Corbetta godevano di un radicato centro d'influenza. La chiesa venne ufficialmente consacrata solo il 28 settembre 1980 per mano del cardinale Carlo Maria Martini. La struttura interna, realizzata in grandi campate in cemento armato, si presenta ampia e spaziosa, caratterizzata da una grande navata centrale e da due piccole navate laterali, decorate con finestre dipinte con scene religiose.\nLa chiesa accoglie anche dodici grandi quadroni che rappresentano la vita di San Girolamo Emiliani. Sempre nell'arte pittorica, di dimensioni imponenti (quasi 8 metri di altezza) \u00e8 il dipinto della Cena di Emmaus (Luca 24) che campeggia sopra l'altare maggiore. Sotto la Chiesa si trova l'Oratorio, che dal 2004 \u00e8 inserito con gli altri oratori della Citt\u00e0 nella Unit\u00e0 di Pastorale Giovanile di Magenta.\nLa chiesa della Sacra Famiglia, rappresenta un altro dei nuovi edifici di culto presenti in Magenta. La posa della prima pietra della cappella, avvenne il 10 maggio 1987 e lo stabile venne inaugurato al culto gi\u00e0 il 29 ottobre 1988. La funzione del nuovo edificio era quella di sopperire alle esigenze spirituali del nuovo quartiere che proprio in quegli anni andava sorgendo nell'area. Attiguo alla chiesa \u00e8 stato anche eretto un oratorio per i giovani del quartiere, dedicato al cardinale milanese Alfredo Ildefonso Schuster.\nL'interno della chiesa presenta una struttura ad un'unica navata con soffitto a vela che culmina in un timpano sul quale si trova una finestra a croce che prende luce da un'apertura sovrastante. L'altare, in marmo, \u00e8 posto in un presbiterio semicircolare sostenuto da colonne e corredato da una grande vetrata retrostante, gittante sul parco retrostante, caratterizzato dalla forte presenza di abeti.\nLungo le pareti della chiesa si trovano anche numerose vetrate policrome a soggetti sacri realizzate da artisti locali che danno ampia luce all'interno della struttura. Di fianco al portone d'ingresso si trova anche una piccola cappella dedicata appunto alla Sacra Famiglia dove trovano posto una statua di Ges\u00f9, una della Madonna e una di San Giuseppe.\nLa chiesa viene citata gi\u00e0 nel 1560 quando san Carlo Borromeo, in occasione di una sua visita pastorale nella parrocchia di Magenta (allora parte della Pieve di Corbetta), denunci\u00f2 lo stato di abbandono in cui vessava un antico oratorio dedicato a san Biagio, ormai ridotta ad un altare ligneo improvvisato ed alla totale mancanza di pavimento sostituito con terra battuta. Nel 1601, dopo la visita del vicario generale dell'arcidiocesi di Milano che aveva constatato come la chiesa fosse ancora in pessime condizioni, venne dato l'ultimatum per demolirla oppure restaurarla e restituirla al culto dei magentini.\nLa situazione dell'oratorio \"campestre\" peggior\u00f2 negli anni seguenti ma la struttura rimase in piedi sino al 1636 quando l'oratorio viene nuovamente riedificato a spese dell'Abate Faustino Mazenta, che aveva incaricato del restauro il \"Mastro di Muro\" Giuseppe Chiovetta (l'evento \u00e8 ancora oggi ricordato da una lapide interna). L'opera di restauro e la costruzione di una sagrestia, sono ampiamente elogiati in una visita pastorale del 1644. In questa occasione vengono menzionate due tavole di Melchiorre Gherardini ancora oggi presenti nell'oratorio.\nLa chiesa di San Biagio non subisce alcun mutamento architettonico sino al 1879, anno in cui il marchese Giuseppe Mazenta, morendo, lascia in eredit\u00e0 sia la chiesa che l'edificio del cappellano con annesso giardino all'Ordine delle Figlie della Carit\u00e0 Canossiana, affinch\u00e9 vi possano edificare un convento. Si deve all'iniziativa di questo ordine l'attuale conservazione dell'edificio, come pure la conservazione dell'antica tradizione di esporre al bacio dei fedeli le reliquie del santo.\nLa cappella dell'Istituto delle Madri Canossiane venne realizzata nell'ultimo quarto del XIX secolo, e cio\u00e8 quando venne eretto l'istituto delle Madri Canossiane con un lascito da parte del marchese Mazenta, per dare maggior spazio alle monache ed alle alunne dell'istituto per la celebrazione della messa quotidiana.\nL'oratorio ha forme semplici con decorazioni dai colori sfumati ed all'interno si trova la pala d'altare con una deposizione di Angelo Inganni.\nUbicato attualmente all'interno di un cortile dell'odierna via Roma, l'oratorio dedicato a san Francesco venne fatto edificare a partire dal 1662 su iniziativa del parroco don Francesco Pusterla e su progetto dell'architetto Pietro Giorgio Rossone. Da una visita pastorale del 1706, l'edificio risultava di forma quadrata, con un pavimento in laterizi e un soffitto voltato. Accanto all'oratorio si trovava un piccolo campanile a una sola campana e la casa del fondatore. Alla morte del fondatore della cappella, come precisato da lui stesso nel suo lascito testamentario, l'eredit\u00e0 e l'onere di gestire la conduzione della chiesa sarebbe spettata ai suoi nipoti della famiglia Monti ed all'estinzione della loro linea si sarebbe dovuto provvedere alla nomina di un cappellano. La situazione rimase tale sino all'estinzione, nel 1857, dell'ultimo degli eredi della famiglia Monti, a seguito della quale si accese una lite per il possesso della cappellania e dei benefici ad essa collegati che venne infine assegnata alla famiglia Bertoglio sino al 1870 quando pass\u00f2 alla famiglia Crivelli. Attualmente, l'oratorio rimane di propriet\u00e0 privata.\nArchitettonicamente, la struttura \u00e8 rimasta immutata dal XVII secolo: l'altare, addossato al muro del presbiterio, presenta ai lati due finestrelle con archi a sesto acuto che si affacciano sul giardino che un tempo era di propriet\u00e0 della famiglia Pusterla. Sopra la mensa, si trova un quadro seicentesco raffigurante una \"Madonna con bambino e san Francesco d'Assisi\". Il presbiterio \u00e8 separato dalla navata da una balaustra in marmo rosso con intarsi di marmo nero. Nella cappella si trova anche un ritratto del fondatore, ascrivibile al XVII secolo.\nArchitetture civili.\nIl Palazzo Crivelli Pecchio Martinoni \u00e8 oggi uno degli esempi di palazzo cittadino conservati nel pieno centro della citt\u00e0. Attualmente occupato dagli uffici comunali, esso conserva la tipica struttura a \"U\" che rappresenta la parte pi\u00f9 antica del complesso degli uffici, che \u00e8 ubicata tra piazza Formenti, via IV giugno e via Volta, risalente alla prima met\u00e0 del XVII secolo.\nNel 1701 si sa che la casa fu portata in dote dall'ultima discendente della famiglia magentina dei Crivelli, al marito il conte Pecchio. La casa pass\u00f2 successivamente (1783) alla famiglia Martignoni che la vendette all'amministrazione comunale di Magenta nel 1898, dopo aver saputo che quest'ultima era alla ricerca di un luogo adeguato ove trasferire il municipio cittadino.\nGli stabili vennero in quell'epoca suddivisi con due destinazioni diverse: l'antica filanda annessa alla casa divenne sede di una Scuola Elementare (rimasta attiva sino al 1983 ed oggi sostituita dal Liceo classico, linguistico, scienze umane e musicale \"S. Quasimodo\"), mentre il palazzo vero e proprio venne riservato a sede del Comune di Magenta.\nL'area antistante il palazzo comunale, \u00e8 stata trasformata nel 2009 in un grande \"salotto all'aperto\" con l'apposizione di una nuova pavimentazione piastrellata con molte piante e panchine, il che ha consentito di rivalutare l'area come luogo d'incontro della popolazione magentina.\nEdificata nel XV secolo nel suo nucleo originario, \u00e8 uno dei pi\u00f9 significativi esempi di casa nobiliare di Magenta. Sebbene modificata parzialmente nel corso del Settecento, la costruzione conserva alcuni tratti tipici dell'architettura rinascimentale come le monofore in cotto, il rivestimento murario losangato e una bellissima cappa di camino sporgente (una delle poche rimaste originali; un altro raro esempio lo si pu\u00f2 ammirare nella vicina citt\u00e0 di Corbetta nella Villa Pisani Dossi). La casa \u00e8 stata completamente ristrutturata nel 1976. Sorge in Via Mazzini.\nEdificato nella seconda met\u00e0 del XVIII secolo, palazzo Morandi \u00e8 costituito dal tipico schema a corte con una facciata barocca movimentata dalla presenza di finestre e balconi in stile che danno sull'antistante Via Garibaldi. Curiosa \u00e8 l'area del portone che viene sovente ricordata per la presenza di ricche stuccature tipiche del barocchetto, decorate con colori brillanti che sono stati ritrovati sotto le successive ridipitture in occasione dei recenti restauri che hanno interessato la struttura.\nL'attuale edificio di Casa Passoni, edificato a partire dal XIV secolo, \u00e8 una mutata testimonianza di quella che doveva la residenza della locale comunit\u00e0 dei Padri Celestini a Magenta, proprio di fianco alla chiesa dell'Assunta da loro fatta erigere nel medesimo periodo.\nLa palazzina, che oggi ha perduto completamente l'aspetto trecentesco, \u00e8 stata fortemente alterata a partire dal Settecento quando \u00e8 divenuta abitazione privata. Essa \u00e8 contraddistinta da una planimetria pressoch\u00e9 lineare, di due piani fuori terra, con un corpo sopralzate al centro. \u00c8 a corpo doppio con muratura portante in mattoni pieni intonacata. Al piano terra l'ampio portone d\u00e0 accesso ad un portico sul giardino a tre fornici con coperture in cotto.\nIl nucleo principale della villa risale al XVI secolo e la struttura venne edificata per volere della famiglia Melzi d'Eril, conti di Magenta che divennero feudatari di questo borgo. La villa venne mantenuta come sede principale della famiglia essenzialmente sino alla fine del XVIII secolo quando Francesco III Melzi d'Eril, IX conte di Magenta, divenuto dapprima presidente della Repubblica Cisalpina e poi fervido sostenitore di Napoleone in Italia non ottenne anche il ducato di Lodi, il che pose il suo interesse verso altri centri della politica lombarda. La struttura sorge in Via Roma.\nVilla Naj-Oleari venne costruita all'inizio del Novecento come abitazione per la famiglia Naj-Oleari, proprietaria dell'omonimo stabilimento tessile che aveva sede a Magenta, nei pressi della villa stessa.\nIl complesso residenziale, secondo lo schema primo novecentesco, era una struttura a villino di forme classiche neorinascimentali, in pietra, affrescato al suo interno ed immerso in un grande parco.\nDonata al comune di Magenta, la villa \u00e8 stata sede della biblioteca comunale ed oggi \u00e8 utilizzata come sede della Proloco cittadina.\nLa villa, annualmente, il giorno prima della ricostruzione storica che commemora la Battaglia di Magenta, ospita l'allestimento degli accampamenti dei figuranti in uniforme.\nLe prime notizie della villa risalgono al 1664 quando l'edificio, gi\u00e0 di propriet\u00e0 della famiglia Borri di Corbetta, fu ipotecato a favore di Clara Pedra Borgazzi a garanzia dei numerosi debiti che Francesco Borri aveva contratto nei confronti della nobildonna milanese. Nel 1690 Maddalena Borri, erede di Francesco, cedeva definitivamente la propriet\u00e0 a Carlo Domenico Borgazzi, figlio ed erede di Clara Petra, assieme ad altri beni al fine di estinguere il debito accumulato dal padre.\nL'edificio, disposto su due piani, si articolava su pi\u00f9 corpi di fabbrica.\nNel 1723, in occasione del catasto voluto da Carlo VI, fu stesa la prima carta catastale di Magenta dove gi\u00e0 risultava chiaramente la costruzione.\nPersonaggio di spicco che abit\u00f2 la villa fu donna Maria Porro Lambertenghi, moglie di Giovanni Giacobbe (padre), figlia del marchese Giberto Porro Lambertenghi che ebbe come precettore Silvio Pellico.\nQuartier generale austriaco durante la battaglia del 1859 venne assaltata dai franco - piemontesi nel tentativo di scuotere il comando avversario. Mentre tutta la villa \u00e8 stata recentemente ristrutturata, la facciata sul giardino, conserva infatti ancora oggi i fori dei proiettili e delle cannonate dello scontro. La villa \u00e8 stata decorata dal pittore Giacomo Campi e contiene pregevoli lavori.\nNel 1935 la villa fu acquistata da comune e nello stesso anno vennero abbattuti i corpi di fabbrica adiacenti alla via 4 giugno e l'ala anticamente occupata dal torchio. Di quest'ultima fu risparmiata solo la bassa parete con l'ampia arcata attraverso la quale si accedeva ad una palestra coperta per i balilla, costruita dal 1936.\nLa villa \u00e8 attualmente sede delle associazioni storiche magentine, apprezzato centro e motore delle iniziative culturali della citt\u00e0.\nSita in via Garibaldi al n.91, la struttura ha origini piuttosto antiche. Di certo, si sa che tra il XVI ed il XVII secolo essa era compresa entro le propriet\u00e0 della famiglia Medici, i quali successivamente la vendettero ad altri proprietari, sin quando non vi si instaur\u00f2 nel 1908 il \"Forno Cooperativo Ambrosiano\", centro direzionale dei lavori agricoli dell'area.\nLa cosiddetta Casa Spreafico Martinoni consiste in un complesso di tre edifici cinquecenteschi situati in via Garibaldi che, in tempi diversi, vennero acquistati dalle famiglie Spreafico e Martinoni. La struttura originaria \u00e8 stata ad oggi parzialmente variata dalle aggiunte ottocentesche.\nSita anch'essa in via Garibaldi, la Casa Croce Piazza Lombardi venne edificata nel XVII secolo e successivamente ampliata col passare dei secoli. Variazioni significative provengono alla struttura dal XIX secolo quando la famiglia Frigerio, proprietaria degli stabili, adibisce alcuni locali rustici interni alla produzione della seta attraverso l'allevamento dei bachi da seta, avviando una produzione familiare.\nL'edificio, ubicato in via Roma, n. 18, ha una pianta rimasta pressoch\u00e9 identica all'originale, risalente con tutta probabilit\u00e0 al Seicento. L'edificio \u00e8 stato per generazioni la residenza della famiglia di Santa Gianna Beretta Molla.\nDi Casa Miramonti, si sa che nel XVII lo stabile era compreso nelle propriet\u00e0 della famiglia Crivelli (e spettava come diritto al beneficiario dell'Abbazia di Santa Maria della Pace di Milano). La famiglia Miramonti acquist\u00f2 lo stabile nel XVIII secolo nel 1700 trasformandone i locali rustici in locali d'abitazione. La casa si trova tra via Pretorio (la cosiddetta \"piasa di p\u00fcj\") e via Manzoni.\nLa costruzione risale al XVII secolo e la denominazione di Casa Albasino gli pervenne nel 1713 quando i proprietari dello stabile, la famiglia De Zecchi, lasci\u00f2 in eredit\u00e0 la propriet\u00e0 alla famiglia Albasino, che successivamente frazion\u00f2 la propriet\u00e0 per esigenze d'eredit\u00e0. Una parte dell'abitazione signorile \u00e8 stata recentemente ristrutturata.\nIl complesso di Casa De Ambrosis, consiste in un blocco di due edifici situati lungo la via Garibaldi ed acquistati nel 1704 dal nobile Francesco Antonio De Ambrosis che si preoccup\u00f2 non solo di ampliare le strutture, ma anche di adornarle con elementi strutturali e decorativi. Malgrado questo, l'aspetto attuale ha risentito degli influssi di ristrutturazione ottocenteschi.\nEdificata con tutta probabilit\u00e0 nel Settecento, divenne la sede principale delle abitazioni dei Crivelli prima e dei Redenaschi poi.\nNel XIX secolo sub\u00ec i mutamenti pi\u00f9 radicali che fecero divenire lo stabile una vera e propria villa residenziale. In questa fase la palazzina fu in tutto e per tutto dei gioiellieri e commercianti Brocca di Milano, che risiedettero in questo luogo in maniera sporadica nei primi del 1800, destinando lo spazio soprattutto a residenza estiva ed a ricovero per artisti come il catalano Pelegrin Clav\u00e9 y Roque, o Eugenio Landesio e Giuseppe Molteni, pittore quest'ultimo che venne proprio \"lanciato\" dai Brocca stessi nel mondo dell'arte.\nLa villa fu sede di molti eventi pubblici da quando un Brocca divenne sindaco di Magenta, come ad esempio il banchetto/rinfresco del 1895 in occasione dell'inaugurazione del monumento a Mac Mahon, o ancora la festa per il passaggio nel 1910 della pioniera dell'auto Harriet White Fisher (impegnata in un giro del mondo in automobile). Nel 1950 lo stabile fu venduto, lottizzato ed in parte acquistato dal Comune di Magenta. Attualmente la casa \u00e8 sede dell'AVIS cittadina e di altre associazioni di volontariato del territorio, oltre che di un asilo nido.\nCol nome di Casa Monti, si identificano oggi una serie di edifici collocati lungo via 4 giugno, all'angolo con Piazza Liberazione e via Roma. Questi stabili vennero edificate nella prima met\u00e0 del XVIII secolo e vennero istituite come beneficio della chiesa milanese di San Francesco, divenendo in seguito propriet\u00e0 della famiglia Monti. All'interno del complesso si trova ancora oggi la base di una cappella che un tempo ivi sorgeva, dedicata a San Francesco.\nCome indica il nome stesso, questa abitazione sita in via 4 giugno, era un tempo di propriet\u00e0 del Monastero dei Santi Cosma e Damiano alla Scala, che sorgeva a Milano, nei pressi dell'area dell'attuale teatro omonimo. A partire dal 1750 la parte inferiore dell'abitazione divenne abitazione privata, mentre la loggia venne murata per ricavarne altri locali d'abitazione.\nVilla Stoppa-Colombo (detta semplicemente \"Villa Colombo\") \u00e8 un villino costruito nella prima met\u00e0 del XX secolo, presso la stazione ferroviaria.\nLa struttura si presenta come uno corpo centrale sviluppato su tre piani e munito di torretta belvedere corredata da trifore.\nIl complesso \u00e8 inserito all'interno di una vasta cornice di verde pubblico che oggi \u00e8 stato adibito a parco per la cittadinanza.\nLa villa venne eretta per volere della famiglia Stoppa, commerciante locale, e poi donata al comune di Magenta nel 1997 dalla signora Stoppa al fine di erigervi un asilo comunale per il quartiere (progetto in seguito decaduto).\nOggi il villino, gestito dall'Associazione Gris\u00f9, \u00e8 sede di numerose associazioni come l'Associazione Nazionale Carabinieri, l'Associazione Culturale \"Ragazzi di Magenta\" e del Gruppo Scout Magenta 1\u00b0, oltre ad essere sovente sede di mostre e convegni.\nAltro.\nNon lontano dalla linea ferroviaria Milano-Torino, si trova un sacrario dedicato ai caduti della battaglia di Magenta, scontro armato avvenuto il 4 giugno 1859 durante la seconda guerra d'indipendenza italiana.\nLa struttura, costruita in un grande parco, \u00e8 costituita da un massiccio obelisco alto 35 metri e largo 8 alla base. \u00c8 composta da quattro facciate uguali guardanti i quattro punti cardinali. L'architetto fu il milanese Giovanni Brocca. I lavori, cominciati nel 1861, vennero terminati nel 1872 quando tutte le ossa dei combattenti sparse lungo l'alzata della ferrovia, vennero raccolte e collocate nel sotterraneo del monumento. Una gradinata in pietra beola conduce alle porte d'ingresso: la base \u00e8 di pietra greggia di Moltrasio, detta nobile, mentre il corpo dell'obelisco \u00e8 rivestito di pietra d'Angera, una variet\u00e0 giallognola. Gli stipiti delle porte e le finestre e dei bassorilievi sono in pietra di Viggi\u00f9. Su ogni facciata il primo bassorilievo presenta emblemi militari, il secondo cinque corone d'alloro con le iscrizioni:\nUna finestrella circolare sta in cima all'edificio che \u00e8 coperto di pietra beola. Si accede all'interno per quattro porte sormontate da una figura di donna che distribuisce corone d'alloro. L'interno ha forma di croce latina: le pareti sono ricoperte di lapidi di bronzo con i nomi dei caduti francesi. Una speciale \u00e8 riservata al generale Espinasse, morto poco dopo la battaglia, un'altra \u00e8 riservata al generale Cl\u00e9r, morto nel combattimento a Pontevecchio. Le lapidi vennero fuse a Milano, mentre la volta rappresenta un cielo stellato. Nel mezzo del pavimento si apre un foro circolare: da esso si scende nella cripta sotterranea le cui pareti sono tappezzate da ossa umane. Il numero di teschi passa i cinquemila. Due scheletri occupano una parte del suolo: quello di un ungherese e quello di uno zuavo francese. Una scala praticata nello spessore del pilastro, conduce alla sommit\u00e0 dell'edificio da dove si pu\u00f2 osservare il panorama della citt\u00e0.\nIl complesso venne inaugurato nel 1904 da Vittorio Emanuele III, alla presenza delle pi\u00f9 alte autorit\u00e0 di governo e del sindaco di Magenta dell'epoca, il comm. Brocca. Nel 2009, in occasione dei 150 anni della battaglia, \u00e8 stato completamente ristrutturato con il parco circostante.\nIl Museo della battaglia di Magenta \u00e8 uno spazio espositivo dedicato alla battaglia di Magenta. \u00c8 ospitato all'interno di Casa Giacobbe ed \u00e8 visitabile su prenotazione. Venne inaugurato il 23 aprile 2012. Il nucleo originario delle collezioni \u00e8 formato dagli oggetti che la famiglia Giacobbe trov\u00f2 all'interno della propria casa dopo il termine dello scontro: questa dimora fu infatti l'ultimo baluardo austriaco e fu testimone, per tale motivo, dell'assalto pi\u00f9 cruento della battaglia di Magenta. La restante parte delle collezioni \u00e8 costituita da oggetti raccolti sul campo di battaglia dagli abitanti di Magenta poco dopo la fine dello scontro.\nAll'indomani della morte del generale Mac Mahon, il parroco di Magenta, don Cesare Tragella e il sindaco Brocca, dopo aver presenziato alle esequie in Notre Dame a Parigi, prospettarono l'idea di dedicargli un monumento.\nL'opera venne affidata allo scultore cremonese Luigi Secchi che la port\u00f2 a compimento nel 1895, realizzando una statua in bronzo dell'altezza di tre metri. L'architetto Luca Beltrami, gi\u00e0 autore del restauro del Castello Sforzesco di Milano, ha disegnato il piedistallo in pietra di Rezzato (alto tre metri e mezzo), che porta incisi sui tre lati luoghi e date di nascita e di morte del generale e degli altri alti ufficiali.\nAlla cerimonia d'inaugurazione presenziarono rappresentanze italiane e francesi tra cui i rispettivi capi di Stato, Vittorio Emanuele III di Savoia ed \u00c9mile Loubet, occasione nella quale viene per l'appunto coniata una medaglia commemorativa dell'evento, ricavata dalle monete da 1 centesimo italiane, sovrastampate sul retro con l'effigie del presidente francese; sul davanti gi\u00e0 figurava l'immagine di Vittorio Emanuele III.\nIn occasione della commemorazione del 150\u00ba anniversario della battaglia, l'amministrazione comunale ha predisposto che il monumento a Mac Mahon tornasse nella sua posizione originaria, al centro del monumentale viale che conduce ancora oggi all'ossario dei caduti e l'occasione ha consentito anche di riportare la scultura al suo antico splendore attraverso un accurato restauro che interessato anche l'ossario e il parco circostante.\nL'idea del Teatro Sociale Lirico Drammatico si concretizz\u00f2 quando alcuni appartenenti alla \"Societ\u00e0 4 giugno 1859\" acquistarono un terreno del Cav. Luigi Cassola sull'allora Corso Vittoria in Magenta. La maggior iniziativa vide in campo Gianfranco Giacobbe, ma il giorno precedente la prima adunanza degli azionisti, moriva in un incidente a Milano il 30 marzo 1902.\nFu l'avv. Giovanni Giacobbe, suo padre, che per ricordare il figlio e dar corpo ai desideri dei magentini riaccese l'iniziativa con cospicue donazioni. Il progetto fu affidato all'architetto Menni. La prima pietra venne posata il 7 marzo 1903 ed il teatro, inaugurato ufficialmente il 4 giugno 1904, era un tempo considerato l'anticamera del teatro milanese de La Scala. All'inaugurazione intervenne anche il tenore Francesco Tamagno, primo Otello di Giuseppe Verdi, che ne calc\u00f2 per primo il palcoscenico con Adele Borghi ed Emilia Corsi, voci di primo piano della lirica di allora.\nIl soffitto \u00e8 decorato con un grande affresco di Giacomo Campi che rappresenta la visita di Arrigo VII a Magenta (fatto storico realmente accaduto nel 1310 - nel dipinto si pu\u00f2 scorgere anche l'attuale campanile della chiesa di Santa Maria Assunta), sopra il quale si staglia un insieme armonico di nuvole, putti, poeti e l'esaltazione del teatro e delle manifestazioni artistiche ad esso collegate. Vi si distingue anche una rappresentazione della chiesa di Santa Maria Assunta, Dante Alighieri, Virgilio e un simpatico teatrino di marionette intitolato a Giuseppe Verdi.\nIl teatro \u00e8 stato recentemente restaurato nel 2004, in occasione del centenario dell'inaugurazione, e riportato al suo antico splendore con la proposta di una interessante stagione teatrale da rinnovarsi ogni anno, che comprende concerti, opera, brani di operetta e variet\u00e0.\nLa fondazione dell'originaria struttura dell'ospedale, risale al 1876 quando il cav. Giovanni Giacobbe fece un'offerta di 20.000 lire a favore del comune, da spendere entro tre anni, per la costruzione di una struttura ospedaliera a vantaggio dei malati meno abbienti del comune. A questa azione benevola, si affianc\u00f2 l'opera del Marchese Giuseppe Maria Mazenta, che proprio in quello stesso anno don\u00f2 uno dei propri terreni, denominato \"Vigna Rossa\" per l'erezione del complesso ospedaliero. Il 2 dicembre 1877 venne posata la prima pietra dell'ospedale e il 25 luglio 1880 l'opera venne ufficialmente inaugurata anche se come semplice ambulatorio. Fu a partire dal 1896 che, grazie al benestante Giuseppe Fornaroli (deceduto in Milano, lasciando il proprio patrimonio all'ospedale ed all'asilo infantile di Magenta), che si pot\u00e9 compiere l'opera definitivamente. La struttura venne ampliata nel 1904 per dare spazio a nuove esigenze per i malati, sino agli anni settanta quando la struttura originaria venne dichiarata incapace di ospitare nuove degenze e la sede dell'ospedale venne costruita ex novo in un'area pi\u00f9 consona. Lo stabile rimase pressoch\u00e9 abbandonato allo stato di rudere sino in tempi recenti quando parte di esso \u00e8 stata ristrutturata e in gran parte abbattuta per far spazio ad una struttura medica per l'accoglienza degli anziani e per l'elaborazione di alcune analisi.\nCon il nome di Cappella votiva si indica oggi a Magenta il piccolo tempietto dorico costruito dall'architetto magentino Ugo Maria Sommaruga nei pressi del locale camposanto, dopo una lunga infilata di 220 cipressi, a ricordare i caduti che la citt\u00e0 di Magenta ha avuto nella Prima Guerra Mondiale. Il Monumento alla Vittoria, posto nell'attuale Piazza Vittorio Veneto, \u00e8 un altro monumento ai caduti della Prima Guerra Mondiale, pregevole opera scultorea in bronzo dell'artista Giannino Castiglioni, consistente in un enorme blocco di pietra sul quale sta un altrettanto imponente gruppo bronzeo rappresentante appunto la divinizzazione della Vittoria. Entrambi i monumenti vennero inaugurati da Vittorio Emanuele III il 26 aprile 1925.\nIn occasione della giornata per l'Unit\u00e0 Nazionale delle forze armate, gli Alpini hanno donato un monumento che ricorda i martiri delle foibe e le vittime dell'esilio giuliano dalmata dopo il 1945.\nL'antico cimitero della citt\u00e0 di Magenta era posto in prossimit\u00e0 della vecchia chiesa di San Martino, presso l'attuale Piazza Kennedy, da cui venne spostato nella locazione attuale probabilmente gi\u00e0 in forza dell'Editto di Saint-Claude del 1804, ordine emanato da Napoleone Bonaparte che prevedeva che le sepolture fuori dai centri abitati per evitare l'insorgere di malattie ed infezioni. Il cimitero napoleonico fu quello che venne assaltato dalle truppe austriache nel disperato tentativo di difendere la posizione del magentino durante la Battaglia di Magenta del 1859.\nA fine Ottocento, ad ogni modo, si rese necessario un ampliamento in particolare per la costruzione delle molte cappelle che ancora oggi si possono trovare al suo interno. Il complesso venne ulteriormente ampliato per intervento dell'architetto Ugo Maria Sommaruga nella prima met\u00e0 del Novecento.\nNata come residenza di caccia di Vittorio Emanuele II nella seconda met\u00e0 dell'Ottocento, la tenuta \"La Fagiana\" si trova sul territorio del comune di Magenta, in localit\u00e0 Ponte Vecchio. Vasta 1574 ettari (15,74\u00a0km\u00b2) ed estesa per una lunghezza di pi\u00f9 di dieci chilometri sulla sponda sinistra del Ticino, da Casate a Robecco sul Naviglio, \u00e8 divenuta una delle pi\u00f9 importanti riserve della zona arricchendosi di numerosissime specie arboree e faunistiche. Al suo interno si trova un interessante Museo del Bracconaggio che racconta in parte la storia della caccia nel Ticino dal XV secolo sino ai giorni nostri. Le zone boschive sono corredate di stupendi viali per il passeggio e per le uscite in bicicletta.\nLa Saffa (Societ\u00e0 per Azioni Fabriche Riunite Fiammiferi) \u00e8 stata un'azienda produttrice di fiammiferi tra le pi\u00f9 importanti d'Italia e d'Europa. Attiva per 130 anni, dal 1871 al 2001, ha prodotto, oltre a fiammiferi di ogni tipologia, una linea di mobili disegnati da Gi\u00f2 Ponti e accendini per Cartier. \u00c8 stata a lungo diretta dall'ingegner Pietro Molla, marito di santa Gianna Beretta Molla. Dopo la dismissione definitiva dello stabilimento, nel 2001, parte dell'archivio della SAFFA \u00e8 stato recuperato e salvato dal macero grazie ad un ex dipendente.\nLa scuola dell'infanzia \"Agostina De Andrea Giacobbe\" viene fondata nel 1895, come asilo infantile, grazie alla donazione della famiglia Giacobbe e riconosciuta nel maggio dello stesso anno dal Re Umberto I come Ente Morale, con il compito di accogliere ed educare i bambini pi\u00f9 poveri del comune. Nel 1908 viene acquistata una villa a Pontevecchio, e nel 1914 inizia il primo anno scolastico nella frazione. Dal 1926 al 2000, chiamate da don Tragella, sono presenti le Suore della Carit\u00e0 di Ivrea con compiti educativi. Nel 1969 la prima sede del 1895 fa posto all'attuale plesso in via S. Crescenzia. Dal 1990 \u00e8 istituzione di diritto privato gestita da un'associazione di genitori. Diviene scuola paritaria ed entra in convenzione con il comune di Magenta.\nNel 2015, in occasione dei 120 anni di fondazione, le viene riconosciuto il San Martino d\u2019oro della citt\u00e0 di Magenta.\nEventi e cultura.\nSul territorio operano poi una serie di associazioni per la promozione del territorio come la Pro Loco o l'associazione giovanile \"Ragazzi di Magenta\" che annualmente organizza l'evento \"MAGENTART\", una delle maggiori adunanze dell'area di talenti artistici, letterati e musicali. Tra i cinema cittadini, particolarmente attivo \u00e8 il \"Cinema Teatro Nuovo\" che, su iniziativa dell'Associazione Culturale Ariel, nel 2005 ha avviato la rassegna teatrale \"Ti Racconto Un Libro\", ciclo annuale di narrazioni teatrali dedicate a grandi romanzi, premiata sin dalla prima edizione con una straordinaria presenza di pubblico.\nAttivit\u00e0 musicali.\nNonostante la grandezza del comune, ci sono molte associazioni cittadine si occupano di musica: tra queste la \"Maxentia Big Band \", il \"Coro civico\", la fanfara dei bersaglieri \"Nino Garavaglia\" e l'\"orchestra Citt\u00e0 di Magenta.\nSono inoltre presenti tre bande cittadine centenarie: la Banda Civica di Magenta, la banda \"4 giugno 1859\" e la banda \"Santa Cecilia\" di Ponte Vecchio di Magenta.\nIstruzione.\nNella citt\u00e0 sono presenti scuole di diverso ordine e grado. Partendo dalle scuole materne ed elementari, \u00e8 possibile giungere fino al termine dell'istruzione media superiore.\nTra le scuole della citt\u00e0 \u00e8 possibile ricordare:\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2019 la popolazione straniera residente era di persone, costituenti l'11,5% della popolazione totale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nNel comune \u00e8 relativamente diffuso il dialetto milanese, mentre \u00e8 molto presente il dialetto corbettese che differisce dal primo in pi\u00f9 punti. Come tutti i dialetti lombardi occidentali, anche il corbettese \u00e8 sostanzialmente una lingua romanza derivata dal latino. In esso vi \u00e8 chi trova tracce delle lingue dei popoli anteriori alla latinizzazione della regione, in particolare l'antico ligure e il gallico parlato dai Celti..\nReligione.\nLa maggioranza della popolazione \u00e8 cattolica. L'immigrazione di cittadini comunitari ed extra-comunitari ha portato all'insediamento di minoranze di musulmani e ortodossi.\nNel comune sono presenti 5 parrocchie cattoliche appartenenti all'arcidiocesi di Milano. La chiesa pi\u00f9 antica e di maggior rilievo \u00e8 indubbiamente la basilica di San Martino.\nEconomia.\nLa citt\u00e0 di Magenta deve gran parte del proprio sviluppo post-bellico alla presenza di molte industrie che vi hanno sedi distaccate o principali. Nella zona ovest e nord, si sono sviluppate due aree industriali distinte con attivit\u00e0 commerciali annesse, tra cui le pi\u00f9 note sono certamente la Novaceta, il Pastificio Castiglioni e la Molho Leone ferri zincati (prodotti per cancelleria e graffette).\nAltre ditte si occupano della lavorazione del legno e della produzione di salumi ed insaccati.\nLe principali attivit\u00e0 economiche sono:\nInfrastrutture e trasporti.\nStrade.\nMagenta \u00e8 attraversata dalla strada statale 11 Padana Superiore.\nFerrovie e tranvie.\nLa stazione di Magenta \u00e8 posta sulla ferrovia Torino-Milano ed \u00e8 servita dai collegamenti denominati S6 del servizio ferroviario suburbano, svolti da Trenord nell'ambito del contratto di servizio stipulato con la Regione Lombardia.\nDal 1880 al 1957 la citt\u00e0 ospit\u00f2 inoltre il capolinea occidentale della tranvia Milano-Magenta, altrimenti nota col soprannome di \"Gambadelegn\".\nMobilit\u00e0 urbana.\nLa citt\u00e0 \u00e8 servita da autolinee interurbane svolte da Stav, Movibus e Autoguidovie.\nSport.\nCalcio.\nLa principale squadra di calcio della citt\u00e0 \u00e8 l'Associazione Calcio Magenta che milita nel girone A dell'Eccellenza Lombardia. \u00c8 nata nel 1945 ed ha sede nello stadio comunale della citt\u00e0, disposto alla periferia del centro abitato con una grande gradinata in grado di ospitare un migliaio di spettatori."}
{"id": "934914", "revid": "1865216", "url": "https://it.wikipedia.org/wiki?curid=934914", "title": "Belvedere (architettura)", "text": "Il belvedere \u00e8 una struttura architettonica, solitamente posta in posizione rialzata o panoramica, cos\u00ec chiamata per le sue aperture, come finestre o portici, verso l'esterno di modo da offrire una visuale gradevole al visitatore.\nCaratteristiche.\nIl belvedere \u00e8 una struttura costruita solitamente nella parte pi\u00f9 alta di un edificio o di un luogo elevato, architettonicamente configurato al fine di mostrare il panorama circostante, il \"bel vedere\" appunto. La struttura, nei tempi moderni, pu\u00f2 essere realizzata sotto varie forme, come una torretta, una cupola, un'altana o una terrazza.\nAd esempio, sul colle che si trova sopra il Palazzo Vaticano, Antonio del Pollaiolo costru\u00ec, per papa Innocenzo VIII, un piccolo padiglione chiamato il \"palazzetto del Belvedere\" (dove \u00e8 collocato il Museo Pio-Clementino). Alcuni anni dopo, Donato Bramante colleg\u00f2 il Vaticano con il Belvedere, a seguito di una commissione di papa Giulio II; con questa modifica, venne creato il cosiddetto \"Cortile del Belvedere\", dove era situata la statua di \"Apollo del Belvedere\".\nIl termine inquadra anche diversi palazzi e castelli situati in posizioni particolarmente suggestive, come il Belvedere di Vienna, progettato Johann Lucas von Hildebrandt, o il Belvedere sul Pfingstberg presso Potsdam."}
{"id": "934915", "revid": "120455563", "url": "https://it.wikipedia.org/wiki?curid=934915", "title": "Alexej von Jawlensky", "text": "Biografia.\nNato da una famiglia di rigide tradizioni militari inizia la carriera di ufficiale raggiungendo il grado di Capitano delle Guardie Imperiali di San Pietroburgo. A 32 anni capisce per\u00f2 che non \u00e8 quella la sua strada. Lascia l'esercito per studiare pittura, ma ormai intollerante alla regole e alle convenzioni abbandona anche l'Accademia russa di belle arti di San Pietroburgo e inizia a viaggiare per l'Europa.\nNel 1896 assieme a Marianne von Werefkin si trasferisce a Schwabing, il quartiere degli artisti di Monaco di Baviera, dove incontra Vasilij Kandinskij e dove entra a far parte della Neue K\u00fcnstlervereinigung. Aderisce al Blaue Reiter, il gruppo di artisti formatosi nel 1911 per iniziativa di Kandinskij e Franz Marc, al quale aderirono anche Paul Klee e August Macke. Allo scoppio del conflitto mondiale si ritira in Svizzera. Dal 1922 vive a Wiesbaden; nel 1929 iniziano i primi disturbi fisici dovuti all'artrite reumatoide. Nel 1930 chiede di avere la nazionalit\u00e0 tedesca, che ottiene nel 1934. Dal 1937 non sar\u00e0 pi\u00f9 in grado di dipingere, ma il suo nome entra nell'elenco degli artisti che il regime nazista boller\u00e0 come arte degenerata.\nCome Marianne von Werefkin, Kandinskij e Klee, fu un seguace della Teosofia.\nAttivit\u00e0.\nJawlensky si distingue per un uso personalissimo del colore, steso a campiture larghe e piatte sulla scia di Matisse, il lavoro del quale ebbe modo di conoscere durante i frequenti soggiorni parigini. Altri riferimenti di Jawlensky sono il folklore e le tradizioni russe, le icone e gli smalti bizantini che lo portano alla stilizzazione degli ultimi volti femminili, il simbolismo religioso dei quali si esprime anche nella scelta dei titoli."}
{"id": "934917", "revid": "287204", "url": "https://it.wikipedia.org/wiki?curid=934917", "title": "Episodi di Settimo cielo (undicesima stagione)", "text": "Lundicesima stagione della serie televisiva Settimo cielo \u00e8 stata trasmessa negli Stati Uniti dal 25 settembre 2006 al 13 maggio 2007 ed \u00e8 la stagione conclusiva della saga dei Camden.\nIn Italia \u00e8 andata onda, in anteprima esclusiva, sul canale satellitare Hallmark Channel dal 16 maggio al 25 luglio 2009 ogni sabato alle 21.00 con un doppio episodio settimanale. Per un errore di programmazione, nella serata di sabato 27 giugno 2009, Hallmark Channel ha mandato in onda lo stesso episodio due volte; tuttavia l'episodio saltato \u00e8 andato poi regolarmente in onda domenica 28 giugno alle 14.00.\nIn chiaro la prima parte della stagione (1-17) \u00e8 andata in onda su Canale 5 dal 1\u00ba luglio 2009 al 24 luglio 2009.\nLa seconda parte della stagione (18-22) \u00e8 andata in onda in prima TV in chiaro dal 23 febbraio 2011 al 25 febbraio 2011 su La 5."}
{"id": "934918", "revid": "287204", "url": "https://it.wikipedia.org/wiki?curid=934918", "title": "Beatrice Caslaru", "text": ""}
{"id": "934928", "revid": "1305772", "url": "https://it.wikipedia.org/wiki?curid=934928", "title": "Entangled", "text": ""}
{"id": "934929", "revid": "95288813", "url": "https://it.wikipedia.org/wiki?curid=934929", "title": "Politica della Danimarca", "text": "Nel Regno di Danimarca il Parlamento \u00e8 eletto a livello internazionale. Il Parlamento Danese (\"Folketinget\") \u00e8 formato da centonovantasette membri eletti ogni 4 anni. Di questi centosettananove membri, 135 sono eletti a livello proporzionale in 17 circoscrizioni elettorali, mentre gli altri 40 sono spartiti in base al numero totale di voti ottenuti da ciascun partito. Le Isole F\u00e6r \u00d8er e la Groenlandia eleggono due Parlamentari ciascuno."}
{"id": "934931", "revid": "110157", "url": "https://it.wikipedia.org/wiki?curid=934931", "title": "Contea di Franklin (Ohio)", "text": "La contea di Franklin, in inglese Franklin County, \u00e8 una contea dello Stato dell'Ohio, negli Stati Uniti. La popolazione al censimento del 2000 era di abitanti. Il capoluogo di contea \u00e8 Columbus. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte centrale dell'Ohio. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nIl territorio \u00e8 prevalentemente pianeggiante. Nell'area centrale scorre da nord a sud il fiume Scioto che riceve da sinistra il fiume \"Olentangy\" a Columbus. Nell'area orientale scorre il fiume \"Alum\" che alimenta nel nord della contea un grande lago artificiale che fornisce a Columbus circa un terzo delle sue riserve idrighe. L'Alum sfocia a sud nel \"Big Walnut Creek\" un affluente del fiume Scioto che alimenta nel nord della contea il bacino della Hoover Dam. Nell'area occidentale scorre il \"Big Darby Creek\" che segna parte del confine con la contea di Madison.\nStoria.\nLa Contea di Franklin venne costituita il 30 aprile 1803.\nLa contea aveva una estensione molto maggiore di quella attuale. Gradualmente ne \u00e8 stato sottratto il territorio con cui sono state istituite altre contee.\nNel 1812 fu fondata Columbus con lo scopo di farne la capitale dello Stato."}
{"id": "934933", "revid": "122246", "url": "https://it.wikipedia.org/wiki?curid=934933", "title": "Catello di Castellammare", "text": "\u00c8 il patrono di Castellammare di Stabia.\nEtimologia.\nProbabilmente il nome Catello deriva dall'ebraico ed \u00e8 legato all'arcangelo Chatel, il cui significato \u00e8 Dio Adorabile. Chatel fu uno dei 69 arcangeli che a seguito del concilio di Roma del 745 e di Aquisgrana del 789 vennero scomunicati in quanto il loro culto da parte della popolazione aveva raggiunto livelli tali da surclassare quelli di Dio: cos\u00ec come avvenuto per gli altri, anche questo nome cadde in disuso, eccetto nell'area stabiese, dove veniva associato alla figura del vescovo Catello. Il nome Catello inoltre ha diverse assonanze con un termine latino che significa cucciolo e con uno del dialetto umbro che significa cane.\nInquadramento storico.\nSi \u00e8 molto discusso sul periodo storico in cui sia vissuto san Catello: pur mancando documenti ufficiali dell'epoca che attestino sulla vita del santo e che la maggior parte del suo operato sia stato tramandato dalla tradizione popolare, nonostante, dopo la sua morte, nei collegi religiosi della citt\u00e0 venivano messe in recita drammi che avevano come tema la vita di Catello e ne enfatizzavano virt\u00f9 e miracoli, talvolta completamente inventati e che col passare degli anni divennero quasi verit\u00e0, si pu\u00f2 affermare che sia vissuto nel VI secolo.\nNel XVII secolo furono avanzate delle ipotesi che Catello sia vissuto nel IX secolo: questa supposizione \u00e8 tuttavia da escludere. Infatti, la prima opera in cui Catello viene menzionato \u00e8 il \"Vita Sancti Antonini Abatis Surrentini\", opera scritta dal cosiddetto Anonimo Sorrentino, un monaco benedettino di Sorrento. Questo testo \u00e8 stato redatto nel IX secolo: l'autore narra di aver parlato con un prigioniero mussulmano e di una battaglia che si svolse nel 845 tra i gaetani, i sorrentini e i napoletani; inoltre attribuisce agli eventi della vita di sant'Antonino, a cui \u00e8 dedicata l'opera e che \u00e8 vissuto nello stesso periodo di Catello, una certa valenza storica, come se i fatti fossero gi\u00e0 avvenuti da molto tempo: se l'Anonimo e Antonino fossero vissuti quasi contemporaneamente di certo ne avrebbe fornito dati pi\u00f9 precisi. Nel testo inoltre vengono menzionati i Longobardi, popolo non ancora convertito al cristianesimo e da cui Antonino scappava, che imperversano nelle zone costiere della Campania nel IX secolo. Per questo motivo \u00e8 da escludere che Catello sia vissuto nel IX secolo, anche se nel \"Vita Sancti Antonini Abatis Surrentini\" viene citato come vescovo e non ancora come santo.\nNel IX secolo inoltre l'oratorio di San Michele, costruito sul monte Sant'Angelo ai Tre Pizzi, comunemente chiamato Molare, godeva gi\u00e0 di una elevata notoriet\u00e0, tanto da risultare il secondo in Italia per importanza dopo quello sul Gargano, e il terzo in Europa, dopo Mont-Saint-Michel in Normandia e il tempio pugliese: \u00e8 quindi impossibile che l'oratorio, edificato da Catello insieme ad Antonino, fosse divenuto cos\u00ec celebre nel giro di pochi anni. Nel 2005 inoltre, sul Molare, nei pressi del luogo dove sorgeva il tempio, venne ritrovato un frammento di un piatto del VII secolo. Sempre a conferma dell'ipotesi che Catello non abbia potuto vivere nel IX secolo \u00e8 il fatto che in quel periodo esisteva gi\u00e0 a Sorrento una chiesa dedicata a sant'Antonino, suo contemporaneo appunto, e che i sorrentini fossero alla ricerca del suo corpo.\nDa escludere che sia vissuto nell'VIII secolo; in questo periodo la chiesa combatteva la proprio battaglia contro quei cristiani che si affidavano a riti pagani: al centro di questi cerimoniali erano spesso gli arcangeli e per tale motivo, a seguito del concilio di Roma del 745 e di quello di Aquisgrana del 789, 69 dei 72 arcangeli vennero scomunicati e il loro culto fu vietato. Anche se l'arcangelo Michele non risulta tra gli scomunicati, sarebbe stato impossibile per Catello costruire l'oratorio dedicato a san Michele al Molare.\n\u00c8 da escludere anche il VII secolo: in tale periodo, dal 600 al 612, era a capo della diocesi stabiese Lorenzo, mentre nel 649 Lubertino. Inoltre nel 645 i Longobardi, sotto Rodoaldo, assediarono Sorrento, mentre nel 685 la zona venne interessata da un'eruzione del Vesuvio: \u00e8 improbabile che l'Anonimo Sorrentino, nel suo scritto, non citi nessuno dei due eventi nella vita di sant'Antonino e quindi di riflesso anche di san Catello.\nAgiografia.\nSecondo la tradizione Catello sarebbe nato nel VI secolo da una famiglia nobile e il suo cognome sarebbe stato Coppola; la prima ipotesi non \u00e8 accertabile: era comunque usanza, nei tempi passati, attribuire a uomini di fede origini nobili. La seconda ipotesi invece \u00e8 totalmente errata, in quanto, in quel periodo, non esisteva ancora l'uso del cognome; \u00e8 probabile che un certo padre Antonio Beatillo, nel 1735, aiutato dai conti Coppola, abbia in qualche modo voluto sdebitarsi verso i propri benefattori, attribuendo al santo protettore di Castellammare questo cognome.\nDiventato sacerdote, Catello dedica il proprio servizio agli abitanti stabiesi. Eletto vescovo della diocesi di Stabia, si trova ad affrontare oltre alle problematiche religiose, in particolar modo eliminare le ultime sacche di paganesimo, presenti soprattutto nelle periferie, anche quelle politiche e amministrative della citt\u00e0. Nel 578 cominciano le invasioni dei Longobardi nell'Italia meridionale. In quel tempo Stabia \u00e8 sotto i Bizantini di Napoli i quali la proteggono dalle continue incursioni longobarde, che ignorando l'arte del navigare, possono attaccare la citt\u00e0 solamente dalla piana del Sarno: \u00e8 probabile che gli abitanti di Stabia, la quale non \u00e8 solidamente protetta da mura come Napoli, insieme al vescovo, si rifugiassero, in cerca di protezione, sul monte Faito, luogo in cui sono presenti sorgenti di acqua ed \u00e8 possibile far pascolare le greggi. La protezione dei Bizantini, a cui si aggiunge la naturale salvaguardia dei monti e del mare, porta a Stabia il sopraggiungere di numerosi profughi che fuggono dalle violenze dei Longobardi; il vescovo li accoglie prima in citt\u00e0, poi, per dare loro ulteriore protezione, li nasconde in montagna, provvedendo al loro approvvigionamento quotidiano: grazie a questo evento Catello viene ricordato come il protettore dei forestieri. Si prodiga inoltre inviando ai capi longobardi monete, oro, oggetti preziosi e arredi per liberare i prigionieri caduti nelle mani nemiche.\n\u00c8 con un gruppo di profughi che giunge a Stabia, probabilmente insieme ad altri confratelli, Antonino, un monaco benedettino, con cui Catello stringe una forte amicizia. Questo evento \u00e8 da collocare prima del 591, anno in cui i benedettini si insediano sull'isola di Capri: era solito infatti che i benedettini chiedessero ospitalit\u00e0 ad altri monaci dello stesso ordine ed essendo quello di Capri l'unico monastero della zona \u00e8 improbabile che Antonino non avesse chiesto aiuto ai suoi confratelli, tra l'altro profughi anche loro. Questo evento ci permette di datare il vescovato di Catello in un periodo compreso tra il 568, anno di arrivo dei Longobardi, e appunto il 591. Catello, insieme ad Antonino, sovente si rifugia sul monte Faito, al tempo chiamato Gauro o Aureo, in preghiera e meditazione: la cavit\u00e0 dove sono soliti rifugiarsi, nei pressi di una zona chiamata Portaceli, prender\u00e0 poi il nome di grotta di San Catello. Secondo la tradizione, una notte, l'arcangelo Michele appare in sogno a Catello e Antonino, ordinando loro di costruire un tempio in suo onore: i due vedono ardere un cero sulla sommit\u00e0 del Molare ed \u00e8 l\u00ec che decidono di costruire un oratorio. San Michele approva l'opera attraverso vari prodigi; si narra infatti che durante uno degli attacchi di Satana contro Catello e Antonino, l'arcangelo sia venuto in loro difesa e Satana infuriato abbia dato un calcio ad un masso, facendolo precipitare a valle e imprimendo la sua impronta: questo luogo \u00e8 conosciuto come \"Ciampa del diavolo\". La realt\u00e0 storica invece potrebbe essere che Antonino e i suoi confratelli abbiano bisogno di un luogo dove seguire la loro regola in tranquillit\u00e0: iniziano quindi la costruzione di un monastero, non dedicato a san Michele, sulla cima del Molare, dove probabilmente sorgeva un tempio pagano ed era presente una pozza d'acqua oggetto di culto. Era infatti abitudine dei benedettini costruire i loro monasteri laddove prima si innalzavano templi pagani. \u00c8 inoltre verosimile che Catello abbia aiutato i monaci nella costruzione di un oratorio e che non sia stato principalmente lui l'artefice dell'opera, in quanto, essendo quello un periodo di ristrettezze economiche, \u00e8 impossibile che avrebbe potuto finanziare un'opera del genere e soprattutto provvedere al mantenimento di operai e monaci.\nCatello viene accusato di stregoneria, sortilegio ed eresia, viene allontanato da Stabia e condotto a Roma per essere interrogato e imprigionato. Secondo l'Anonimo Sorrentino ad accusare Catello \u00e8 un suo \"familiare\". Su questa figura sono state fatte diverse ipotesi: si \u00e8 pensato potesse essere un primicerio, ma nell'epoca in suo visse Catello, questo ruolo non esisteva ancora, oppure essere, secondo la tradizione popolare, Satana, o ancora un vescovo della Campania che non era favorevole alla protezione che Catello dava ai benedettini, i quali godevano di autonomia economica, sociale e spirituale. \u00c8 inoltre ipotizzabile che le accuse possano essere state mosse dai Bizantini, i quali non approvavano la scelta del vescovo di rifugiarsi in montagna con la popolazione invece di rimanere in citt\u00e0 per difenderla. Catello viene trasferito a Roma via mare; leggenda vuole che durante il viaggio sia stato incatenato e una volta attraccati sia stato condotto in citt\u00e0 sotto scorta: si tratta di una notizia priva di fondamento in quanto \u00e8 improbabile un trattamento del genere nei confronti di un vescovo e soprattutto che sia stato imprigionato senza aver subito prima un regolare processo. Non si conosce con esattezza la durata della prigionia di Catello, ma questa deve essere avvenuta dopo il 585 poich\u00e9, una volta giunto a Roma, viene affidato a un prelato a cui il vescovo stabiese predice il pontificato: quasi certamente deve trattarsi di Gregorio Magno, il quale per\u00f2, fino al 585 \u00e8 rappresentante episcopale a Costantinopoli e che, una volta a Roma, regge l'oratorio di Sant'Andrea al Celio, dove presumibilmente \u00e8 imprigionato Catello. Diventato papa, Gregorio Magno dimentica, preso dagli affari del pontificato, la profezia: la tradizione popolare vuole che sia Antonino che san Michele intercedano per Catello. Gregorio Magno ricorda quindi della promessa fatta al vescovo, lo libera scagionandolo da ogni accusa e acconsente alla richiesta di Catello di donargli del piombo per la copertura dell'oratorio al Molare.\nLa verit\u00e0 sulla prigionia di Catello \u00e8 probabilmente un'altra. Nel 580 si assiste ad un riassetto delle divisioni territoriali e Stabia rimane sotto il dominio bizantino, mentre la parte nord della Campania passa ai duchi di Benevento e successivamente, nel 590, al ducato di Roma. \u00c8 possibile quindi che Catello venga richiamato a Roma da papa Pelagio II per un semplice accertamento delle funzioni amministrative, politiche e giudiziarie della diocesi, che all'epoca esercitava il vescovo, ma anche per organizzare una difesa contro le invasioni dei Longobardi: Stabia infatti, oltre ad un porto, possiede anche un monte che si affaccia sia sul golfo di Napoli che di Salerno, offrendo quindi un ottimo punto di avvistamento. Succeduto a Pelagio II Gregorio Magno, il nuovo papa e Catello studiano insieme un modo per fronteggiare gli attacchi dei Longobardi: questi, nonostante non fossero ancora convertiti al cristianesimo, avevano un gran timore dei demoni e, una volta conosciuta la figura di san Michele, iniziarono a rispettarlo e ad adorarlo. Il papa decide quindi che l'oratorio al Molare sia dedicato a san Michele e che venga ricoperto con delle lastre di piombo, in quanto, essendo il tempio visibile non dal golfo di Napoli ma quello di Salerno, dal quale i Longobardi attaccano, sotto la luce del sole possa riflettersi anche a grandi distanze: di conseguenza i Longobardi non avrebbero mai attaccato un popolo che aveva come protettore una figura verso la quale loro nutrivano profondo rispetto.\nCatello rientra a Stabia trionfante: anche in questo caso la tradizione vuole durante la sua assenza il suo posto sia stato preso da Antonino ma ci\u00f2 \u00e8 improbabile in quanto un benedettino, secondo la regola di san Benedetto, non avrebbe mai potuto occuparsi di ruoli politici, amministrativi ed economici; \u00e8 verosimile invece che Antonino sia stato indicato dal vescovo come modello di santit\u00e0 da seguire. Con il ritorno di Catello a Stabia, iniziano i lavori di ricostruzione dell'oratorio al Molare: questa volta non in legno come il precedente, ma in pietra e con la copertura di lastre di piombo donate dal papa. La leggenda vuole che il papa abbia donato al vescovo anche due colonnine e una statua di San Michele, quest'ultima in principio posta nell'oratorio al Molare e in seguito trasferita nella concattedrale di Castellammare di Stabia: tale ipotesi \u00e8 errata in quanto il periodo di realizzazione della statua non coincide con quello in cui \u00e8 vissuto Gregorio Magno. A seguito della conversione dei Longobardi al cristianesimo, i profughi lasciano i boschi e le montagne stabiesi per fare ritorno alle loro terre, accompagnati dalle benedizioni di Catello.\nNon si conosce la data di morte di Catello: tra le supposizioni pi\u00f9 accreditate \u00e8 che questa sia avvenuta il 19 gennaio 595; sicuramente \u00e8 deceduto prima di Antonino, pi\u00f9 giovane, e morto, dopo essersi stabilito a Sorrento, presumibilmente il 14 febbraio 625 (si \u00e8 ignari se al momento della morte di Catello, Antonino avesse gi\u00e0 lasciato Stabia o meno). Sconosciuto \u00e8 anche il luogo di sepoltura di Catello: infatti il suo corpo non \u00e8 stato mai ritrovato, nonostante numerose indagini. \u00c8 possibile che questo sia stato seppellito in un luogo caro ai benedettini come il monte Faito, lo scoglio di Rovigliano o la grotta di San Biagio: le ricerche svolte nei primi due siti non hanno dato alcun risultato, mentre la grotta di San Biagio non \u00e8 stata opportunamente esplorata. Il coinvolgimento dei benedettini \u00e8 dovuto al fatto che a partire dal 685 la diocesi di Stabia vive un momento difficile a causa delle continue eruzioni del Vesuvio e probabilmente, a causa delle mancanza del vescovo, sono proprio i benedettini, almeno nell'ambito spirituale, a sostituirli. Anche le ricerche nell'area christianorum al di sotto della concattedrale di Castellammare di Stabia hanno avuto esito negativo. \u00c8 probabile inoltre che sia stato seppellito in uno dei tanti sepolcreti sparsi per l'antica Stabia oppure che, a seguito della traslazione e esposizione del corpo per la cerimonia di canonizzazione, sia stato nascosto per evitare il prelievo di reliquie, le quali davano notevole importanza alle chiese che le possedevano e che con il passare del tempo si sia persa la memoria di tale luogo e quindi il corpo sia andato perduto.\nCulto.\nTra la fine del VI e l'inizio del VII secolo la fama di santit\u00e0 di Catello tra la popolazione, com'\u00e8 testimoniato dagli scritti dell'Anonimo Sorrentino, aumenta notevolmente, non solo a Stabia, ma anche nei paesi circostanti e sul monte Faito, che continuer\u00e0 ad essere meta di pellegrinaggio fino al 1862 allorquando i boschi diventeranno insicuri in quanto covo di briganti. Catello viene quindi proclamato santo, com'\u00e8 usanza dell'epoca, direttamente dal vescovo della diocesi, per volere popolare: i riti di canonizzazione ufficiati dal papa infatti verranno celebrati solamente a partire dal XIII secolo. Il culto di san Catello viene poi confermato dalla Congregazione dei riti il 13 settembre 1729.\nOltre che a Castellammare di Stabia, san Catello \u00e8 anche venerato nella chiesa di San Michele a New York, dove \u00e8 presente una statua raffigurante il santo, nella chiesa di San Francesco a Toronto, nella quale \u00e8 una cappella, a destra dell'altare maggiore, intitolata alla Madonna e al Crocifisso di Pozzano, a san Catello e a san Gennaro, e in alcune citt\u00e0 italiane sede dei cantieri navali, dove il culto \u00e8 stato portato dalle maestranze stabiesi della cantieristica navale.\nA Castellammare di Stabia esiste una confraternita, fondata nel 1624 e ancora attiva, dal titolo Reale arciconfraternita dell'Immacolata e San Catello, con sede presso la chiesa di San Giacomo; sempre nella citt\u00e0 stabiese esisteva la confraternita di San Giacomo e San Catello, fondata prima del 1484 e poi scomparsa. Un ulteriore congrega dedicata a San Catello \u00e8 attiva a Sorrento dal 1380.\nReliquie.\n\u00c8 probabile che alcune reliquie di san Catello vennero prelevate al momento della sua canonizzazione, quando il suo corpo venne traslato e esposto nella cattedrale. Si ha notizia che nel XIII secolo il suo cranio fosse custodito al monastero di San Bartolomeo, nei pressi del santuario di Santa Maria della Sanit\u00e0, a Castellammare di Stabia. La reliquia venne trasferita al monastero dei Frati Minori Conventuali a Itri, per poi ritornare a Castellammare il 20 dicembre 1617 per interesse del nobile stabiese Pier Giovanni di Nocera, il quale scambi\u00f2 con i monaci laziali il cranio di san Catello con una reliquia di san Marcello: l'atto di avvenuto scambio venne firmato nel convento di San Lorenzo Maggiore a Napoli il 9 ottobre 1616 e conservato all'Archivio di Stato di Napoli. Il cranio, che recava sulla fronte un'incisione del nome del santo in lingua longobarda, fu quindi custodito all'interno della chiesa di Ges\u00f9 e Maria, a Castellammare di Stabia, in un busto di legno raffigurante san Catello, per l'occasione adattato a reliquiario. I Gesuiti vennero espulsi nel 1767 e la chiesa chiusa: alla sua riapertura venne affidata prima ai Carmelitani, poi ai religiosi di San Giovanni di Dio e infine, nel 1785, per volont\u00e0 di Ferdinando I delle Due Sicilie, al clero stabiese: fu in quest'ultima occasione che venne stilato un inventario di ci\u00f2 che era custodito nella chiesa, ma non veniva menzionata la reliquia del cranio, probabilmente presa dai religiosi di Giovanni di Dio e mai ritrovata. Un'altra reliquia era custodita nella concattedrale stabiese fino al 1739, poi \u00e8 andata perduta. Una terza reliquia, l'unica superstite, \u00e8 conservata sempre nella concattedrale e fu ottenuta dal vescovo Angelo Maria Scanzano nel 1838: questa era custodita a Sorrento.\nMiracoli.\nSi narra che dalla reliquia perduta del cranio venisse raccolto un liquido profumato, chiamata manna di san Catello, il quale nel 1623 salv\u00f2 il convento dei Gesuiti da un'alluvione e che alcuni pezzi venissero portati agli ammalati per favorirne la guarigione.\nTra i miracoli attribuiti a san Catello, quello avvenuto qualche giorno prima della festa del santo, ossia il 19 gennaio, del 1764: durante un'alluvione, che arrec\u00f2 morte e distruzione nella piana del Sarno, non provoc\u00f2 alcuna vittima, se non qualche danno materiale, a Castellammare di Stabia. In segno di ringraziamento, a voto perpetuo, venne istituito che il 18 gennaio si celebrasse una messa e un \"Te Deum\", e che il giorno successivo si svolgessero due processioni. Tale usanze rimase fino al 1964 quando si decise di spostare una delle due processioni nella stagione primaverile, prima a giugno, poi alla seconda domenica di maggio.\nDal 4 al 22 aprile 1906 si verific\u00f2 la pi\u00f9 potente eruzione del Vesuvio del XX secolo, che arrec\u00f2 danni e morte nel napoletano: l'8 aprile la statua fu portata in processione e una volta giunti sulla spiaggia, di fronte al Vesuvio, il volto di san Catello venne raggiunto da un raggio di sole e la pioggia di cenere cess\u00f2 di cadere sul Castellammare di Stabia. A ricordo di questi due prodigi, all'interno della cappella di San Catello nella concattedrale, sono poste due epigrafi in bronzo, realizzate nel cantiere navale stabiese. \nPer intercessione di san Catello si deve anche il mancato bombardamento di Castellammare di Stabia durante la seconda guerra mondiale: a ricordo di tale evento e dell'eruzione del 1906, per volere di Marianna Spagnuolo De Rosa, nel 1957 Francesco Filosa dipinse due tale poste sempre all'interno della cappella di San Catello nel duomo stabiese.\nL'effige di san Catello, insieme ad altri santi, viene inoltre apposta sulla prua di ogni nave che viene varata nel cantiere navale di Castellammare di Stabia."}
{"id": "934936", "revid": "1005847", "url": "https://it.wikipedia.org/wiki?curid=934936", "title": "Elezioni parlamentari in Danimarca del 2005", "text": "Le elezioni parlamentari in Danimarca del 2005 si tennero l'8 febbraio per il rinnovo del Folketing. In seguito all'esito elettorale, Anders Fogh Rasmussen, espressione di Venstre, fu confermato Ministro di Stato."}
{"id": "934937", "revid": "287204", "url": "https://it.wikipedia.org/wiki?curid=934937", "title": "Beatrice C\u0103slaru", "text": "Specializzata nei misti ha vinto un argento e un bronzo alle Olimpiadi di Sydney 2000"}
{"id": "934941", "revid": "767487", "url": "https://it.wikipedia.org/wiki?curid=934941", "title": "Georg von Hauberrisser", "text": "Biografia.\nRappresentante del Romanticismo tedesco, durante la sua carriera architettonica persegu\u00ec di riprendere i canoni di varie epoche storiche precedenti, per realizzare una vera e propria riformulazione stilistica. \nOvviamente il Medioevo fu per lui una delle basi di ispirazione pi\u00f9 gradite e pi\u00f9 ricorrenti.\nIl municipio di Monaco di Baviera, lo costru\u00ec ispirandosi agli elementi gotici e la struttura divenne in breve tempo un esempio ripreso dai suoi contemporanei.\nIl municipio di Wiesbaden invece fu realizzato con canoni rinascimentali.\nHauberisser si distinse anche per opere religiose, come la chiesa di San Paolo a Monaco di Baviera."}
{"id": "934944", "revid": "1305772", "url": "https://it.wikipedia.org/wiki?curid=934944", "title": "Francesco Antonio Pistocchi", "text": "Biografia.\nNel 1667, a soli otto anni, pubblic\u00f2 i \"Capricci Puerili\" per clavicembalo e altri strumenti. Nel 1670 divenne cantore di musica sacra a Bologna, nella basilica di San Petronio. Nel 1675 esord\u00ec a Ferrara come cantante lirico.\nDal 1686 al 1695 fu cantore alla corte di Parma collaborando con il compositore Giuseppe Corsi. Successivamente fu maestro di cappella per il marchese di Ansbach, e poi a Vienna. Dopo il 1700 torn\u00f2 a Bologna, dove fond\u00f2 una scuola di canto che ebbe larga fama. Nel 1702 Ferdinando de' Medici lo nomin\u00f2 \"virtuoso di camera e di cappella\". Fu autore di interessanti opere teatrali, rappresentate anche all'estero, e oratori; ha lasciato anche musica sacra, arie e cantate."}
{"id": "934945", "revid": "2051852", "url": "https://it.wikipedia.org/wiki?curid=934945", "title": "Joanna Maranh\u00e3o", "text": "Specializzata nei misti, all'et\u00e0 di 17 anni ha partecipato alle Olimpiadi di Atene 2004, finendo quinta nei 400 misti, miglior risultato di sempre di una nuotatrice brasiliana. Ha rappresentato il anche ai Giochi olimpici di , e .\nAi Giochi sudamericani del 2010 di Medell\u00edn ha vinto 5 medaglie d'oro e un bronzo, mentre in 3 edizioni dei Giochi panamericani, dal 2007 al 2015, ha ottenuto 3 argenti e 5 bronzi."}
{"id": "934947", "revid": "306856", "url": "https://it.wikipedia.org/wiki?curid=934947", "title": "Friedrich von Thiersch", "text": ""}
{"id": "934953", "revid": "77639", "url": "https://it.wikipedia.org/wiki?curid=934953", "title": "Miss Sorriso", "text": ""}
{"id": "934954", "revid": "767487", "url": "https://it.wikipedia.org/wiki?curid=934954", "title": "Johannes Otzen", "text": ""}
{"id": "934956", "revid": "1873017", "url": "https://it.wikipedia.org/wiki?curid=934956", "title": "Walter Nudo", "text": "Biografia.\nAll'et\u00e0 di otto anni si trasferisce con la famiglia dal Canada in Italia (terra natia dei genitori).\nNel 1989, dopo essersi diplomato come perito chimico, si trasferisce a vivere in America dove con piccoli lavori saltuari si mantiene agli studi di recitazione all\"'Acting Class\" di Los Angeles; per guadagnarsi da vivere lavora come lavapiatti, pizzaiolo, buttafuori e spogliarellista.\nCarriera.\nRecitazione e televisione.\nNel 1994, tornato in Italia, studia presso la scuola di recitazione \"Duse\" con Francesca De Sapio a Roma. Inizia la carriera di attore nel 1995, apparendo nel film \"Ragazzi della notte\" di Jerry Cal\u00e0, a cui fa seguito un ruolo in \"Fantozzi - Il ritorno\" di Neri Parenti. Nel 1997 conduce il programma televisivo \"Colpo di fulmine\" con Alessia Marcuzzi. Nel 1998 debutta come attore televisivo nella celebre soap opera statunitense \"Beautiful\". Nel 2003 \u00e8 stato il vincitore della prima edizione del reality \"L'isola dei famosi\" con l'87% di preferenze. Sempre nel 2003 recita nella soap opera italiana \"Un Posto Al Sole\", per poi ottenere successivamente dei ruoli da protagonista in altre due note e durature fiction italiane: \"Incantesimo\" e \"Carabinieri\". \nNel 2009 ritorna negli USA e recita nel film \"Hopeful Notes\" di Valerio Zanoli dove interpreta, recitando in inglese, il ruolo dell'ingegnere Alex. Per questa interpretazione \u00e8 premiato al Festival ICFF di Toronto nel giugno 2013. Nel 2011 esce il suo libro \"Ho alzato lo sguardo\", nel quale racconta la sua vita e il suo rapporto con Dio. Nel 2015 \u00e8 concorrente del programma \"Tale e quale show\", condotto da Carlo Conti su Rai 1. Nel 2015 ha girato una serie televisiva in America, \"AGENT X\", con Sharon Stone come protagonista.\nNel 2018 vince la terza edizione del \"Grande Fratello VIP\", condotto da Ilary Blasi su Canale 5, con il 56% delle preferenze, battendo in finale lo chef Andrea Mainardi e diventando cos\u00ec l'unico concorrente italiano ad aver effettuato la storica \"doppietta\" Isola dei Famosi - Grande Fratello. Sempre nel 2018 ritorna al cinema, interpretando un ruolo nel film \"Ulysses: A Dark Odissey.\"\nSport.\nIn Italia all'et\u00e0 di tredici anni si iscrive ad una scuola di Karate Shotokan, di cui divenne cintura nera a diciassette anni; nello stesso anno vince il campionato italiano di Kumite categoria 75 kg. Dopo la vittoria del campionato junores di Kumite studia Tang Soo Do a Los Angeles in una delle palestre di Chuck Norris. \nNel 1996 debutta nel pugilato, facendo il suo primo incontro nella categoria dilettanti come peso massimo. In quattro anni disputa 10 combattimenti: 7 vinti 1 pareggiato 2 persi. Nel 1998 lo storico boxer promoter Spagnoli della coppia Spagnoli e Sabatini, gli propone di diventare professionista, ma Nudo rifiuta. \nNel 2009 partecipa come pilota automobilistico al Campionato Italiano Turismo Endurance cat. 3.0 D. su BMW in squadra con Gianni Giudici. Dopo aver vinto il campionato a quattro gare dalla fine della stagione passa al Campionato Superstars.\nHa partecipato alla Maratona di New York e alla Maratona di Milano. \nVita privata.\n\u00c8 stato fidanzato dal 1994 al 2002 con la ballerina Tatiana Tassara, dalla quale ha avuto due figli: Elvis (1996) e Martin Carlos (1999), anch'essi ballerini di danza classica. \nDal 2004 al 2008 ha avuto una relazione con Samuela Sardo, compagna di set in \"Incantesimo\". \nNel 2009 si \u00e8 sposato a Las Vegas, tramite rito civile, con C\u00e9line Mambour, una stilista francese.\nNell'aprile 2019 ha subito un intervento al cuore che gli ha salvato la vita; il 23 giugno successivo ha annunciato il ritiro dalla televisione italiana per motivi di salute. \u00c8 tifoso della Sampdoria.\n\u00c8 credente in Dio e pratica la meditazione trascendentale; tra le figure religiose che ammira ci sono santa Teresa di Calcutta, Natuzza Evolo e san Giovanni Paolo II."}
{"id": "934957", "revid": "125726899", "url": "https://it.wikipedia.org/wiki?curid=934957", "title": "Semovente d'artiglieria", "text": "I semoventi di artiglieria, indicati spesso come cannoni semoventi o solo come semoventi, sono veicoli militari che hanno lo scopo di portare bocche da fuoco che possono sparare senza essere rimosse dal veicolo stesso. \nL'idea del semovente di artiglieria \u00e8 praticamente contemporanea a quella del carro armato, e gi\u00e0 nella prima guerra mondiale vennero studiati alcuni veicoli che possono essere classificati fra i semoventi, nel periodo fra le due guerre furono sviluppati particolarmente in Germania, e ne furono prodotte inizialmente due varianti: \nNel corso della seconda guerra mondiale apparve chiaro che l'uso migliore dei semoventi era di sfruttare la gittata degli obici per tenere i mezzi lontani dalla linea del fuoco, quindi le corazzature furono ridotte notevolmente mentre aument\u00f2 il calibro dell'armamento. Dopo la seconda guerra mondiale l'uso di semoventi si \u00e8 diffuso praticamente in tutte le forze armate del mondo, anche se non sempre possono essere considerati la soluzione ottimale per le artiglierie. Le modalit\u00e0 di impiego dei semoventi sono quelle delle normali unit\u00e0 trainate di artiglieria.\nLa morfologia dei semoventi \u00e8 individuata dalle caratteristiche seguenti:\nL'origine.\nNel corso della prima guerra mondiale non ci fu una distinzione teorica fra carri armati e semoventi, dato che la differenziazione si basa essenzialmente sull'impiego tattico dei due mezzi, e nel corso della guerra i criteri di impiego tattico dei carri armati non erano abbastanza sviluppati per potersi differenziare da quelli dei semoventi. Alcuni dei carri armati prodotti nel corso della prima guerra mondiale (Saint-Chamond) nella seconda sarebbero stati tranquillamente classificati come semovente (\"Sturmgesch\u00fctz\").\nDopo la prima guerra mondiale gli studi teorici di John F.C. Fuller e Basil Liddell Hart misero in evidenza che i carri armati avrebbero dovuto essere impiegati in grandi unit\u00e0 totalmente meccanizzate (Divisioni corazzate), in cooperazione con le altre armi. In particolare fu chiaro che la fanteria e l'artiglieria per operare in congiunzione con i carri armati avrebbero dovuto operare con veicoli mossi da cingoli come i carri armati. Per l'artiglieria si aggiungeva il problema che il passaggio dall'ordine di marcia all'ordine in batteria richiedeva un certo tempo, non sempre compatibile con le esigenze della prontezza di fuoco necessaria per operare a favore dei carri armati.\nIn base a queste considerazioni nel 1935 i tedeschi svilupparono un mezzo armato con cannone per l'appoggio della fanteria (Sturmgesch\u00fctz III) (cannone d'assalto) che avrebbe dovuto fornire il fuoco di appoggio diretto alle fanterie. Dato che l'armamento del mezzo (7,5 cm StuK L/24) era del calibro dei pezzi in dotazione direttamente alla fanteria stessa, il mezzo avrebbe dovuto essere utilizzato in stretto contatto con i fanti. Ci\u00f2 richiedeva una protezione sufficiente a difendere l'equipaggio dal tiro delle armi controcarri, quindi il mezzo aveva una corazzatura che praticamente era identica a quella di un carro armato similare (Panzer III Ausf. D). Una corazzatura cos\u00ec spessa non poteva che andare a detrimento o del calibro dell'armamento principale o della mobilit\u00e0 del mezzo.\nIn altre nazioni non si ebbero studi di semoventi veri e propri, anche in considerazione del fatto che le teorie di impiego dei carri armati ne prevedevano sempre l'impiego a livello battaglione o reggimento, quindi senza armamento di appoggio proprio.\nLo sviluppo nel corso della seconda guerra mondiale.\nGli Sturmgesch\u00fctz III furono usati per la prima volta nel 1940 (campagna di Francia) e dimostrarono la validit\u00e0 del concetto di veicolo armato di obice con trazione su cingoli. Tuttavia non era stato risolto il problema dell'appoggio \"divisionale\" ai carri armati, che dovevano sempre fare affidamento sulle artiglierie trainate per le azioni tipiche dell'artiglieria campale e pesante campale. Quindi, nel corso del conflitto, man mano che venivano chiariti i criteri di impiego tanto dei carri armati quanto della fanterie meccanizzate che li accompagnavano, si pass\u00f2 a progettare veicoli in cui veniva aumentato il calibro (e quindi il peso) dell'armamento principale, ma si riduceva la corazzatura, in quanto, non dovendo operare pi\u00f9 in prima linea, i veicoli non avevano pi\u00f9 la necessit\u00e0 di avere una protezione tale da resistere alle armi anticarro. \nIn campo tedesco l'evoluzione dello Sturmgesch\u00fctz III lo port\u00f2 a diventare un cacciacarri, mentre l'ultima versione per l'appoggio della fanteria, armata con il 10,5 cm StuHb 42 L/28 (obice da 105 mm), fu costruita in 1114 esemplari. Lo sviluppo dei semoventi invece da una parte port\u00f2 a veicoli pesantemente corazzati, armati di cannoni di calibro 75 o 88 mm, con la funzione tattica di cacciacarri, e dall'altra a veicoli con protezione leggera armati con obici a lunga gittata. Questi ultimi veicoli erano veri e propri semoventi, in particolare il Wespe armato con l'obice campale 10,5 cm leFH 18/2 su scafo Panzer II e l'Hummel armato con 15\u00a0cm sPzH 18/1 su scafo ibrido Panzer III/IV.\nIn campo alleato lo sviluppo dei semoventi inizi\u00f2 con il Bishop (cannone-obice da 88 mm 25 pdr su scafo Valentine in struttura chiusa), che era ancora un ibrido fra semoventi e cannoni d'assalto e successivamente, quando furono disponibili gli scafi del carro medio M3 furono sviluppati i semoventi Sexton utilizzando sempre il 25 pdr in una struttura scoperta e M7 Priest, utilizzando l'obice statunitense M2A1 da 105\u00a0mm] sempre in una struttura scoperta. Nel corso dell'ultimo anno di guerra negli Stati Uniti furono sviluppati una serie di semoventi praticamente privi di corazzatura, ma con l'armamento di calibro sempre maggiore, su scafo Sherman (M40 con cannone M2 da 155 mm e M43 con obice M1 da 203\u00a0mm) che, non furono utilizzati nel corso della guerra, anche se alcuni prototipi furono inviati in Germania.\nIn campo sovietico furono realizzati solo cannoni d'assalto (ISU-152) e cacciacarri (SU-85), ma nessun semovente per cui fosse previsto l'impiego tattico tipico di questi mezzi.\nLo sviluppo dopo la seconda guerra mondiale.\nDopo la Seconda guerra mondiale i semoventi si affermarono in campo occidentale in funzione della loro possibilit\u00e0 di operare nelle divisioni corazzate, fino agli anni '70 la divisione corazzata standard NATO aveva nel reggimento di artiglieria tre gruppi su semoventi. Quindi negli Stati Uniti, in Gran Bretagna ed in Francia furono sviluppati semoventi dei calibri dell'artiglieria campale e pesante campale (105 mm: Abbott in Gran Bretagna, M108 negli Stati Uniti, 155 mm: GCT 105 mm in Francia, M44 e M109 negli Stati Uniti e 203 mm M10 negli Stati Uniti, per indicare solo i principali) In campo sovietico invece i semoventi furono sviluppati solo dopo il 1970, con il 2S1 da 122 mm, il 2S7 Pion, il M-1975 (semovente) da 203 mm ed il M-73 Akacja da 152 mm. \nA parte le maggiori potenze, anche alcune delle potenze minori hanno sviluppato una loro linea di semoventi negli anni della guerra fredda, in particolare Svezia e Israele hanno prodotto propri semoventi, la Svezia su scafi di carri prodotti in proprio ed Israele su scafi di carri Sherman (M50 da 105 mm) o Centurion (M 68 Centurion con un cannone della Tampella in torretta girevole).\nLa linea di sviluppo dei semoventi nel corso degli anni della guerra fredda si \u00e8 orientata nella produzione di mezzi con l'armamento in torretta girevole, almeno per i calibri minori. Questi mezzi, anche se potrebbero avere l'aspetto di carri armati, in realt\u00e0 sono effettivamente semoventi, dato che la protezione della torretta (e, in genere, anche dello scafo) non \u00e8 sufficiente a proteggere l'equipaggio dalle armi controcarri, quindi devono operare molto dietro alla prima linea, utilizzando la gittata dell'armamento per impegnare il nemico con un fuoco che deve essere necessariamente indiretto. \nUna categoria di semoventi che si \u00e8 sviluppata nel corso della seconda guerra mondiale, e che successivamente ha avuto un notevole progresso sono i \"semoventi contraerei\", cio\u00e8 semoventi armati con bocche da fuoco capaci di impegnare gli aeromobili nemici. Questi semoventi, nati nel corso della seconda guerra mondiale nell'esercito tedesco, destinati a coprire le colonne mobili dei mezzi tedeschi, sempre pi\u00f9 soggette all'offesa aerea, man mano che la Germania perdeva la superiorit\u00e0 aerea sul fronte occidentale, nel corso della guerra fredda, data la natura sempre pi\u00f9 insidiosa degli aerei da attacco al suolo, furono sviluppati praticamente da tutte le nazioni che avevano una propria industria degli armamenti. Le caratteristiche peculiari di questi mezzi sono di avere la capacit\u00e0 di elevare le bocche da fuoco (sempre cannoni) fino a 85-90\u00b0 e di avere l'armamento principale montato su torretta ruotante. Queste caratteristiche morfologiche li caratterizzano nei confronti degli altri semoventi. I calibri pi\u00f9 usati per i cannoni sono i 40 mm (generalmente l'intramontabile Bofors 40 mm) ed i 20 mm o simili. Mentre i semoventi contraerei inizialmente avevano solo mirini ottici, le ultime generazioni sono asservite a radar montati sullo stesso veicolo su cui si trova l'arma; questo fatto ha notevolmente aumentato i costi dei semoventi stessi, tanto che in alcuni casi il costo dei semoventi ha superato di una quantit\u00e0 non trascurabile il costo dei carri armati che avrebbero dovuto difendere."}
{"id": "934958", "revid": "78273", "url": "https://it.wikipedia.org/wiki?curid=934958", "title": "Quadrangolare", "text": ""}
{"id": "934959", "revid": "2181294", "url": "https://it.wikipedia.org/wiki?curid=934959", "title": "Seth Green", "text": "\u00c8 noto soprattutto per essere il creatore, produttore esecutivo, sceneggiatore, regista e doppiatore pi\u00f9 frequente della serie animata \"Robot Chicken\" di Adult Swim e per essere il doppiatore di Chris Griffin nella serie animata \"I Griffin\".\nBiografia.\nNato da Herbert e Barbara Gesshel a Filadelfia, in Pennsylvania, Seth Benjamin Gesshel-Green cambi\u00f2 il suo nome in Seth Benjamin Green semplicemente per abbreviarlo e per riflettere il suo nome d'arte professionale. Di origini russe, scozzesi e polacche, l'attore \u00e8 stato cresciuto come ebreo e ha fatto il Bar Mitzvah. Ha iniziato a recitare all'et\u00e0 di 7 anni. Le sue prime influenze sono state Monty Python, \"The Black Adder\", \"Saturday Night Live\", Richard Pryor, Bill Cosby, \"Porky's - Questi pazzi pazzi porcelloni!\" e \"Palla da golf\".\nCarriera.\nDebutta come attore bambino nel 1984 nel film \"Hotel New Hampshire\" al fianco di Jodie Foster. Nel 1987 \u00e8 nel cast di \"Radio Days\" di Woody Allen, e l'anno successivo recita nelle commedie \"Affari d'oro\" con Bette Midler e \"Ho sposato un'aliena\" con Dan Aykroyd, Kim Basinger, e Alyson Hannigan che ritrover\u00e0 nel 1997 sul set della serie televisiva \"Buffy l'ammazzavampiri\". Nel 1990 \u00e8 presente nella miniserie televisiva \"It\", tratto dal libro omonimo di Stephen King, nella parte di Richie Tozier da bambino. \nPrende parte ai tre film della saga di \"Austin Powers\" e nel 2003 \u00e8 accanto a Mark Wahlberg ed Edward Norton in \"The Italian Job\" e \"Scooby-Doo 2 - Mostri scatenati\" con Sarah Michelle Gellar. Possiede una sua casa di produzione, la Lucid Films, fondata insieme a David Siegel, Ryan Phillippe e Breckin Meyer, ed \u00e8 co-creatore, insieme a Matthew Senreich, della serie animata \"Robot Chicken\". \u00c8 il doppiatore di Chris Griffin e Neil Goldman nella versione originale della serie animata \"I Griffin\".\n\u00c8 noto anche per aver doppiato il pilota Joker dell'astronave Normandy nella serie di Mass Effect.\nAltre attivit\u00e0.\nHa partecipato alla puntata dello show WWE \"Monday Night Raw\" del 13 luglio 2009 come \"guest host\" della serata, combattendo insieme a Triple H e a John Cena contro la Legacy (Randy Orton, Cody Rhodes, Ted DiBiase Jr.)\nInterpreta Desmond, il membro di una band scolastica, nel videogame \"Make My Video: Marky Mark and the Funky Bunch\".\nDoppiatori italiani.\nNelle versioni in italiano dei suoi film, Seth Green \u00e8 stato doppiato da:\nDa doppiatore \u00e8 sostituito da:"}
{"id": "934962", "revid": "306856", "url": "https://it.wikipedia.org/wiki?curid=934962", "title": "Motore termico", "text": "Un motore termico o motore a combustione \u00e8 una macchina termica motrice, cio\u00e8 usa il calore come vettore energetico per la produzione di lavoro meccanico (eventualmente poi convertito in corrente elettrica), come il gruppo turbogas, motore ad accensione comandata, motore ad accensione spontanea, motore a vapore.\nDescrizione.\nTipo di combustione.\nvi sono due tipologie principali di motori a combustione:\nModalit\u00e0 operativa.\nnel motore a combustione vi sono due tipologie principali di funzionamento:\nQuest'ultimo si pu\u00f2 ancora dividere in motore a movimento: \nRaffreddamento.\nTenendo conto che il mezzo ultimo con cui viene scambiato il calore derivante dal lavoro del motore \u00e8 sempre l'aria, il raffreddamento del motore termico pu\u00f2 essere:\nDistribuzione delle accensioni.\nLa distribuzione dell'accensione o raggiungimento del punto morto superiore varia a seconda del tipo di configurazione delle unit\u00e0 motore e hanno determinate caratteristiche (di vibrazione e trazione) che si vogliono avere.\nQuesta distinzione viene utilizzata per i Motore pluricilindrico o plurifrazionato, viene preso in considerazione il motore quadricilindrico e influisce sulla costruzione dell'albero motore con le configurazioni:\nDisposizione delle unit\u00e0.\nIl motore del tipo a ciclo termico pu\u00f2 avere diversi per la disposizione dei vari elementi:\nRendimento.\nIl rendimento di primo principio dei motori termici \u00e8 definito come il rapporto tra l'energia meccanica generata dal motore e l'energia fornita dal combustibile.\nUno dei fattori che maggiormente influenzano il rendimento \u00e8 il rapporto tra la pressione generata dalla combustione e relativo aumento di temperatura della fase attiva del ciclo (espansione) e la pressione della fase passiva del ciclo (compressione).\nI rendimenti sono molto variabili a secondo del tipo:\nAltri esempi sono lo 0,3 (il motore a ciclo Atkinson della Toyota Prius del 2016 raggiunge lo 0,4, mentre il motore 2T Diesel navale W\u00e4rtsil\u00e4-Sulzer RTA96-C della W\u00e4rtsil\u00e4, ha un rendimento superiore al 0,5).\nMotori termici in assetto cogenerativo possono, invece, lavorare con un rendimento decisamente maggiore, andando a recuperare buona parte del calore generato dal motore.\nMa l'utilizzo del rendimento di primo principio per un confronto diretto con altre tecnologie deve sempre essere improntato ad un'attenta analisi che preveda l'intero ciclo del sistema; per esempio un motore elettrico ha intrinsecamente un rendimento decisamente superiore al motore termico, ma per la generazione, il trasporto e l'immagazzinamento dell'energetica elettrica necessaria per il suo funzionamento riducono di molto il rendimento complessivo, mentre un motore termico pur avendo un rendimento relativamente basso (ma in aumento con il recupero dell'energia tramite sistemi ibridi) richiede una fonte energetica che subisce meno passaggi e trasformazioni, questo permette un rendimento complessivo paragonabile ai sistemi elettrici.\nFuturo dei motori termici.\nCon la riduzione dei giacimenti petroliferi, i motori termici sono destinati a essere utilizzati sempre pi\u00f9 marginalmentee con combustibili alternativi che dovranno essere economici da produrre, a ridotto impatto sull'ecosistema e disponibili in quantit\u00e0 sufficiente per soddisfare le richieste del mercato mondiale. L'idrogeno \u00e8 un vettore di energia che \u00e8 possibile ricavare dall'acqua, \u00e8 ecologico e inesauribile, ma con le tecnologie attuali (anni 2010) non \u00e8 possibile produrlo e stoccarlo in quantit\u00e0 elevate a costi convenienti e in modo pulito. Le variet\u00e0 di biocarburante disponibili sono meno inquinanti della benzina e sono rinnovabili ma spesso non convengono dal punto di vista della resa energetica, ovvero i costi e l'energia impiegati per produrli sono superiori al guadagno che si ottiene dal loro utilizzo.\nVeicolo ibrido.\nDal 1997 sono entrati in produzione di massa veicoli con motore termico e uno o pi\u00f9 motori elettrici. Queste unit\u00e0 possono lavorare in sinergia per ottenere il massimo rendimento e il minor consumo di carburante durante funzionamento. Nella maggior parte di questi veicoli il propulsore termico tende a essere utilizzato solo nelle sue condizioni di massimo rendimento (alto carico), venendo sostituito da trazione puramente elettrica se si lavora a basso carico, come ad esempio nel traffico cittadino.\nAlcune supercar sfruttano la presenza di un propulsore ibrido per incrementare le performance della vettura, usando contemporaneamente le unit\u00e0 elettriche e termiche per generare coppia motrice. Le autovetture ibride plug-in sono invece pensate per una ricarica alla presa e per una guida prevalentemente in elettrico (soprattutto per automobili di dimensioni ridotte), sfruttando l'unit\u00e0 termica solo per spostamenti oltre il range massimo delle batterie.\nMotore ad iniezione d'acqua.\nMotore ad iniezione d'acqua per aumentare la pressione in camera generata dalla combustione, grazie all'uso dell'acqua, che va a ridurre drasticamente la temperatura della carica, con effetti diretti su preaccensione, detonazione, produzione di gas inquinanti e consumi.\nMotore con Turbosteamer.\nMotore con turbosteamer permette di recuperare parte del calore disperso nello scarico per poter azionare una turbina che lavora assieme al motore."}
{"id": "934963", "revid": "1573940", "url": "https://it.wikipedia.org/wiki?curid=934963", "title": "Toryminae", "text": "Toryminae , \u00e8 una sottofamiglia di insetti Hymenoptera Chalcidoidea della famiglia dei Torymidae comprendente specie parassitoidi soprattutto associate a fitofagi galligeni.\nInquadramento sistematico.\nLa sistematica interna dei \"Toryminae\" \u00e8 controversa. Secondo alcuni orientamenti la sottofamiglia si suddivide in diverse trib\u00f9 alcune delle quali sono in realt\u00e0 proposte in altri schemi tassonomici al rango di sottofamiglia. L'Universal Chalcidoidea Database del National History Museum riporta la seguente classificazione interna:\nTrib\u00f9 Chalcimerini\nTrib\u00f9 Microdontomerini\nTrib\u00f9 Monodontomerini\nTrib\u00f9 Palachiini\nTrib\u00f9 Podagrionini\nTrib\u00f9 Torymini\nTrib\u00f9 Torymoidini\nGeneri \"Incertae sedis\""}
{"id": "934964", "revid": "729019", "url": "https://it.wikipedia.org/wiki?curid=934964", "title": "Guerra delle cannoniere", "text": "La guerra delle cannoniere (1807\u20131814) fu il conflitto navale fra Danimarca-Norvegia e Regno Unito, svoltosi nel corso delle guerre napoleoniche. Il nome della guerra \u00e8 derivato dalla tattica impiegata dalla Danimarca, di impiegare piccole imbarcazioni, armate con cannoni, contro le tradizionali navi della flotta britannica. Le imbarcazioni erano state progettate dallo svedese Fredrik Henrik af Chapman.\nIl vantaggio strategico derivante dall'impiego di queste imbarcazioni era l'economia di costruzione e la possibilit\u00e0 di produrle nello stesso paese, mentre quello tattico era la facilit\u00e0 di manovra (specialmente in acque poco profonde) e le piccole dimensioni. D'altra parte per\u00f2, esse erano vulnerabili ed affondabili con un solo colpo di cannone ben assestato, di conseguenza non potevano essere usate nel mare mosso ed erano meno efficienti nei confronti delle grandi navi da guerra. Ne vennero prodotte oltre duecento in due modelli: la \"scialuppa\" aveva un equipaggio di 76 marinai con un armamento di un cannone a prora ed uno a poppa, mentre la barca aveva un equipaggio di 24 uomini ed un singolo cannone.\nAgli inizi delle guerre napoleoniche, la Danimarca-Norvegia mantenne un comportamento di \"neutralit\u00e0 armata\", usando la sua flotta per proteggere il traffico commerciale dentro e al di fuori delle acque territoriali danesi-norvegesi.\nMentre la tattica delle cannoniere venne impiegata dal 1807 in poi, il conflitto navale fra Danimarca-Norvegia e Gran Bretagna ebbe inizio con la battaglia di Copenaghen del 1801, quando la squadra di Lord Horatio Nelson, facente parte della flotta dell'ammiraglio Sir Hyde Parker, attacc\u00f2 la capitale danese.\nNella successiva battaglia di Copenaghen del 1807, i britannici attaccarono preventivamente i francesi catturando gran parte della flotta danese. Per questo motivo danesi e norvegesi costruirono un gran numero di piccole cannoniere.\nNei primi tre anni della guerra delle cannoniere, queste barche furono capaci di catturare molte navi da carico inglesi quali brigantini e piccole imbarcazioni, ma non erano abbastanza grandi da poter combattere contro le fregate e le grosse navi da carico. Gli inglesi mantennero il controllo delle acque danesi durante l'intera durata della guerra 1807-1814, e quando la stagione era propizia, poterono scortare grandi flotte commerciali lungo le coste ed i canali danesi. Il 22 marzo 1808, l'ultima nave di linea danese, la \"Prins Cristian Frederik\", comandata dal capitano C.W. Jessen, fu distrutta da due navi britanniche nella battaglia di Zealand Point.\nIl 14 marzo 1808 la Danimarca-Norvegia dichiar\u00f2 guerra alla Svezia e la guerra danese-svedese dal 1808 al 1809 si sovrappose cos\u00ec a quella delle cannoniere con singolari e casuali alleanze: il Regno Unito, gi\u00e0 in guerra contro la Danimarca-Norvegia, si trov\u00f2 nemica la Russia, che stava combattendo contro la Svezia la guerra di Finlandia, e, per lo stesso motivo, alleata la Svezia.\nIl 27 febbraio 1811, cannoniere danesi, equipaggiate da quasi 1.000 uomini (comprese forze di fanteria), tentarono di riprendere l'isola di Anholt ma dovettero lasciare lo Jutland con perdite rilevanti. Sebbene i danesi ottenessero alcune vittorie come la cattura nel 1811 del brigantino HMS \"Manly\" da parte del brigantino danese \"Lolland\", al comando del capitano Hans Peter Holm, il conflitto ebbe di fatto termine quando la flotta inglese ottenne la vittoria nella battaglia di Lyng\u00f8r (1812), nella quale fu distrutta l'ultima delle navi da guerra danesi, la fregata KDM \"Najaden\", varata appena otto mesi prima e comandata dallo stesso Holm, da parte del vascello da 64 cannoni HMS \"Dictator\".\nIl trattato di Kiel pose termine alla guerra il 15 gennaio 1814: la Danimarca-Norvegia dovette cedere la piccola isola di Helgoland alla Gran Bretagna e l'intera Norvegia al re di Svezia."}
{"id": "934965", "revid": "1979289", "url": "https://it.wikipedia.org/wiki?curid=934965", "title": "Fallen Astronaut", "text": "Fallen Astronaut (letteralmente: \"Astronauta Caduto\") \u00e8 una scultura in alluminio alta 8,5 centimetri che rappresenta la figura stilizzata di un astronauta in tuta spaziale. Fu posata sulla superficie della Luna durante la missione Apollo 15 e al momento \u00e8 l'unico manufatto artistico che l'uomo ha lasciato sul suolo extraterrestre.\nQuesta scultura rappresenta uno dei primi esempi di arte portata nello spazio; fu preceduta nel 1969 dal \"The Moon Museum\", una minuscola opera d'arte (di dimensioni paragonabili a quelle di un microchip) installata a bordo del razzo Saturn V che port\u00f2 in orbita gli astronauti della missione Apollo 12.\nIl progetto.\nLa statuetta fu creata dallo scultore belga Paul Van Hoeydonck specializzato in soggetti riguardanti lo Spazio. Gli venne commissionata dall'astronauta David Scott durante un incontro a cena. A Van Hoeydonck fu richiesto di creare una piccola scultura per commemorare gli astronauti e i cosmonauti che erano deceduti e per celebrare il progresso dell'esplorazione spaziale. Siccome la scultura avrebbe dovuto viaggiare nello spazio ed essere esposta alle condizioni estreme della superficie lunare, l'artista ricevette precise istruzioni sulle dimensioni, sul peso e sul materiale da utilizzare per la sua realizzazione.\nPer soddisfare i requisiti richiesti di leggerezza e robustezza, venne scelto come materiale l'alluminio che ha anche il vantaggio di poter resistere alle forti escursioni termiche lunari senza deformarsi. Van Hoeydonck ricevette precise istruzione anche sul soggetto che avrebbe dovuto rappresentare: la figura non avrebbe dovuto essere identificabile in un sesso preciso n\u00e9 in una precisa etnia. Sia l'artista che il committente, per evitare ogni speculazione commerciale del progetto artistico, concordarono che l'opera non avrebbe dovuto riportare la firma dell'artista e che lo stesso nome dello scultore non avrebbe dovuto essere divulgato al pubblico.\nIl \"Fallen Astronaut\" sulla Luna.\nIl \"Fallen Astronaut\" fu portato sulla Luna nel 1971 dagli astronauti della missione Apollo 15 e venne lasciato sul suolo lunare il 2 agosto EDT durante l'ultima delle tre attivit\u00e0 extraveicolare compiute sulla Luna da David Scott e James Irwin. Durante queste ultime fasi della missione Scott aveva il compito di guidare il Rover lunare a una certa distanza dal Modulo Lunare Apollo (LEM) e di posizionare la telecamera che, comandata da terra, avrebbe permesso di registrare le immagini del distacco dalla superficie del modulo di risalita. Prima di abbandonare il rover nella sua sede definitiva, Scott vi lasci\u00f2 una piccola Bibbia. Il \"Fallen Astronaut\" venne posato a circa 6 metri a nord rispetto a dove il rover era \"parcheggiato\", in un piccolo cratere meteoritico situato nella parte sud occidentale del Mare Imbrium. Sul suolo, vicino alla scultura, venne posata una piccola targa metallica con i nomi, in ordine rigorosamente alfabetico, di 14 astronauti deceduti, otto statunitensi e sei sovietici:\nDei quattordici uomini commemorati, otto erano astronauti americani e sei cosmonauti sovietici, tutti deceduti sia per cause di servizio sia in altre circostanze. Il centro di controllo missione di Houston era all'oscuro delle intenzioni dell'equipaggio dell'Apollo 15 ma, anche se privo di ufficialit\u00e0, il \"Fallen Astronaut\" venne posato al suolo con deferenza. Seppure la breve commemorazione fosse priva di qualsiasi intento politico, tuttavia assunse rilievo quale gesto di deferenza di astronauti americani verso colleghi sovietici nel pieno della guerra fredda e della corsa allo spazio. Nelle intenzioni, quindi, si tratt\u00f2 di un evento privato e disinteressato, avvenuto durante una missione spaziale in cui ogni singola operazione, che gli astronauti dovevano eseguire, era stata accuratamente programmata.\nDopo il rientro a terra.\nIl pubblico venne a conoscenza della deposizione della statuetta solo dopo il rientro a terra degli astronauti dell'Apollo 15 durante la conferenza stampa post volo. Dopo che l'esistenza del \"Fallen Astronaut\" divenne pubblica, il National Air and Space Museum di Washington richiese di poterne realizzare una copia affinch\u00e9 fosse esposta al pubblico. L'equipaggio fu d'accordo, ma pose la condizione che l'esposizione sarebbe dovuta avvenire rispettando il buon gusto e senza pubblicit\u00e0. Nell'aprile 1972, Van Hoeydonck diede al museo una replica della scultura, ancora oggi esposta assieme alla copia della placca con i nomi dei 14 astronauti deceduti.\nNel maggio del 1972, Scott venne a sapere che Van Hoeydonck stava progettando di realizzare diverse repliche della statuetta per commercializzarle: ritenendo che questa iniziativa sarebbe stata una violazione dello spirito del loro accordo, l'astronauta contatt\u00f2 lo scultore tentando di persuaderlo a rinunciare. L'artista fece cinquanta copie della statua: di queste, una sola venne venduta dalla galleria Richard Foncke di Gand, in Belgio, e molte copie non firmate rimasero in possesso dell'artista, che in seguito, rifiut\u00f2 di venderle.\nNel 2007 il giornalista Jan Stalmans scrisse a Van Hoeydonck chiedendogli quante copie fossero in circolazione e l'artista conferm\u00f2 che non aveva ricevuto un centesimo ad eccezione della copia venduta dalla galleria Richard Foncke, mentre due erano state prestate al \"National Air and Space Museum\" e al Palazzo del Parlamento fiammingo."}
{"id": "934967", "revid": "1106276", "url": "https://it.wikipedia.org/wiki?curid=934967", "title": "Josep Rovira", "text": " Attivista comunista, milit\u00f2 nel Partito Operaio di Unificazione Marxista (\"Partido Obrero de Unification Marxista\", \"POUM\") fino al dopoguerra, quando conflu\u00ec nel Movimento Socialista della Catalogna (\"Moviment Socialista de Catalunya \", \"MSC\").\nProveniente da una famiglia operaia, fin dall'et\u00e0 di 13 anni lavor\u00f2 come muratore. In seguito, per evitare di andare a combattere nei possedimenti spagnoli in Marocco, ripar\u00f2 in Francia, dove conobbe il primo presidente della Generalitat de Catalunya, Francesc Maci\u00e0.\nDi ritorno in Catalogna, divenne attivista nel campo politico del socialismo rivoluzionario. Nel 1933, si un\u00ec al Blocco Operaio e Contadino (\"Bloque Obrer i Camperolo\", \"BOC\"), una formazione comunista legata alla Opposizione di Destra, nella quale nell'aprile 1934 divenne membro del comitato esecutivo.\nNel 1935, in seguito alla fusione del BOC con la Sinistra Comunista di Spagna, si un\u00ec al neoformato POUM e fece parte del comitato esecutivo, oltre a guidarne il comitato militare. In questa veste, diresse le milizie poumiste durante gli scontri del 19 luglio del 1936 a Barcellona.\nAll'inizio della Guerra civile spagnola, il comitato esecutivo del POUM lo mand\u00f2 in Aragona e lo design\u00f2 comandante di tutte le milizie poumiste sui fronti di Saragozza e Huesca. Con questo incarico, a capo della Colonna Lenin (divenuta successivamente 29\u00aa divisione, dopo la militarizzazione delle milizie) avanz\u00f2 verso Huesca, dove dimostr\u00f2 notevole capacit\u00e0 militare. Rest\u00f2 a capo di questa divisione fino al giugno del 1937, quando a seguito delle Giornate di Maggio di Barcellona e dell'arresto di Andr\u00e9s Nin, decise di ritornare al quartier generale della capitale catalana, dove venne arrestato dalla polizia su ordine degli agenti sovietici dell'NKVD. Venne rilasciato dopo soli 20 giorni, su ordine diretto del Ministro della Difesa, ma nel frattempo la 29\u00aa divisione venne sciolta ed i suoi effettivi destinati ad altri contingenti. Il POUM, in conseguenza della repressione, entr\u00f2 in clandestinit\u00e0.\nNell'ottobre del 1938, Rovira venne arrestato nuovamente con la falsa accusa di aver comandato i disordini del maggio barcellonese e di aver volontariamente, in combutta con i franchisti, fatto arretrare la sua divisione di fronte al nemico. Per queste accuse non venne processato, poich\u00e9 Barcellona cadde in mano nemica pochi mesi dopo, e nel 1939 venne liberato con un colpo di mano da un gruppo armato poumista e fatto fuggire in Francia.\nQui, a seguito della formazione del Regime di Vichy e delle incarcerazioni ai danni dei militanti del POUM da parte dei nazisti, organizz\u00f2 un canale di fuga, questa volta verso la Spagna.\nDopo la conferenza generale del POUM del 10 novembre 1940 a Tolosa, Rovira insieme ad altri suoi compagni decise la scissione della tendenza catalanista del partito, per fondare il Movimento Socialista della Catalogna, in esilio in Francia.\nRovira mor\u00ec nel 1968 a Parigi e i suoi resti vennero traslati a Barcellona."}
{"id": "934969", "revid": "599013", "url": "https://it.wikipedia.org/wiki?curid=934969", "title": "Diocesi di San Fernando de La Uni\u00f3n", "text": ""}
{"id": "934970", "revid": "76069", "url": "https://it.wikipedia.org/wiki?curid=934970", "title": "Vicariato apostolico di Jol\u00f3", "text": ""}
{"id": "934971", "revid": "767487", "url": "https://it.wikipedia.org/wiki?curid=934971", "title": "Erich Heckel", "text": "Biografia.\nErich Heckel nacque a D\u00f6beln, in Sassonia, il 31 luglio 1883.\nAttratto dalle moderne teorie artistiche, nel 1904 cominci\u00f2 a studiare architettura a Dresda, dove si avvicin\u00f2 al pensiero di autori anti-borghesi, in particolare di Nietzsche e di Dostoevskij. Durante gli anni da studente divenne amico di Karl Schmidt-Rottluff, di Ernst Ludwig Kirchner e di Fritz Bleyl, con i quali nel 1905 fond\u00f2 il gruppo artistico Die Br\u00fccke (Il Ponte), cos\u00ec chiamato perch\u00e9 cercava di creare un ponte fra le due anime della pittura tedesca di allora: quella tradizionale neo-romantica e quella moderna espressionista.\nIl gruppo traeva la principale ispirazione da Edvard Munch e da alcuni post-impressionisti, come Vincent van Gogh e Paul Gauguin; particolare attenzione fu posta anche all'arte africana, che li spinse verso l'intaglio del legno. Anche la xilografia e la stampa furono ampiamente usate da loro, viste come un mezzo economico e rapido per produrre pezzi artistici in gran quantit\u00e0 e a prezzi accessibili a molti. In particolare, lo stile di Heckel di questi anni si caratterizza come altamente emotivo, ottenuto per mezzo di linee aggressive e spezzate e di colori brillanti, stesi in modo piatto e vigoroso.\nCome gli altri membri del gruppo, anche Heckel cerc\u00f2 ispirazione nella natura: per questo pass\u00f2 le estati tra il 1907 ed il 1910 sulla costa del Mare del Nord e sui laghi della Sassonia, spesso in compagnia degli amici Kirchner e Max Pechstein. Nel 1911 Heckel, sempre pi\u00f9 interessato nella composizione pittorica formale, si trasfer\u00ec a Berlino, ma ebbe difficolt\u00e0 ad adattarsi alla nuova citt\u00e0. I colori usati sono pi\u00f9 sommessi e i suoi dipinti diventano meno intensi e pi\u00f9 malinconici, in un certo senso pi\u00f9 introspettivi, in cui spesso il tema principale \u00e8 la malattia.\nCominci\u00f2 allora a viaggiare per la Germania, conoscendo artisti come Wilhelm Lehmbruck, Lyonel Feininger e August Macke; incontr\u00f2 anche James Ensor, che allora viveva ad Ostenda. Durante la prima guerra mondiale Heckel prest\u00f2 servizio nel corpo sanitario, rimanendo profondamente turbato dalle atrocit\u00e0 del conflitto; quasi tutte le illustrazioni di quegli anni richiamano queste dolorose esperienze.\nNel primo dopoguerra viaggi\u00f2 per l'Europa, tornando a cercare ispirazione nella natura, la pi\u00f9 intatta possibile dalla civilizzazione. In particolare, sub\u00ec il fascino della Foresta Nera e delle Alpi attorno al lago di Costanza. La severit\u00e0 e la monumentalit\u00e0 delle montagne entrarono allora nei suoi paesaggi: l'atmosfera angosciosa dei dipinti degli anni espressionisti si stempera gradatamente in una pittura pi\u00f9 distesa, con colori sempre pi\u00f9 a pastello. Con l'avvento del nazismo, Heckel fu considerato un artista degenerato: gli fu proibito di esporre in pubblico e le sue opere nei musei tedeschi furono confiscate; in questi anni una parte notevole del suo lavoro fu distrutta.\nDopo la seconda guerra mondiale visse sul lago di Costanza ed insegn\u00f2 all'Accademia di Belle Arti di Karlsruhe fino al 1955. Fino alla sua morte, avvenuta a Radolfzell, una localit\u00e0 sul lago di Costanza, il 27 luglio 1970, continu\u00f2 a dipingere e ad essere considerato uno degli artisti pi\u00f9 importanti della Germania, come provato dai molti premi ricevuti e dalle molte mostre a cui partecip\u00f2."}
{"id": "934972", "revid": "599013", "url": "https://it.wikipedia.org/wiki?curid=934972", "title": "Diocesi di Cabanat\u00faan", "text": ""}
{"id": "934973", "revid": "124171251", "url": "https://it.wikipedia.org/wiki?curid=934973", "title": "Carburazione", "text": "La carburazione \u00e8 il metodo attraverso il quale, con un dispositivo chiamato \"carburatore\", si alimenta un motore a combustione interna a benzina o miscela, sfruttando le depressioni provocate dall'aria durante il passaggio nei diffusori del carburatore stesso (effetto Venturi)\nI motori a carburatore sono usciti dalla produzione su larga scala dopo la nascita dei pi\u00f9 moderni motori ad iniezione, ci\u00f2 in ragione della difficolt\u00e0 di gestire una dosatura stechiometrica del carburante a diversi regimi e temperature di funzionamento. Il rendimento dei motori con iniezione, grazie alla fine polverizzazione del carburante e al preciso dosaggio, \u00e8 pi\u00f9 elevato rispetto ai vecchi motori a carburatore, ci\u00f2 consente di abbassare i consumi, avendo potenze pi\u00f9 elevate e inquinando meno. Inoltre, l'iniezione elettronica dialoga continuamente con altri dispositivi (sonda lambda, debimetro, posizione farfalla di alimentazione) per dare in ogni occasione di marcia, il massimo rendimento, anche se i primi sistemi peccavano in una lentezza di calcolo, che conferiva una minore regolarit\u00e0 di funzionamento.\nFattori che influenzano la carburazione.\nDefinita una miscela aria/benzina \"magra\" se \u00e8 povera di benzina e \"grassa\" se \u00e8 eccessivamente ricca di benzina, la carburazione \u00e8 influenzata da vari fattori:\nPulizia del carburatore.\nLa pulizia del carburatore serve per evitare che i getti e gli altri passaggi si otturino o riducano il loro diametro interno, cos\u00ec come i condotti, perch\u00e9 tutto ci\u00f2 non porta altro che a sgradite scarburazioni, con rischi diversi a seconda di ci\u00f2 che si va a otturare.\nPer effettuare questa pulizia \u00e8 bene utilizzare del solvente, come l'acquaragia o la benzina, inoltre bisogna disporre dell'aria compressa, fondamentale per pulire i vari ugelli e circuiti dallo sporco dissolto dal solvente, facendo scorrere l'aria nel verso opposto a quello normale della benzina.\nSi pu\u00f2 anche utilizzare un pennello di piccole dimensioni, che non perda fili e che siano rigidi, esso pu\u00f2 essere usato nei casi dove ci sia tanto sporco o si voglia pulire anche l'esterno del carburatore in modo pi\u00f9 accurato.\nPulizia del filtro aria.\nLa pulizia del filtro \u00e8 molto semplice da eseguire, nel caso questi siano di spugna, altrimenti nel caso di filtri di carta bisogner\u00e0 sostituirlo.\nIl filtro di spugna deve essere immerso in un solvente specifico (da evitare la benzina o il gasolio e simili in quanto molto aggressivi), va risciacquato, premuto per bene ma non strizzato, onde evitare che si strappi, lasciarlo asciugare, impregnare con dell'olio specifico (in alternativa SAE 30), rimuovere gli eccessi e rimontare.\nComponenti fondamentali nella carburazione.\nI componenti fondamentali cambiano a seconda del tipo di carburatore, e una volta scelti si pu\u00f2 passare alla ricarburazione, ma tenendo ben presente che tale azione va eseguita o valutata con il motore in temperatura per evitare errori di giudizio.\nNei carburatori meccanici, elettronici e a depressione (tipo motociclistico).\nI primi tre componenti da tenere presente per la carburazione, sono:\nAltezza smusso valvola (carburatore con valvola a saracinesca).\nL'altezza dello smusso \u00e8 molto importante perch\u00e9 uno smusso pi\u00f9 \u00e8 alto e pi\u00f9 aria permette di far entrare alle piccole aperture, infatti lo smusso non fa altro che convogliare l'aria riducendo le turbolenze a valvola parzializzata, ci\u00f2 permette d'avere grandi potenze anche con piccole aperture (1/4 di giro di manopola), rendendo pi\u00f9 facile la gestione della potenza da questo punto in poi, ci\u00f2 \u00e8 utile soprattutto in curva.\nPeso del galleggiante.\nIl peso del galleggiante \u00e8 importante da tenere presente, perch\u00e9 un galleggiante leggero richiede getti pi\u00f9 grandi e di conseguenza sar\u00e0 pi\u00f9 difficile che questi si occludano o che si sporchino.\nIl polverizzatore.\nIl polverizzatore \u00e8 molto importante, perch\u00e9 come il galleggiante influisce molto sulla carburazione controllando la carburazione dalle minime aperture fino a tutto gas, di questi polverizzatori ne esistono due tipi, a due tempi (non aerato) e il quattro tempi (aerato), il loro nome non li lega al tipo di motorizzazione a cui vanno accoppiati, anche se il polverizzatore per due tempi pu\u00f2 essere utilizzato solo sul due tempi, mentre il tipo per quattro tempi su tutte e due le motorizzazioni, i fattori del polverizzatore che incidono sulla carburazione sono tre:\nInoltre in rari casi il circuito aria che va ad alimentare il polverizzatore viene regolato tramite una vite, che permette la regolazione del flusso d'aria, maggiore sar\u00e0 il flusso e pi\u00f9 si impoverir\u00e0 di benzina la carburazione, minore \u00e8 il flusso e pi\u00f9 si arricchir\u00e0 di benzina la carburazione.\nNei carburatori a membrana.\nIn questi carburatori, i componenti fondamentali per la carburazione sono le membrane e le molle interposte tra queste, dove la maggiore rigidit\u00e0 di uno di questi due componenti influisce sull'apporto di carburante nel condotto di Venturi.\nRegolazione del minimo e del circuito di progressione.\nLa regolazione del minimo \u00e8 estremamente importante perch\u00e9 oltre a dare regolarit\u00e0 al motore quando \u00e8 al minimo, permette anche un corretto rapporto stechiometrico nelle fasi di spalancate veloci con il motore al minimo dei giri; inoltre \u00e8 fondamentale per il passaggio dal circuito del minimo al circuito del massimo (primo quarto di gas), mentre una cattiva regolazione pu\u00f2 portare a grippaggi in caso sia magra o a lente riprese in caso sia grassa.\nRegolazioni.\nPer poter regolare il minimo si ha:\nAccorgimenti.\nQuesto circuito del carburatore viene generalmente impostato in modo da fornire una carburazione leggermente pi\u00f9 ricca di combustibile rispetto al valore ottimale, in modo da ridurre l'effetto d'impoverimento (transitorio di magro) all'apertura completa del comando gas (con una posizione di partenza di completamente chiuso) e per far s\u00ec che il motore riduca pi\u00f9 velocemente il numero di giri ampliando il fenomeno d'arricchimento (transitorio di grasso) alla chiusura completa del comando gas (con una posizione di partenza di completamente aperto) e aumentare l'effetto freno motore.\nNel caso dei motori pluricilindrici e con pi\u00f9 carburatori, del tipo indipendenti o flangiati, \u00e8 necessario verificare la corretta taratura di apertura sincrona delle valvole, in quanto altrimenti i vari cilindri contribuiranno in modo differente al funzionamento del motore, per far ci\u00f2 \u00e8 necessario utilizzare un vacuometro e verificare che la depressione generata sia la stessa per ogni cilindro ed eventualmente agire sui registri di apertura minima delle rispettive valvole.\nRegolazione del massimo.\nLa regolazione del massimo \u00e8 necessaria per evitare di creare dei buchi nel pistone o di deformarne la superficie, nel caso questa regolazione risulti magra, nel caso opposto invece si avranno eccessivi consumi e imbrattamenti della candela e dell'impianto di scarico.\nI componenti che influenzano il flusso di benzina al massimo sono il polverizzatore, il getto del massimo (talvolta detto \"gicleur\"), la punta dello spillo conico (quando si ha un carburatore con valvola a saracinesca, quindi di tipo motociclistico), il fermo dello spillo nel caso questo abbia una conicit\u00e0 fino alla punta dello stesso e nel caso sia presente il circuito di potenza anche il getto di potenza (con il motore a pieno regime).\nControllo iniziale.\nPer poter vedere se il polverizzatore \u00e8 sufficientemente grande \u00e8 necessario effettuare una prova con il carburatore montato sul mezzo, senza per\u00f2 montare il getto del massimo; bisogna poi avviare il motore, senza azionare il comando dell'acceleratore. Dopo che si \u00e8 avviato il motore, si pu\u00f2 subito vedere se il polverizzatore \u00e8 grande a sufficienza: agendo sul comando dell'acceleratore il motore si deve ingolfare, nel caso non tenda a ingolfarsi bisogner\u00e0 aumentare il polverizzatore.\nStrumentazione consigliata e prove dinamiche.\nUna volta visto il polverizzatore si pu\u00f2 passare al getto del massimo, la punta dello spillo e la posizione del fermo dello spillo, nel caso questo abbia una conicit\u00e0 fino alla punta dello stesso, altrimenti sar\u00e0 inutile. Per questa prova sarebbe necessario possedere una sonda termica dei gas di scarico capace di sopportare i 900 \u00b0C e un banco prova per vedere la potenza: infatti le condizioni ottimali prevedono che i gas di scarico debbano rimanere sui 600\u00f7750\u00a0\u00b0C e che la potenza risulti essere la pi\u00f9 alta e lineare, altrimenti sar\u00e0 necessario effettuare la prova d'accelerazione sui 400 m per tre volte con ogni settaggio, e il settaggio con il tempo migliore risulter\u00e0 essere il settaggio ideale.\nRegolazioni per tutti i carburatori.\nGeneralmente i carburatori vengono forniti con delle tarature funzionanti, \u00e8 consigliabile verificare i componenti fondamentali nella carburazione, una volta effettuato il controllo ed eseguita la prova, si pu\u00f2 analizzare se il getto \u00e8 troppo grande o no.\nPer verificarne il corretto funzionamento \u00e8 consigliabile avere il mezzo in movimento con la marcia inserita, dato che bisogna azionare completamente il comando gas e ci\u00f2 permette d'avere un periodo d'apertura maggiore ed evitare l'influenza da miscele troppo ricche o povere di altri circuiti d'alimentazione (quest'influenza pu\u00f2 protrarsi per qualche secondo e pu\u00f2 falsare la valutazione).\nNel caso il getto sia eccessivamente grande (con il motore in temperatura), si avr\u00e0 un intenso fumo di scarico e una risposta lenta in accelerazione, con un getto eccessivamente piccolo si avranno dei vuoti per magro a pieno gas, mentre nel caso il getto sia corretto, si avranno una temperatura giusta e i gas di scarico che quasi non si notano.\nPer la correzione si pu\u00f2 oltre che lavorare sulla grandezza del lume del getto, anche sulla punta dello spillo e sulla posizione del fermo dello spillo (quando si ha un carburatore con valvola a saracinesca), nel caso questo abbia una conicit\u00e0 fino alla punta dello stesso, altrimenti sar\u00e0 inutile;\nDove per aumentare l'apporto di benzina, si deve aumentare il lume del getto o diminuire la punta dello spillo o alzare il fermo (quando si ha un carburatore con valvola a saracinesca), sempre nel caso lo spillo abbia una conicit\u00e0 fino alla punta, altrimenti sar\u00e0 inutile, mentre per diminuire tale apporto, sar\u00e0 necessario operare in senso opposto.\nRegolazioni riservate ai carburatori ovali o con power jet o spilli con doppia conicit\u00e0 (carburatore motociclistico).\nI carburatori a sezione ovale permettono un controllo pi\u00f9 lineare della potenza all'aumentare dell'azionamento del comando gas, ma richiede una differente taratura rispetto ad un carburatore a sezione tonda e generalmente adoperano spilli a doppia conicit\u00e0 e/o il power jet, i quali a volte sono usati anche sui carburatori a sezione tonda.\nCon carburatori muniti di power jet o con spillo a doppia conicit\u00e0, dopo aver effettuato le operazioni generiche, nel caso di presenza del getto di potenza, risulta essere pi\u00f9 articolato ottenere la regolazione ideale, infatti questo getto si aumenta l'apporto di benzina a una determinata apertura della valvola (generalmente quando \u00e8 tutta aperta) entrando in funzione soprattutto quando il motore raggiunge un elevato numero di giri, permettendo l'ottenimento di carburazioni ideale in condizioni di massimo carico motore e di una carburazione che pu\u00f2 permettere una maggiore economia di carburante nelle altre condizioni operative (con getto massimo pi\u00f9 piccolo e/o spilli conici pi\u00f9 bassi o punta maggiore).\nIn alternativa viene utilizzata la soluzione degli spilli a doppia conicit\u00e0 in quanto permettono sia l'ottenimento della carburazione ideale in condizioni di massimo carico motore, sia una maggiore economia di carburante con un azionamento parziale del comando dell'acceleratore, ma non permette di differenziare la carburazione a seconda del regime di funzionamento del motore e quindi non riesce a garantire l'economia di carburante con l'acceleratore completamente azionato e motore a bassi e/o medi regimi.\nDifficilmente serve sostituire questo getto, in quanto dovrebbero cambiare di molto le condizioni di lavoro del carburatore (tipologia di polverizzatore e/o ugello erogatore) ma nel caso sia necessario, si deve verificare se vi \u00e8 un mancato raggiungimento del regime massimo causa carburazione povera di benzina o se il raggiungimento del regime \u00e8 lento causa carburazione ricca di benzina.\nL'influenza del getto di potenza sulla carburazione \u00e8 molto inferiore rispetto al getto massimo per via del maggiore dislivello del circuito stesso, il quale impone un salto tra livello benzina della vaschetta e ugello di erogazione, maggiore anche di 5 volte e pi\u00f9 rispetto al circuito del massimo, per questo in alcuni casi il getto di potenza pu\u00f2 essere anche pi\u00f9 grande rispetto a quello del massimo.\nRegolazione degli intermedi (carburatore motociclistico).\nLa regolazione di questo arco di apertura \u00e8 molto importante, perch\u00e9 influisce sul comportamento generale del mezzo alle varie aperture di gas.\nI componenti che influenzano questo fattore sono lo spillo e nel caso non si abbiano spilli sufficientemente fini o grandi alle primi fasi di apertura, si dovr\u00e0 rivedere lo smusso della valvola, un altro fattore importante sar\u00e0 anche la posizione del fermo dello spillo.\nStrumentazione consigliata e prove dinamiche.\nPer poter vedere se lo spillo ha la conicit\u00e0 giusta, cos\u00ec come l'altezza dello stesso (la punta dello spillo si \u00e8 verificata con la regolazione del massimo), \u00e8 necessario effettuare una prova con il carburatore montato sul mezzo; per questa prova sarebbe necessario possedere una sonda termica dei gas di scarico capace di sopportare i 900\u00a0\u00b0C e un banco prova per vedere la potenza ai vari regimi.\nInfatti con la sonda riusciamo subito a vedere se la carburazione tende a divenire troppo magra o grassa o se ci siano dei buchi di carburazione, perch\u00e9 genereranno temperature fuori da questo margine 600\u00f7750\u00a0\u00b0C; con il banco prova del motore dovremmo verificare la potenza a ogni apertura, la quale dovr\u00e0 essere la pi\u00f9 alta e lineare possibile.\nRegolazioni.\nNei casi si abbiano dei buchi di magro ai bassi regimi con piccole aperture del gas, bisogner\u00e0 montare uno spillo che abbia un diametro iniziale minore o un polverizzatore di diametro maggiore, in modo d'apportare pi\u00f9 carburante, nel caso opposto sar\u00e0 necessario operare inversamente.\nNei casi dove invece la carburazione risulti magra solo a met\u00e0 acceleratore (casi di carburatori muniti con getto di potenza o spilli conici a doppia conicit\u00e0), sar\u00e0 necessario applicare uno spillo conico con una conicit\u00e0 pi\u00f9 lunghezza, in quanto incominciando prima riesce ad arricchire prima su un arco maggiore di apertura, mentre nel caso di spillo a doppia conicit\u00e0 (se di lunghezza adeguata) sar\u00e0 necessario applicare uno spillo con la conicit\u00e0 centrale pi\u00f9 accentuata (diametro interposto tra parte cilindrica e il cono pi\u00f9 piccolo); nel caso opposto sar\u00e0 necessario operare inversamente.\nNel caso invece tutta la carburazione risulti magra allo stesso modo su tutto l'arco d'apertura sar\u00e0 necessario ridimensionare l'emulsionatore con misure maggiori con l'eccezione delle prime aperture, mentre se il problema non coinvolge le prime aperture baster\u00e0 semplicemente spostare il fermo dello spillo di una o pi\u00f9 posizioni verso la punta dello spillo, ma se lo spillo non \u00e8 del tipo a conicit\u00e0 totale (punta cilindrica) \u00e8 necessario cambiare anche il getto del massimo, nel caso opposto sar\u00e0 necessario operare inversamente.\nLa carburazione con il carburatore a depressione.\nNel carburatore a depressione, oltre alle operazioni descritte per il carburatore meccanico (con valvola a saracinesca), si pu\u00f2 anche modificare la risposta del carburatore, agendo sui componenti del sistema a depressione (come la molla e il lume dei vari condotti) aumentando o diminuendo la velocit\u00e0 d'apertura e influire cos\u00ec sulla depressione nel condotto d'aspirazione, andando a modificare la carburazione.\nPer avere una risposta pi\u00f9 veloce nell'apertura della valvola a saracinesca al comando della valvola a farfalla, si pu\u00f2 diminuire la rigidit\u00e0 della molla (avendo per\u00f2 una depressione minore nel condotto); in alternativa si pu\u00f2 aumentare i lumi dei condotti, della valvola e quello della camera sottovalvola. Questa si trova nella presa d'aria del carburatore, oppure \u00e8 direttamente in comunicazione con l'esterno del carburatore; cos\u00ec per\u00f2 si ha una depressione minore nel condotto durante lo spostamento della valvola.\nPer una risposta pi\u00f9 lenta, basta agire in senso opposto, ma \u00e8 consigliabile non irrigidire la molla, per evitare che tale molla non permetta l'apertura totale della valvola.\nQuesto carburatore ha come caratteristica quella di mantenere una depressione nel condotto di Venturi il pi\u00f9 costante possibile e migliorare la stabilit\u00e0 del rapporto stechiometrico e polverizzazione del combustibile nei cambi rapidi di comando gas e funzionamento del motore.\nLa carburazione con il carburatore elettronico.\nIl carburatore elettronico \u00e8 un'evoluzione di uno dei tipi di carburatore sopra elencati, quindi oltre alle operazioni descritte per il carburatore su cui si basa (generalmente meccanico con valvola a saracinesca), si pu\u00f2 agire sui circuiti comandati elettronicamente.\nPer motori a 4 tempi.\nAi carburatori adibiti a questi motori si possono modificare i getti dei circuiti di compensazione comandati dalle centraline elettroniche e, nel caso sia necessario, in alcuni modelli \u00e8 possibile regolare le impostazioni d'intervento collegando la centralina al computer.\nInoltre questi carburatori sono generalmente provvisti di sistemi pi\u00f9 sofisticati, come il power jet elettronico (getto di potenza elettronico), in modo da ampliare il suo campo d'azione e regolare la sua influenza.\nPer motori a 2 tempi.\nI carburatori adibiti a questi motori (dato che generalmente tali circuiti di compensazione non vengono utilizzati per aumentare l'apporto di benzina, ma per aumentare l'apporto d'aria e rientrare nelle norme anti-inquinamento) non si possono tarare di molto, infatti generalmente si pu\u00f2 solo agire sull'altezza dello smusso della valvola PWM o sulle regolazioni della centralina, collegandola al computer (nel caso sia possibile).\nLa carburazione con il carburatore a membrana.\nIn questo carburatore la carburazione \u00e8 completamente differente da tutti quelli visti in precedenza. In questo carburatore non esistono getti di varia misura, ma esistono delle viti che vanno a chiudere il circuito di alimentazione; inoltre non \u00e8 presente alcun galleggiante, che \u00e8 invece sostituito da una coppia di membrane che vengono azionate dalla variazione di pressione all'interno del collettore/carter e nel condotto di Venturi del carburatore. La prima depressione aziona la membrana superiore o pompante, richiamando la benzina dal serbatoio, la seconda, detta principale, favorisce il flusso dell'aria e del carburante verso l'interno del motore.\nParametri principali.\nIn questi carburatori, come nei carburatori meccanici e simili, si hanno dei componenti principali che influiscono in modo sostanziale sull'intero settaggio del carburatore; i componenti per questi carburatori sono la durezza della molla dello spillo e lo spessore della membrana pompante.\nLa durezza della molla influisce sull'apertura dello spillo, creando cos\u00ec minore o maggiore depressione (che \u00e8 responsabile a sua volta dell'apertura dello spillo e dell'afflusso del carburante). Con l'aumento della resistenza di tale molla si diminuisce l'apporto di benzina, ottenendo una carburazione povera di benzina, mentre adoperando una molla pi\u00f9 morbida si ha un effetto opposto.\nPer controllare il valore di depressione a cui si apre tale spillo esiste uno strumento specifico.\nLo spessore della membrana pompante (valori compresi tra 0,12 mm e 0,08 mm) e il materiale di cui \u00e8 costruita influiscono sulla resistenza (per inerzia) e sulla durata della membrana stessa: una membrana pi\u00f9 morbida riesce ad apportare pi\u00f9 benzina da un pi\u00f9 basso regime del motore (per via della minore inerzia), ma ha una durata pi\u00f9 limitata.\nRegolazione della carburazione.\nPer regolare la carburazione su questi carburatori ci si basa su tre viti: una regola l'apertura minima della valvola a farfalla carburatore (esattamente come in tutti gli altri carburatori), mentre le altre controllano l'alimentazione dei circuiti chiamati L (low= minimo) e M (max= massimo).\nSvitando la vite del minimo (L) si aumenta l'apporto di carburante a ogni regime del motore, dal minimo fino a un regime intermedio, mentre avvitandola si diminuisce tale apporto.\nLa vite del massimo (M) regola allo stesso modo l'apporto di carburante dai medi regimi al massimo.\nL'alimentazione del combustibile mediante iniettore.\nQuando si adopera l'iniettore generalmente si utilizza un sistema con diversi sensori e/o a retroazione, dove si varia la quantit\u00e0 del carburante da iniettare a seconda delle diverse situazioni.\nTipo di carburazioni.\nLa carburazione pu\u00f2 essere di vario tipi e influisce su molti fattori\nPolverizzazione.\nLa carburazione pu\u00f2 essere di diverso tipo a seconda del dispositivo utilizzato:\nComportamento del motore.\nLa carburazione a seconda del suo titolo (contenuto di benzina) da un comportamento differente al motore:\nLubrificazione (motori a due tempi).\nNella maggior parte dei motori a due tempi (tutti quelli dotati di carter pompa) la carburazione a seconda del suo titolo (contenuto di benzina) pu\u00f2 influire in modo diverso sulla lubrificazione del motore a seconda del tipo d'accorgimento utilizzato per la lubrificazione:\nCause di scarburazione al di fuori della taratura.\nLe cause non imputabili alle regolazioni del carburatore che portano a scarburazione sono molte e di solito influiscono sulla carburazione per i primi 3/4 dei regimi totali, con un'influenza minore agli alti regimi.\nDette cause sono:"}
{"id": "934975", "revid": "599013", "url": "https://it.wikipedia.org/wiki?curid=934975", "title": "Arcidiocesi di C\u00e1piz", "text": ""}
{"id": "934976", "revid": "640277", "url": "https://it.wikipedia.org/wiki?curid=934976", "title": "Grishn\u00e1kh", "text": ""}
{"id": "934977", "revid": "4175", "url": "https://it.wikipedia.org/wiki?curid=934977", "title": "Rugby Roma", "text": ""}
{"id": "934980", "revid": "154893", "url": "https://it.wikipedia.org/wiki?curid=934980", "title": "Arcidiocesi di Cagay\u00e1n de Oro", "text": ""}
{"id": "934981", "revid": "9447", "url": "https://it.wikipedia.org/wiki?curid=934981", "title": "Astronauta Caduto", "text": ""}
{"id": "934982", "revid": "140269", "url": "https://it.wikipedia.org/wiki?curid=934982", "title": "Stella Morra", "text": "Biografia.\nStella Morra \u00e8 laureata in Pedagogia indirizzo sociologico, presso la Facolt\u00e0 di Magistero dell'Universit\u00e0 degli Studi di Torino con una tesi in sociologia della religione, sulla definizione del concetto di identit\u00e0 religiosa, dal punto di vista della matrice teorica e con una verifica sul campo sull'Azione Cattolica e Comunione e Liberazione (1974-1979). Frequenta l'Istituto superiore di scienze religiose di Urbino, diretto da Italo Mancini (1979-1983). Corso accademico di Teologia presso la Pontificia Universit\u00e0 Gregoriana dal 1983, con conseguimento del Baccellierato Summa cum Laude (1986), della Licenza Summa cum Laude (1988) con una tesi sul concetto di Teologia Fondamentale in Henri de Lubac, e del dottorato Summa cum Laude (2004) con una tesi pubblicata dalla Editrice Gregoriana su Michel de Certeau.\nLavora presso l'Ufficio Studi Nazionale dell'Azione Cattolica Italiana, con la collaborazione a varie riviste interne e con lavoro nelle diocesi per la formazione dei responsabili (1983-1996); Consigliere Nazionale di Azione Cattolica (1994-2000). Anima da anni l'attivit\u00e0 di formazione per le persone adulte nella diocesi di Fossano. Socia fondatrice dell'Associazione Culturale \"L'Atrio dei Gentili\". Membro del Board mondiale del WUCWO/UMOFC (Unione Mondiale delle Associazioni Femminili Cattoliche) (2001-2006).\n\u00c8 docente presso la Pontificia Universit\u00e0 Gregoriana, presso la quale \u00e8 dal settembre 2019 Direttrice del Centro Fede e Cultura \u00abAlberto Hurtado\u00bb. "}
{"id": "934983", "revid": "767487", "url": "https://it.wikipedia.org/wiki?curid=934983", "title": "Profondit\u00e0 ottica", "text": "La profondit\u00e0 ottica d\u00e0 la misura di quanto sia opaco un mezzo.\nPer definizione \u00e8 la frazione di radiazione (o di luce) che si \u00e8 sparsa o assorbita lungo un percorso.\nDescrizione.\nProviamo a pensare alla nebbia: un oggetto immediatamente avanti a noi \u00e8 ben visibile, quindi in questo caso la nebbia ha come valore di profondit\u00e0 ottica uguale a zero; ma a mano a mano che allontaniamo l'oggetto la profondit\u00e0 ottica aumenta, fino a raggiungere un enorme valore per cui l'oggetto non sar\u00e0 pi\u00f9 visibile.\nLa profondit\u00e0 ottica \u00e8 perci\u00f2 la quantit\u00e0 di luce che viene dispersa, o perch\u00e9 diffusa (sparsa) o perch\u00e9 assorbita, durante un dato percorso in un mezzo. Se formula_1 \u00e8 lintensit\u00e0 di radiazione\" alla fonte ed formula_2\"' l'intensit\u00e0 osservata dopo un percorso, il formula_3 ottico \u00e8 definito dalla seguente equazione:\nformula_4\nformula_3 varia entro 0 e formula_6; \u00e8 maggiore o uguale a 1 per i materiali totalmente opachi, pi\u00f9 essi diventano trasparenti pi\u00f9 il suo valore tende verso lo zero.\nformula_7\nNelle scienze atmosferiche la profondit\u00e0 ottica corrisponde al percorso verticale dalla superficie della terra (o dall'altezza dell'osservatore) allo spazio esterno.\nPoich\u00e9 formula_3 si riferisce ad un percorso verticale, la profondit\u00e0 ottica per un percorso inclinato sar\u00e0: formula_9, in cui m (chiamato: fattore di massa aerea), per un'atmosfera aerea-parallela \u00e8 dato: m = 1/cos\u03b8, dove \u03b8 \u00e8 l'angolo allo zenit del percorso; perci\u00f2 si avr\u00e0:\nformula_10\nLa profondit\u00e0 ottica dell'atmosfera pu\u00f2 essere misurata con un fotometro solare, confrontando il valore misurato con quello atteso conoscendo la luminosit\u00e0 solare.\nUn altro esempio \u00e8 in astronomia: le stelle, incluso il Sole, non hanno una superficie vera e propria, ma solo strati di gas che si inspessiscono mano a mano che si va in profondit\u00e0. La superficie \u00e8 stata arbitrariamente definita come lo strato in corrispondenza del quale la profondit\u00e0 ottica diventa di 2/3.\nDa notare che la profondit\u00e0 ottica di un mezzo risulter\u00e0 differente a seconda della lunghezza d'onda (in altri termini, del colore della luce).\nPer gli anelli planetari questa profondit\u00e0 \u00e8 la parte di luce trattenuta dall'anello quando si trova tra la fonte e l'osservatore. Ci\u00f2 \u00e8 ottenuta di solito durante l'osservazione di occultazioni stellari."}
{"id": "934984", "revid": "76069", "url": "https://it.wikipedia.org/wiki?curid=934984", "title": "Vicariato apostolico di Calap\u00e1n", "text": ""}
{"id": "934985", "revid": "287204", "url": "https://it.wikipedia.org/wiki?curid=934985", "title": "Pniewy (Grande Polonia)", "text": "Pniewy (in tedesco \"Pinne\") \u00e8 un comune urbano-rurale polacco del distretto di Szamotu\u0142y, nel voivodato della Grande Polonia.Ricopre una superficie di 158,57 km\u00b2 e nel 2004 contava 11.917 abitanti.\nLuoghi di interesse.\nLa citt\u00e0 conserva una chiesa gotica di San Lorenzo con arredamento barocco ed una chiesa barocca di Spirito Santo, un palazzo del XVIII sec.\nSport.\nVi ha sede il Sok\u00f3\u0142 Pniewy, societ\u00e0 di calcio."}
{"id": "934988", "revid": "188717", "url": "https://it.wikipedia.org/wiki?curid=934988", "title": "Prodotto di due prospettivit\u00e0", "text": ""}
{"id": "934989", "revid": "1505830", "url": "https://it.wikipedia.org/wiki?curid=934989", "title": "Helle Thorning-Schmidt", "text": "Biografia.\nFiglia di un professore di matematica ed economia all'Universit\u00e0 di Copenaghen, Holger, la Thorning-Schmidt termin\u00f2 gli studi secondari al liceo di Ish\u00f8j nel 1985 ed entro quindi all'Universit\u00e0 di Copenaghen, dove ottenne nel 1994 un master in scienze politiche. L'anno precedente, aveva conseguito un master in studi europei al Collegio d'Europa, a Bruges.\nCapo della segreteria della delegazione danese dei Socialdemocratici al Parlamento europeo dal 1994 al 1997, divenne in seguito consulente internazionale per la confederazione sindacale LO fino al 1999.\nOltre al danese, parla fluentemente inglese e francese.\nCarriera politica.\nThorning-Schmidt \u00e8 stata eletta membro del Parlamento europeo nel 1999 e nel 2004. Nel 2005 si \u00e8 dimessa dall'incarico ed \u00e8 entrata a far parte del parlamento danese.\nDal 2006 \u00e8 stata eletta segretario dei \"Socialdemokraterne\", rimpiazzando Mogens Lykketoft. Alle elezioni parlamentari del 2007 i socialdemocratici persero lo 0,4% (e due seggi) rispetto alle consultazioni di due anni prima, ma ridussero lo svantaggio di parlamentari con i liberali di Anders Fogh Rasmussen da cinque a uno.\nDeputato europeo e poi nazionale.\nLa Thorning-Schmidt scopr\u00ec la politica al liceo lottando contro l'apartheid in favore di Nelson Mandela, e divenne membro dei \"Socialdemokraterne\" nel 1993. Fu eletta deputata europea alle elezioni del 10 giugno 1999 e sedette nei banchi del Partito del Socialismo Europeo e della commissione del Lavoro e degli Affari sociali, ed occup\u00f2 la vicepresidenza della delegazione delle relazioni con la Lettonia. Nel marzo del 2003, si candid\u00f2 alle elezioni parlamentari del 2005, convocate l'8 febbraio, venendo eletta nel \"Folketing\".\nCapo dell'opposizione danese.\nLe elezioni furono vinte dai liberali di Anders Fogh Rasmussen, il presidente dei socialdemocratici, l'ex ministro Mogens Lykketoft, si dimise la sera stessa dal vertice del partito. Due giorni dopo, il comitato esecutivo decise che il \"leader\" della formazione politica sarebbe stato eletto dai militanti. La Thorning-Schmidt decise di presentare la propria candidatura contro il deputato Frank Jensen, che sosteneva una linea pi\u00f9 a sinistra. Il 12 aprile, fu eletta presidente dei \"Socialdemokraterne\" con il 53,2% dei voti, divenendo la prima donna a dirigere il partito.\nNella campagna per le elezioni parlamentari del 2007, si oppose ai tagli fiscali promessi dal Primo ministro Anders Fogh Rasmussen, poich\u00e9 lei sosteneva l'aumento dello Stato sociale e la convocazione di un referendum sul trattato di Lisbona, presentando un programma in cui proponeva di combattere le crescenti disuguaglianze sociali ed il riscaldamento globale, con l'incremento delle energie rinnovabili fino a portarle a produrre il 45% dell'elettricit\u00e0 danese nel 2025. \nA partire da queste elezioni, la Thornig-Schmidt afferm\u00f2 la sua volont\u00e0 di creare una coalizione politica di centro-sinistra con il Partito Popolare Socialista (SF) e la Sinistra Radicale (RV), col sostegno esterno dell'Alleanza Rosso-Verdi (ERG). Ricevette quindi il sostegno del presidente del SF, Villy S\u00f8vndal, e di Margrethe Vestager, \"leader\" di RV. Secondo un sondaggio dell'agosto 2011, una tale alleanza avrebbe ottenuto il 51,5% dei voti e avrebbe avuto la netta maggioranza del Parlamento, con 91 deputati contro 84.\nDurante la campagna elettorale per le elezioni parlamentari del 2011, il tabloid BT l'accus\u00f2 di frode fiscale. Le autorit\u00e0 fiscali condussero un'inchiesta e concluse che quelle accuse erano infondate. BT pubblic\u00f2 allora un documento contenente delle informazioni private, tra cui che Helle Thorning-Schmidt aveva pagato meno tasse di quanto avesse dovuto ma che c'era prescrizione. Nel dicembre 2011, un funzionario del ministero delle Finanze rivel\u00f2 alla polizia danese che era stato il ministro Troels Lund Poulsen a trasmettere quelle informazioni alla stampa. L'affare fece scandalo e fu creata una commissione parlamentare d'inchiesta.\nIl giorno delle elezioni, anche se SD regred\u00ec leggermente al 24,9% dei voti con 44 deputati, perdendo un seggio, la sinistra ottenne in totale 89 eletti, tre in pi\u00f9 rispetto alla destra. Cos\u00ec lei vinse, ma il suo partito scese leggermente, dovendo fare i conti con i partiti della coalizione rossa.\nPrimo Ministro.\nIl 2 ottobre 2011, a seguito delle elezioni vinte di stretta misura, Helle Thorning-Schmidt fu nominata Primo Ministro, diventando la prima donna a ricoprire questa carica, alla testa di una coalizione tra i Socialdemocratici, la Sinistra Radicale ed il Partito Popolare Socialista, che \u00e8 per\u00f2 minoritaria nel \"Folketing\" con 77 deputati su 179. Essa tuttavia dispone del sostegno esterno della Lista dell'Unit\u00e0 - I Rosso-Verdi (EL) e di tre deputati della Groenlandia e delle F\u00e6r \u00d8er.\nDal 1\u00ba gennaio al 30 giugno 2012 \u00e8 stata presidente di turno della presidenza del Consiglio dell'Unione europea.\nLa decisione di vendere una parte della societ\u00e0 pubblica di energia \"Dong\" alla banca americana d'investimenti Goldman Sachs port\u00f2 ad una crisi di governo. Il 30 gennaio 2014, i sei ministri del SF presentarono le dimissioni per esprimere il dissenso con tale azione, assicurando per\u00f2 di non passare all'opposizione. Con la sua coalizione ridotta a solo due partiti, il Primo Ministro Thorning-Schmidt form\u00f2 quattro giorni dopo il suo secondo governo.\nDimissioni.\nA seguito dei risultati delle elezioni politiche del 2015 Thorning-Schmidt si \u00e8 dimessa da Primo Ministro e da leader dei Socialdemocratici, poich\u00e9 il suo partito, pur rimanendo il primo partito di Danimarca, non arriva n\u00e9 da solo n\u00e9 in coalizione al minimo di 90 seggi per formare un nuovo governo.\nVita privata.\nThorning-Schmidt spos\u00f2 nel 1996 il politico gallese Stephen Kinnock, diventando la nuora di Neil Kinnock, ex leader del Partito laburista britannico e Commissario europeo, e di Glenys Kinnock, ex ministro britannico per l'Europa. Ha incontrato suo marito mentre entrambi frequentavano il Collegio d'Europa. Hanno due figlie, Johanna e Camilla. Thorning-Schmidt ha vissuto a Copenaghen con i loro figli, mentre il marito risiedeva in parte a Davos, in Svizzera, dove ha lavorato come direttore per il World Economic Forum. Nel 2014, ha lavorato per Xynt\u00e9o con sede a Londra come amministratore delegato per il \"Global Leadership and Technology Exchange\", ed \u00e8 stato eletto deputato per Aberavon alle elezioni generali del Regno Unito del 2015. La famiglia vive a Kilburn, Londra, da quando Thorning-Schmidt \u00e8 diventata CEO di Save the Children. Thorning-Schmidt \u00e8 anche membro del Partito Laburista Britannico e ha fatto campagna per suo marito. "}
{"id": "934990", "revid": "124955350", "url": "https://it.wikipedia.org/wiki?curid=934990", "title": "Tennis in carrozzina", "text": "Il tennis in carrozzina \u00e8 una disciplina con parecchie analogie rispetto al tennis convenzionale; \u00e8 molto simile infatti dal punto di vista regolamentare, ma anche a livello tecnico e tattico. \nIl \u201cWheelchair Tennis\u201d sta vivendo un periodo di grande evoluzione; la sua scoperta risale agli anni Settanta del Novecento, momento dal quale ha iniziato a riscuotere un successo a livello mondiale sempre maggiore con il passare del tempo.\nNel tennis in carrozzina la palla pu\u00f2 rimbalzare due volte prima di essere colpita. La categoria \u201cOpen\u201d prevede la divisione tra i tornei maschili e quelli femminili, mentre nella categoria \u201cQuad\u201d uomini e donne gareggiano nella stessa competizione. Sono previsti tornei di singolare e tornei di doppio. Un giocatore disabile pu\u00f2 competere contro giocatori normodotati, in questo caso il giocatore in carrozzina pu\u00f2 usufruire della regola del doppio rimbalzo.\nStoria.\nLe origini.\nNel 1976 il diciottenne Brad Parks durante una gara di sci acrobatico ebbe un incidente che lo rese paraplegico. Durante il periodo di riabilitazione conobbe Jeff Minnebraker, atleta disabile, che si era costruito una carrozzina speciale per poter giocare a tennis. I due atleti, rendendosi conto della fattibilit\u00e0, per mezzo di alcuni adattamenti, della pratica del tennis in carrozzina decisero di impegnarsi in questo nuovo progetto.\nNel 1977 Brad e Jeff iniziarono a promuovere il tennis in carrozzina in tutta la costa occidentale degli USA; proprio in questo periodo a Los Angeles venne organizzato il primo torneo di tennis in sedia a rotelle. \nLa diffusione di questo sport continu\u00f2 con un successo tale che nel 1980 Parks e David Saltz (manager della federazione americana tennis) fondarono una nuova federazione che inizi\u00f2 ad occuparsi esclusivamente del tennis in carrozzina: la NFWT (National Foundation Wheelchair Tennis).\nDato il numero crescente dei praticanti nel 1981 venne istituita la WTPA (Wheelchair Tennis Players Associations) con l\u2019obiettivo di creare un circuito di tornei e di promuovere questa disciplina in tutto il mondo.\nL'arrivo in Europa.\nNel 1981 Jean-Pierre Limborg fu il primo atleta europeo a partecipare ad un torneo di tennis in carrozzina negli Stati Uniti; al suo ritorno a Parigi, rimasto affascinato da questa nuova disciplina decise di iniziare a promuoverla in tutta Europa insieme al suo ex insegnante di tennis Pierre Fusade.\nLa Francia diventa cos\u00ec il primo Paese europeo in cui si diffonde questo sport e nel 1983 venne organizzato il primo torneo internazionale di tennis in carrozzina a Parigi (Open d\u2019Antony).\nL'evoluzione fino al giorno d'oggi.\nNel 1985 oltre 1500 tennisti in carrozzina parteciparono agli eventi organizzati negli Stati Uniti (circa 40 tornei). Con questo aumento, dovuto anche ad un nuovo sponsor: Everest &amp; Jennings, principale produttore di carrozzine per il tennis nel mondo del movimento, vengono istituite classificazioni specifiche per i giocatori, in base al sesso, all\u2019et\u00e0 ed al loro grado di disabilit\u00e0 e viene creata la Coppa del Mondo a squadre. Nel 1988 il tennis in carrozzina, ormai diffuso in tutto il mondo, entra a far parte della International Tennis Federation, con una sezione specifica \u201cWheelchair\u201d (IWTF).\nNel 1992 il tennis in carrozzina diventa uno degli sport presenti nei Giochi Paralimpici a Barcellona e dal 2007 tutti i tornei del Grand Slam (ovvero i 4 tornei di tennis pi\u00f9 importanti nel mondo) si impegnano nell\u2019organizzazione del relativo torneo di tennis in carrozzina. \nAttualmente l\u2019ITF organizza oltre 150 tornei sparsi per il mondo ogni anno che compongono il NEC Wheelchair Tennis Tour, il cui montepremi totale annuale \u00e8 di circa un milione di dollari.\nI tornei sono classificati, in base a dei criteri oggettivi, dall\u2019ITF e si suddividono in sei categorie: Grande Slam, Super Series, ITF1, ITF2, ITF3 e Futures.\nInoltre, viene organizzato al termine di ogni stagione il NEC Wheelchair Tennis Masters nel quale si sfidano i migliori otto giocatori in singolare e le otto migliori coppie in doppio della classifica mondiale per ogni categoria.\nAttualmente il numero uno in classifica per la categoria \u201cOpen\u201d tra gli uomini \u00e8 il giapponese Shingo Kunieda, nel femminile invece primeggia l\u2019olandese Diede De Groot; per quanto riguarda la categoria \u201cQuad\u201d in vetta alla classifica vi \u00e8 l\u2019australiano Dylan Alcott.\nLa situazione italiana.\nIl tennis in carrozzina in Italia \u00e8 arrivato solo nel 1987 quando un gruppo di ragazzi paraplegici che praticavano tennis tavolo entrarono in contatto con un italiano emigrato in Svizzera, il quale fece loro scoprire questo nuovo sport non ancora praticato nella Penisola.\nContinuarono a praticarlo ed iniziarono un\u2019attivit\u00e0 di promozione del tennis in carrozzina in Italia che port\u00f2 ad una notevole diffusione di questa disciplina negli anni successivi.\nAl giorno d\u2019oggi, oltre che per la qualit\u00e0 dei suoi atleti, l'Italia si distingue nell'organizzazione di alcuni eventi a livello mondiale. Vengono infatti organizzati una dozzina di tornei internazionali di tennis in carrozzina. \nIl tennis in carrozzina \u00e8 uno degli sport in pi\u00f9 sensibile espansione, sia per la spettacolarit\u00e0 del gioco che per il numero di praticanti, sul quale il Comitato Paralimpico investe molto, cos\u00ec come la Federazione Italiana Tennis (FIT).\nLa Federazione Italiana Tennis istituisce, inoltre, un corso di formazione specifico per poter ottenere la qualifica di Istruttore di Tennis in Carrozzina; si tratta di un titolo professionale con alto grado di specializzazione rilasciato tramite l' \"Istituto Superiore di Formazione Roberto Lombardi\" agli Istruttori di tennis che abilita all\u2019insegnamento di questa disciplina sportiva.\nClassificazioni.\nNei tornei di tennis in carrozzina possono competere atleti che presentano un handicap, che pu\u00f2 essere sensoriale (disfunzione parziale o totale degli organi di senso: vista e/o udito), mentale (sindromi dovute a cause multiple che hanno agito nel periodo evolutivo che hanno portato ad una condizione di interrotto ed incompleto sviluppo psichico, caratterizzato soprattutto da compromissione delle abilit\u00e0 cognitive-linguistiche, motorie e sociali; ad esempio sindrome di down e autismo) oppure fisico (paralisi midollare, amputazioni e paralisi cerebrale).\nL\u2019Organizzazione Mondiale della Sanit\u00e0 (OMS) nel 1980 pubblic\u00f2 la \u201cClassificazione Internazionale delle Menomazioni, delle Disabilit\u00e0 e degli Svantaggi Esistenziali\u201d, nella quale defin\u00ec l\u2019handicap come una condizione di svantaggio, conseguente ad una menomazione o ad una disabilit\u00e0, che limita o impedisce l\u2019adempimento di un ruolo normale in relazione ad et\u00e0, sesso e fattori socioculturali.\nEsistono pertanto delle regole che vengono adottate dall\u2019ITF (le cui linee guida vengono fornite dall\u2019IPC, ossia l\u2019I nternational Paralympic Committee, organo di governo mondiale del Movimento Paralimpico) che stabiliscono delle classificazioni per determinare quali atleti possono partecipare al tennis in carrozzina ed eventualmente in quale categoria questi debbano competere. Queste classificazioni hanno lo scopo di permettere ad ogni giocatore di gareggiare con persone con un handicap che sia di entit\u00e0 simile al loro, per fare in modo che a determinare un successo sul campo sia l\u2019abilit\u00e0 sportiva e non l\u2019importanza di una menomazione.\nNel tennis, a differenza di quasi tutti gli altri sport per disabili, dove le suddivisioni sono numerose, si distinguono solo due categorie; questa caratteristica comporta alcuni vantaggi, come la notevole somiglianza con il tennis per normodotati ed un numero elevato di giocatori per categoria, ma anche alcuni limiti, dato che talvolta inevitabilmente i giocatori presentano capacit\u00e0 fisiche differenti.\nPertanto, l\u2019ammissione in una categoria piuttosto che nell\u2019altra dipende dalla misura in cui un danno influisce sulla capacit\u00e0 dell\u2019atleta di eseguire le attivit\u00e0 fondamentali, ossia i compiti specifici del tennis in carrozzina. \nLe due categorie sono:\nOpen.\nLa categoria Open prevede la disputa di tornei separati tra uomini e donne. Sono ammessi a gareggiare coloro che posseggono una disabilit\u00e0 agli arti inferiori (paraplegia) secondo i criteri richiesti dai regolamenti dell'ITF e del Comitato Olimpico.\nQuad.\nSono di solito ammessi alla categoria Quad coloro che oltre a possedere una disabilit\u00e0 agli arti inferiori ne posseggano anche a uno o a entrambi gli arti superiori (tetraplegia, detta anche quadriplegia). Nei tornei non c'\u00e8 la divisione tra uomini e donne, che possono quindi gareggiare insieme. I criteri speciali che determinano l'appartenenza a questa categoria sono:&lt;br&gt;\n1. Avere una disabilit\u00e0 permanente che provochi una sostanziale perdita delle funzioni in uno o entrambi gli arti superiori e alteri la normale propulsione manuale della carrozzina nonch\u00e9 altre abilit\u00e0 specifiche in ambito tennistico, limitando le prestazioni. In particolare il/la tennista Quad deve avere una delle seguenti menomazioni:\n2. Avere almeno una delle quattro seguenti disabilit\u00e0 riguardanti l'uso degli arti superiori, con o senza limitazione dei movimenti del tronco:\n3. Avere un minimo di tre arti colpiti da disabilit\u00e0 permanente.&lt;br&gt;\n4. Avere un livello totale di disabilit\u00e0 che rientri nei parametri presenti nelle tabelle predisposte dall'ITF.\nRegolamento.\nLe regole del tennis in carrozzina sono le medesime del tennis per normodotati. \nInfatti, le misure del campo, gli attrezzi utilizzati (racchette e palline) e il punteggio non variano.\nL\u2019unica norma differente, introdotta gi\u00e0 dal principio per rendere questo sport realistico e meno frammentato, \u00e8 la regola del doppio rimbalzo: il giocatore in carrozzina pu\u00f2 far fare due rimbalzi alla palla, quindi il giocatore deve ribattere la palla prima che rimbalzi per la terza volta. Il secondo rimbalzo pu\u00f2 avvenire sia all\u2019interno sia all\u2019esterno delle linee delimitanti il campo. \nNel 1999 l\u2019I.T.F. ha inserito il \u201cdoppio rimbalzo\u201d nel regolamento generale del tennis, permettendo quindi la possibilit\u00e0 che un giocatore in sedia a rotelle possa competere con un giocatore normodotato. Se un giocatore in carrozzina gioca contro un giocatore normodotato, si applicano le regole di tennis in carrozzina per il giocatore in carrozzina, mentre si applicano le regole di tennis per il giocatore normodotato. In questo caso, al giocatore in carrozzina sono concessi due rimbalzi, mentre al giocatore normodotato \u00e8 concesso un solo rimbalzo. \nNel regolamento dell\u2019I.T.F. sono presenti inoltre alcune deroghe riguardanti il tennis in carrozzina.\nLa carrozzina \u00e8 considerata come parte del corpo del giocatore e tutte le regole che riguardano il corpo del giocatore si applicano anche alla carrozzina (ad esempio l\u2019impossibilit\u00e0 da parte del giocatore di toccare la palla con il proprio corpo, o qualunque cosa egli indossi o porti, eccetto la racchetta, durante il punto).\nSe un giocatore ha l\u2019impossibilit\u00e0 fisica di eseguire la battuta con metodi ordinari, lo stesso giocatore o un\u2019altra persona pu\u00f2 lanciare per lui la palla e farla rimbalzare prima che sia colpita, mantenendo lo stesso metodo di battuta per tutto l\u2019incontro.\nCarrozzina sportiva.\nLa carrozzina sportiva utilizzata per giocare a tennis \u00e8 specifica, non solo per lo sport, ma \u00e8 anche adattata alle esigenze fisiche di ogni atleta.\nLa carrozzina usata nelle competizioni in cui si applicano le regole del tennis in carrozzina deve avere caratteristiche ben precise e non \u00e8 consentito fare cambiamenti alla carrozzina che diano al giocatore un vantaggio meccanico, come leve, ingranaggi, volanti, freni od altri apparati che possano assistere il funzionamento della carrozzina stessa.\nL\u2019appoggio dei piedi per terra non \u00e8 consentito e le natiche del giocatore devono rimanere in contatto con la seduta durante il gioco del punto. \nPossono essere fatte richieste per modificazioni alla carrozzina per legittime ragioni mediche, infatti i giocatori che rispondono a determinati requisiti possono usare una carrozzina dotata di motore elettrico che non superi la velocit\u00e0 di 15 km/h.\nTecnica e fondamentali.\nImpugnatura e movimento.\nNel tennis in carrozzina si utilizza solitamente un\u2019unica impugnatura a causa della difficolt\u00e0 nel maneggiare la racchetta per il cambio di impugnatura (la mano opposta come sostegno, essendo questa gi\u00e0 impegnata nella spinta della carrozzina). L\u2019impugnatura unica \u00e8 sicuramente la sola opzione invece per i giocatori della categoria quad con problematiche muscolari che ostacolano la presa della racchetta, i quali fissano il manico di quest\u2019ultima alla mano con un nastro adesivo.\nL\u2019impugnatura pi\u00f9 utilizzata dai tennisti in carrozzina \u00e8 la western di diritto, che aiuta nell\u2019eseguire colpi con effetto top spin, che hanno una traiettoria a salire, necessit\u00e0 data dal fatto che la rete per chi \u00e8 seduto su una carrozzina \u00e8 un ostacolo particolarmente alto, rispetto a come viene percepito da coloro che giocano a tennis da in piedi.\nNel tennis in carrozzina la fase del movimento di preparazione \u00e8 ridotta, perch\u00e9 il tempo disponibile per eseguire il colpo \u00e8 breve; l\u2019accelerazione viene, quindi, accentuata dal momento dell\u2019impatto con la pallina fino alla fine del movimento, ci\u00f2 comporta per\u00f2 una produzione di energia minore rispetto al gesto dell\u2019atleta normodotato.\nServizio.\nLa carrozzina rappresenta un ostacolo importante per la realizzazione di questo colpo, infatti la scampanatura delle ruote impedisce alla racchetta di scendere verso il basso, pertanto la prima parte del movimento si sviluppa pi\u00f9 lateralmente, verso l\u2019esterno; il resto del movimento \u00e8 come quello dei tennisti normodotati. \nIl livello di lesione degli atleti influisce in modo importante sulla dinamica del movimento. Nel servizio la fase di caricamento avviene anche per mezzo della torsione del busto, quindi, in caso di muscolatura addominale e dorsale compromessa, la velocit\u00e0 della pallina sar\u00e0 inferiore.\nDiritto.\nNel servizio solitamente i giocatori di categoria \u201cOpen\u201d utilizzano un\u2019impugnatura di tipo continental, come i normodotati, traendone grandi vantaggi in termini di effetti da poter conferire alla pallina. I giocatori di categoria \u201cQuad\u201d invece, utilizzando la stessa impugnatura per tutti i colpi (western di diritto), sono soggetti a notevoli difficolt\u00e0 nell\u2019esecuzione del colpo e sono costretti a rinunciare alla possibilit\u00e0 di variare l\u2019effetto del servizio, pertanto utilizzano spesso il servizio piatto.\nIl diritto dei tennisti in carrozzina \u00e8 un colpo tecnicamente molto simile a quello svolto dai normodotati. L\u2019azione di torsione del tronco e delle spalle che viene effettuata nella fase di preparazione del diritto \u00e8 limitata, pertanto i giocatori riusciranno ad accumulare energia in quantit\u00e0 minore.\nL\u2019impugnatura estrema (western di diritto o full western di diritto) porta a colpi carichi di topspin, che hanno prevedono come conseguenza notevole potenza ed angolazioni.\nRovescio.\nAnche nel rovescio, l\u2019energia prodotta dal giocatore in carrozzina, come nel diritto, \u00e8 limitata rispetto ad un tennista normodotato a causa dell\u2019azione limitata del tronco e delle spalle in fase preparatoria. \nColoro che giocano a tennis in carrozzina sono impossibilitati a giocare il rovescio bimane poich\u00e9 la mano ed il braccio senza racchetta sono impegnati nella spinta della carrozzina. I giocatori in carrozzina sono soliti sfruttare tre soluzioni differenti per colpire la pallina di rovescio, in base alla situazione di gioco ed alla loro preferenza:\nTattica.\nA differenza del tennis per normodotati, nel tennis in carrozzina il servizio ha un impatto poco positivo per la conquista del punto; questa caratteristica del gioco \u00e8 causata dalla poco elevata velocit\u00e0 del colpo e dalle difficolt\u00e0 nella ricerca degli effetti e delle angolazioni.\nAl contrario, i tennisti in carrozzina hanno pi\u00f9 successo rispetto ai normodotati nelle performance che riguardano la risposta al servizio.\nNel tennis in carrozzina, a differenza del tennis convenzionale, il regolamento permette ai giocatori di colpire la pallina anche dopo il secondo rimbalzo sul campo di gioco. \nRispetto ad alcuni anni fa, quando il gioco era caratterizzato da lunghi palleggi e l\u2019opportunit\u00e0 di colpire dopo il secondo rimbalzo veniva sfruttata spesso, il gioco si \u00e8 evoluto e continua a farlo, con il tentativo di eseguire i fondamentali dopo il primo rimbalzo sempre pi\u00f9 frequente, grazie alla ricerca ed all\u2019anticipazione dei colpi, tanto che ormai solo il 25% dei colpi da fondo campo viene effettuato dopo due rimbalzi.\nNonostante il gioco moderno contempli una maggiore ricerca della rete e pi\u00f9 soluzioni offensive, i colpi al volo (vol\u00e8e di diritto, vol\u00e8e di rovescio e smash) non sono molto utilizzati nel tennis in carrozzina.\nLa difficolt\u00e0 nel compiere un colpo al volo \u00e8 data dal fatto che essere seduti sulla sedia a rotelle comporta un tempo maggiore per arrivare nei pressi della rete ed una limitazione del raggio d\u2019azione in altezza ed anche lateralmente, rendendosi vulnerabili ai pallonetti ed ai passanti."}
{"id": "934991", "revid": "640277", "url": "https://it.wikipedia.org/wiki?curid=934991", "title": "Ugl\u00f9k", "text": ""}
{"id": "934994", "revid": "767487", "url": "https://it.wikipedia.org/wiki?curid=934994", "title": "Tara McDonald", "text": "Ha raggiunto la notoriet\u00e0 con una serie di brani che hanno raggiunto l'apice di classifiche internazionali. Tara ha raggiunto il successo lavorando con Armand Van Helden e Axwell e scrivendo e cantando \"My My My\" e \"Feel The Vibe\". Entrambi i brani hanno raggiunto il numero 1 nelle club chart internazionali e hanno raggiunto le posizioni #12 e #16 in Regno Unito. Tara anche collaborato con Todd Terry per il disco \"Get Down\" e con David Guetta con \"Delirious\" e \"You Are Not Alone\" - inclusi nell'album \"Pop Life\" - e sono stati tra i dischi pi\u00f9 suonati nel 2008.\nTara McDonald viaggia regolarmente nel circuito dei club internazionali e le sue serate comprendono regolari esibizioni in Europa, Australia, Russia, Dubai, Stati Uniti, Cina, Egitto e Giordania.\nMcDonald conduce un programma radiofonico intitolato \"I Like This Beat\", lo show dura un'ora ed \u00e8 trasmesso in 32 paesi e anche disponibile come podcast su iTunes.\nAll'inizio del 2012 Tara ha lavorato come coach per il programma televisivo \"The Voice\" in Belgio assieme a Quentin Mosimann. Il vincitore della serie, Roberto Bellarosa, del team di Tara McDonald, ha vinto un contratto discografico con Sony Records.\nNel 2012 McDonald ha firmato un contratto con Mercury / Universal e il suo primo album da solista uscir\u00e0 nel 2013.\nContrariamente ad ogni aspettativa, la regina della Dance, Tara McDonald, e la regina dell'RnB franco-canadese, Zaho, che ha vinto svariati riconoscimenti ottenuto dischi di platino, hanno realizzato assieme un singolo intitolato \"Shooting Star\", uscito ad agosto 2013. Il brano \u00e8 cantato in inglese e francese. Questa inusuale collaborazione ha ricevuto ben presto svariati apprezzamenti e ottime critiche per la sua originalit\u00e0. Questo singolo non solo serve a promuovere le doti canore delle artiste, ma anche come promozione per un album destinato ad uscire a fine 2013 da parte di Tara McDonald e una nuova edizione di \"Contagious\" da parte di Zaho il 9 ottobre 2013.\nBiografia.\nEsordi.\nTara \u00e8 nata a Dartford nel Regno Unito. All'et\u00e0 di 9 anni ha recitato ne \"I Miserabili\" al Palace Theatre del West End di Londra. A 12 anni ha partecipato e vinto una competizione canora intitolata \"The Danny Kaye Award\" presentata da Audrey Hepburn. Il premio consisteva nell'essere ambasciatrice per un anno dell'UNICEF promuovendo i diritti dei bambini in giro per l'Europa e l'Africa. A 13 anni Tara ha recitato assieme a Jude Law nell'opera musicale \"Joseph and the Amazing Technicolor Dreamcoat\" in occasione del festival di Edimburgo. Tara ha studiato all'Italia Conti stage school e successivamente alla BRIT School.\nTara ha anche lavorato come ballerina per Karen Ramirez per la promozione del suo singolo \"Looking For Love\" e anche per i Jungle Bros per il singolo \"I'll House You\".\nTara ha anche lavorato per CSE (Combined Service Entertainment), un'organizzazione di beneficenza che offre intrattenimento per le truppe inglesi stanziate nel mondo. Tara ha quindi lavorato in paesi quali Afghanistan, Iraq, Sierra Leone, Bosnia, Guam, Isole Falkland.\nNel 2000 si \u00e8 esibita con Planet Funk cantando \"Chase The Sun\" agli Ibiza MTV Music Awards. Ha anche scritto il singolo di debutto dei D-Side intitolato \"Stronger Together\" che divenne numero 1 in Giappone.\n\"Strictly Come Dancing\", David Guetta e \"Playboy\" (2005 - 2012).\nDal 2004 al 2007 Tara McDonald ha cantato nel programma \"Strictly Come Dancing\" (\"Ballando Con Le Stelle\").\nNel 2005 Tara ha scritto e cantato \"Feel The Vibe\" con il produttore svedese Axwell, che and\u00f2 al numero 20 della classifica Inglese. Nel 2006 ha composto e cantato \"My My My\" con Armand van Helden che and\u00f2 alla posizione numero 11 delle classifiche Inglesi. Tara cant\u00f2 queste canzoni live durante lo show di Pete Tong a BBC Radio 1 ad Ibiza.\nNel 2007 Tara ha lavorato a due tracce dell'album \"Pop Life\" di David Guetta, \"Delirious\" e \"You're not Alone\". Tara \u00e8 anche presente nel videoclip di \"Delirious\".\nIl 2007 vide Tara lavorare con Bryan Ferry al suo album \"Dylanesque\" cantando e arrangiando alcune armonie vocali. I due si incontrarono in occasione di un concerto benefico della Band Du Lac dove Tara cant\u00f2 in sottofondo per Gary Brooker, Eric Clapton, Roger Walters. Tara lavor\u00f2 al successivo album di Bryan Ferry e and\u00f2 in tour con lui per un anno.\nMcDonald ha anche lavorato con \"Leo Green Experience\" come cantante a concerti jazz in Regno Unito come quello di Ronnie Scott e Roy Ayers.\nNel 2008 McDonald ha cantato con Roger Daltrey (della band The Who) Thunder, Lulu &amp; Russ Ballard per l'associazione Childline Rocks all'O2 Arena di Londra.\nNel 2010 \u00e8 stata fotografata per la copertina dell'edizione Francese di \"Playboy\", intitolata \"La musica \u00e8 sexy\", che \u00e8 stato il numero del magazine pi\u00f9 venduto quell'anno. Bryan Ferry, David Vendetta e David Guetta sono stati intervistati per quell'edizione parlando della loro esperienza di lavoro con Tara McDonald.\nSempre nello stesso anno Tara vinse come \"Migliore Voce Femminile del 2010\" nel sondaggio della prestigiosa rivista francese \"OnlyForDjs\".\nNel 2010 Tara ha collaborato con David Vendetta alla traccia \"I'm Your Goddess\", con il duo australiano TV Rock alla traccia \"Elevated\", con Mischa Daniels alle tracce \"Everything\", \"Funkerman\" e \"Beats for You\", con Sydney Samson alla traccia \"Set me on Fire\" e infine \"Give Into The Night/Tomorrow\" con Dimitri Vegas, Like Mike e Dada Life: il brano fu la colonna sonora del festival Tomorrowland in Belgio e and\u00f2 in cima alle classifiche internazionali.\nNel 2010 McDonald fu votata come migliore voce della scena dance dai lettori del prestigioso magazine Francese \"Only For DJ's\".\nNel 2011 Tara ha realizzato la traccia \"Dynamite\" con Sidney Samson e il remix di Nicky Romero fu uno dei dischi pi\u00f9 suonati dell'anno con pi\u00f9 di 2 milioni di visite su YouTube. Sempre nello stesso anno ha lavorato con David Guetta a un brano intitolato \"Pandemonium\" con Afrojack che usc\u00ec nella compilation \"FMIF Ibiza Mix\" distribuita da EMI. Il singolo successivo di Tara \"generation 24/7\" usc\u00ec su Hed Kandi il 26/12/11.\nNel 2011 McDonald si \u00e8 esibita in un festival durato 24 ore chiamato Burning House (in Sarajevo) assieme a Junior Jack, Sandy Rivera, Chocolate Puma, Steve Edwards e altri artisti, durante la sua seconda visita in Serbia.\nMcDonald si \u00e8 esibita al concerto \"Girls First\" (associazione benefica per bambini) che si \u00e8 svolto ad Amsterdam assieme alle pi\u00f9 grandi pop star Olandesi ed \u00e8 stata l'unica artista internazionale ad esibirsi. Il concerto \u00e8 stato tenuto per promuovere la parit\u00e0 di diritti per le giovani donne nei paesi in via di sviluppo. Il concerto \u00e8 stato trasmesso dalla rete televisiva Avro. Le Nazioni Unite hanno definito l'11 ottobre il giorno delle donne.\nProgramma radiofonico e \"The Voice\".\nNel 2012 Tara McDonald ha iniziato a condurre il programma radiofonico \"Shut Up and Dance\" su Radio FG. Nel 2013 il programma ha cambiato nome in \"I Like This Beat\" (Mixato dal DJ e Produttore italiano Gabry Sangineto) e non solo \u00e8 trasmesso da Radio FG in Francia e Belgio, ma anche in pi\u00f9 di trenta paesi mondiali, sul canale di intrattenimento a bordo della compagnia aerea Emirates e come podcast su iTunes.\nNel 2012 Tara ha anche partecipato come assistente al giudice Quentin Mosimann nel programma \"The Voice\" in Belgio.\nSempre nello stesso anno Tara ha firmato un contratto di due album presso Mercury / Universal e il suo primo singolo \"Give Me More\" \u00e8 stato molto suonato in Europa nell'estate 2012. L'album di debutto \u00e8 previsto per il 2013.\nDiscografia.\nClassifiche.\nMy My My - Armand Van Helden Feat. Tara McDonald:\nFeel the vibe - Axwell Feat. Tara McDonald\nDelirious - David Guetta and Tara McDonald (from David Guetta's third album, Pop Life, 2007):\n\"Tomorrow/Give Into The Night\" - Dimitri Vegas, Like Mike, Dada Life &amp; Tara McDonald 2010\nGive Me More Tara McDonald \n\"Shake It\" - CR2 records\nLee Cabrera, Thomas Gold &amp; Tara McDonald\n\"Elevated\" TV Rock &amp; Tara McDonald - Neon Records 2010\nSongwriting discography"}
{"id": "934999", "revid": "30297", "url": "https://it.wikipedia.org/wiki?curid=934999", "title": "Cus Milano", "text": ""}
{"id": "935000", "revid": "125606828", "url": "https://it.wikipedia.org/wiki?curid=935000", "title": "Salvatore Sullo", "text": "Biografia.\nNasce da genitori provenienti da Castelvetere sul Calore, in provincia di Avellino.\nCarriera.\nGiocatore.\nCresciuto nelle giovanili dell', viene mandato in prestito alla Puteolana e alla Turris. Dal 1994 passa al Pescara dove gioca per sei stagioni e mezza, sfiorando la promozione in serie A nel campionato 1998-99.\n\u00c8 entrato nella storia del Messina per aver contribuito a trascinare la squadra dalla Serie C1 alla Serie A. Nei suoi sei anni con i giallorossi (2001-2007) ha collezionato 141 presenze e 25 reti.\nSullo ha dichiarato che non avrebbe pi\u00f9 indossato la maglia 41 che apparteneva alla sua esperienza con il Messina; \u00e8 cittadino onorario della citt\u00e0 di Messina e la societ\u00e0, dopo la sua partenza, ha ritirato la maglia numero 41.\nNel mercato di gennaio 2007 ha lasciato il Messina scendendo di categoria e approdando all', squadra della sua terra originaria. Con gli irpini conquista la promozione in Serie B e, nell'agosto successivo, a campionato appena iniziato, passa al Martina.\nIl centrocampista \u00e8 tornato su un campo di calcio dopo essere guarito da una linfoadenite virale. Nel 2008-2009 ha giocato nella Turris. Al termine del campionato in cui ha disputato 23 partite segnando due reti (entrambe su calcio di rigore) decide di concludere la carriera.\nAllenatore.\nDopo aver lasciato il campo di gioco inizia il percorso da allenatore facendo da secondo a Gian Piero Ventura al Bari, seguendolo poi con il medesimo ruolo anche al Torino.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-Uefa Pro., ottenendo il patentino di prima categoria il 5 luglio 2013.\nDal luglio 2016 al novembre 2017 ha seguito Gian Piero Ventura nella sua esperienza alla guida della Nazionale italiana, fungendo da vice del commissario tecnico.\nNell'ottobre 2018 torna al seguito di Ventura al Chievo. Ma dopo un mese Ventura si dimette e l'intero staff rescinde il contratto.\nIl 19 giugno 2019 viene annunciato come nuovo allenatore del Padova, appena retrocesso in Serie C. Il 20 gennaio 2020, all'indomani della sconfitta casalinga contro il , viene esonerato con la squadra al quinto posto nel girone B (36 punti in 21 partite).\nIl 30 luglio 2021 firma un contratto biennale come allenatore del Messina, neopromosso in Serie C, facendo ritorno sullo Stretto dopo l\u2019esperienza da calciatore tra il 2001 e il 2007. Il 10 ottobre viene esonerato dopo 4 sconfitte di fila con la squadra terzultima con 5 punti dopo 8 giornate. Il 15 dicembre dello stesso anno ha rifiutato di tornare alla guida dei siciliani a seguito dell'esonero del suo successore Ezio Capuano.\nStatistiche.\nStatistiche da allenatore.\n\"Statistiche aggiornate al 15 dicembre 2019.\" In grassetto le competizioni vinte."}
{"id": "935003", "revid": "30297", "url": "https://it.wikipedia.org/wiki?curid=935003", "title": "Cus Verona", "text": ""}
{"id": "935004", "revid": "767487", "url": "https://it.wikipedia.org/wiki?curid=935004", "title": "Bullwinkle J. Moose", "text": "L'alce Bullwinkle (Bullwinkle J. Moose) \u00e8 un personaggio dei cartoni animati protagonista delle serie \"The Rocky and Bullwinkle Show\" e The \"Bullwinkle Show\" andate in onda negli Stati Uniti nel periodo 1959\u20131964 e prodotte da Jay Ward.\nSi tratta di un alce un po' tonto che vive con lo scoiattolo volante Rocky nella citt\u00e0 immaginaria di Frostbite Falls (nella versione italiana \"Cascate Surgelate\"), Minnesota. Anche se non ci sono prove a favore dell'ipotesi, molti ritengono che la \"J\" del secondo nome di Bullwinkle, come di altri personaggi creati da Ward, sia una running gag in omaggio al suo nome.\nNonostante la qualit\u00e0 grafica scadente, o forse proprio per questo, le serie che vedono alce e scoiattolo protagonisti divennero oggetto di culto grazie alla scrittura brillante e lo humor sofisticato delle storie.\nLe serie di Rocky e Bullwinkle sono state trasmesse in Italia negli anni novanta su circuiti privati, con un doppiaggio che \u00e8 riuscito a preservare piuttosto bene l'umorismo originale. Nella versione italiana Bullwinkle \u00e8 doppiato da Franco Latini, mentre Rocky da Willy Moser.\nRocky e Bullwinkle sono stati anche protagonisti di un poco fortunato film del 2000 in tecnica mista, \"Le avventure di Rocky e Bullwinkle\", prodotto da Robert De Niro."}
{"id": "935005", "revid": "1086846", "url": "https://it.wikipedia.org/wiki?curid=935005", "title": "Societ\u00e0 Sportiva Calcio Napoli 1968-1969", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1968-1969.\nStagione.\nNella stagione 1968-1969 il Napoli disputa il campionato di Serie A, con 32 punti ottiene la settima posizione, nel torneo che laurea la Fiorentina Campione d'Italia, al secondo posto la coppia formata dal Cagliari e dal Milan con 41 punti, retrocedono in Serie B il Varese, il Pisa e l'Atalanta.\nDopo che il presidente Gioacchino Lauro trasfer\u00ec una societ\u00e0 in dissesto finanziario ad Antonio Corcione, che mor\u00ec poco dopo, irruppe sulla scena l'ingegner Corrado Ferlaino, che liquid\u00f2 gli altri soci prendendo il controllo del club e avviando la pi\u00f9 longeva presidenza della storia partenopea. In campionato la squadra, affidata all'inizio a Carlo Parola, cui fu affiancato Giuseppe Chiappella, esonerato nel corso della stagione e poi richiamato, non brill\u00f2 come nell'anno precedente. La partita al San Paolo contro la Juventus, vinta (2-1) con doppietta di Montefusco, verr\u00e0 ricordata come l'ultima partita italiana e della carriera di Omar S\u00edvori, che chiuse il match anzitempo per un'espulsione. Il Napoli chiuse al settimo posto con 32 punti. In Coppa Italia la squadra partenopea ha vinto il girone di qualificazione con 4 punti, poi nei Quarti di finale perse entrambe le partite giocate contro il Foggia. In Coppa delle Fiere il Napoli ha superato nel primo turno gli svizzeri del Grasshoppers di Zurigo, nel secondo turno \u00e8 stato eliminato dagli inglesi del Leeds su sorteggio, dopo aver perso (2-0) nell'andata ed aver vinto con lo stesso punteggio nel ritorno, dopo i tempi supplementari.\nOrganigramma societario.\nArea direttiva\nArea tecnica"}
{"id": "935007", "revid": "486946", "url": "https://it.wikipedia.org/wiki?curid=935007", "title": "Cus Verona Rugby", "text": ""}
{"id": "935010", "revid": "1305772", "url": "https://it.wikipedia.org/wiki?curid=935010", "title": "Camera di scoppio", "text": ""}
{"id": "935022", "revid": "38275", "url": "https://it.wikipedia.org/wiki?curid=935022", "title": "Semovente", "text": ""}
{"id": "935025", "revid": "1226", "url": "https://it.wikipedia.org/wiki?curid=935025", "title": "Guida Ambientale Escursionistica", "text": ""}
{"id": "935027", "revid": "289247", "url": "https://it.wikipedia.org/wiki?curid=935027", "title": "Nomi di Dio nell'ebraismo", "text": ""}
{"id": "935029", "revid": "1226", "url": "https://it.wikipedia.org/wiki?curid=935029", "title": "Figura professionale", "text": ""}
{"id": "935030", "revid": "767487", "url": "https://it.wikipedia.org/wiki?curid=935030", "title": "Brooklyn Rules", "text": "Brooklyn Rules \u00e8 un film del 2007 con Alec Baldwin e Mena Suvari."}
{"id": "935031", "revid": "104148751", "url": "https://it.wikipedia.org/wiki?curid=935031", "title": "H.U.P. Live in Catharsis", "text": "H.U.P. Live in Catharsis \u00e8 il primo album live dei Marlene Kuntz; pubblicato nel 1999.\nIl disco.\nIl disco contiene 17 tracce registrate durante il tour effettuato in seguito all'uscita dell'album \"Ho ucciso paranoia\".\nL'album contiene alcune delle tracce preferite dal gruppo, selezionate dai 3 dischi precedentemente pubblicati, la solitaria \"Aurora\" ed alcune \"Spore\" (ovvero improvvisazioni strumentali).\nIl disco \u00e8 ormai fuori catalogo.\nTitolo.\nL'album riassume i 3 titoli degli album fino ad allora pubblicati in uno unico:"}
{"id": "935035", "revid": "599013", "url": "https://it.wikipedia.org/wiki?curid=935035", "title": "Bill Tchato", "text": "Carriera.\nHa svolto gran parte della sua carriera in Europa."}
{"id": "935037", "revid": "287204", "url": "https://it.wikipedia.org/wiki?curid=935037", "title": "Luna (divinit\u00e0)", "text": "Luna () era una divinit\u00e0 lunare romana, personificazione della Luna.\nDescrizione.\nSpesso era rappresentata come il complemento femminile di Sole, personificazione dell'astro solare. A volte si trova rappresentata, insieme a Proserpina ed Ecate, come \"diva triformis\", ossia dea che assume tre diverse sembianze.\nA volte invece non \u00e8 definibile come una vera e propria dea, quanto come un attributo che qualifica una dea, come quando Diana e Giunone sono identificate come \"Luna\".\nMa Varrone, quando tratta i \"Di selecti\", la elenca tra altre 12 divinit\u00e0, distinguendola da Diana e Giunone, che pure sono citate tra i \"Di selecti\". Lo stesso Varrone la include tra gli dei visibili, tra i quali cita anche Sol, distinti da quelli invisibile come Nettuno, e quelli mortali come Ercole.\nMacrobio la propose come uno dei numi tutelari segreti di Roma, mentre in epoca imperiale, Sole e Luna rappresentavo il dominio di Roma portatrice di pace.\nCulto e templi.\nVarrone elenca la dea Luna tra le 12 divinit\u00e0 vitali per l'agricoltura, e Virgilio, che la elenca tra altre dodici divinit\u00e0, le se riferisce come la pi\u00f9 chiara sorgente di luce del mondo.\nI romani datano il culto della dea all'epoca regia di Roma. Tito Tazio avrebbe portato a Roma il culto dei Sabini, ma l'edificazione del tempio della Luna sull'Aventino, vicino al tempio di Diana, sarebbe stata dovuta al volere di Servio Tullio. La festa della dea cadeva il 31 marzo. Il tempio viene citato in relazione ad una tempesta che ne aveva divelto le porte, scaraventandole nel tempio di Cerere, alle falde dell'Aventino. Il tempio della Luna fu distrutto nel grande incendio di Roma del 64, e non venne successivamente riedificato.\nAlla dea, identificata come \"Noctiluna\", venne dedicato anche un tempio sul Palatino, ma di questo edificio non ci \u00e8 noto che il riferimento di Varrone.\nNell'arte.\nNell'arte romana \u00e8 rappresentata come la \"Luna crescente\" tirata da una biga cui sono aggiogati due buoi.\nNei Carmen Saeculare, rappresentati nel 17 a.C., Orazio la rappresenta come \"siderum regina bicornis\", la regina degli astri dai due corni, mentre lei ascolta il canto di due ragazze e Apollo quello di due ragazzi."}
{"id": "935038", "revid": "117134899", "url": "https://it.wikipedia.org/wiki?curid=935038", "title": "Ali G", "text": "Ali G (nato Alistar Leslie Graham) \u00e8 un personaggio immaginario creato e interpretato dall'attore e comico britannico Sacha Baron Cohen.\nIl personaggio, che rappresenta la parodia di un fan dei rapper inglesi di origini giamaicane, venne creato nel 1998 e debutt\u00f2 per la prima volta nel programma britannico \"The 11 O'Clock Show\" riscuotendo un successo enorme, tanto da ritrovarsi tra le mani la proposta di creazione di una sitcom tutta sua, il \"Da Ali G Show\", la cui trasmissione cominci\u00f2 nel 2000.\nLe interviste con personaggi famosi, politici su tutti, divennero molto note anche a causa del fatto che gli intervistati non sapevano di avere a che fare con un personaggio comico. In un'intervista con David Letterman, Cohen spieg\u00f2 la sua tecnica: si presentava alle interviste vestito da Ali G con in mano l'attrezzatura insieme ad un altro attore britannico molto fine e attraente; in questo modo gli intervistati erano indotti a credere che l'altro attore fosse l'intervistatore e Ali G un semplice tecnico. L'intervista invece veniva condotta proprio da Ali G, che poneva domande prive di senso.\nTra le personalit\u00e0 intervistate da Ali G figurano:\nNel 2002 Ali G \u00e8 stato il protagonista del film \"Ali G Indahouse\" ed \u00e8 apparso anche nel videoclip della canzone di Madonna \"Music\" e del singolo di Shaggy \"Me Julie\"."}
{"id": "935039", "revid": "767487", "url": "https://it.wikipedia.org/wiki?curid=935039", "title": "New York City Serenade", "text": "New York City Serenade \u00e8 un film del 2007 diretto da Frank Whaley."}
{"id": "935040", "revid": "709565", "url": "https://it.wikipedia.org/wiki?curid=935040", "title": "Sole (divinit\u00e0)", "text": "Il dio sole (o divinit\u00e0 solare) \u00e8 una divinit\u00e0 che rappresenta il Sole e i suoi aspetti simbolici. Gli esseri umani ne hanno continuato il culto attraverso le epoche, producendo un gran numero di idee e credenze, spesso associate alla sua valenza astrologica. Il culto del sole origin\u00f2 probabilmente l'enoteismo e in ultima analisi il monoteismo.\nBarca solare/Carro o ruota solare.\nUna \"barca solare\" \u00e8 una rappresentazione mitologica del sole che guida una imbarcazione. Esempi sono:\nLe barche solari terminavano spesso con protomi ornitomorfe associabili agli uccelli acquatici.\nUn \"carro solare\" \u00e8 una rappresentazione mitologica del sole che guida un carro. Il concetto \u00e8 cronologicamente pi\u00f9 recente rispetto alla barca solare e corrispondente all'espansione Indoeuropea a seguito dell'invenzione del carro nel II millennio a.C. Esempi sono:\nIl sole stesso \u00e8 stato raffigurato come una ruota, probabilmente dai proto-indoeuropei, come riportato nel greco \"h\u0113liou kuklos\", in sanscrito \"suryasya cakram\" e in anglo-sassone \"sunnan hweogul\".\nNell'Ebraismo sono presenti questi due ultimi simboli. Secondo la Bibbia, Enoch (bisnonno di No\u00e8) ed Elia furono rapiti in Cielo: il primo dopo 365 anni, numero corrispondente ai giorni di \"rotazione\" in un anno solare, il secondo per la sua ascensione celeste con \u00abun carro di fuoco e cavalli di fuoco\u00bb.\nSole femminile o maschile.\nComunemente nelle culture di radice neolatina, come quella italiana, si pensa alle divinit\u00e0 solari come l'equivalente maschile della divinit\u00e0 lunare (in genere femminile).\nTuttavia, basta pensare alla lingua tedesca per avere un esempio di situazione ribaltata (\"die Sonne\", \"der Mond\"), tipica delle lingue germaniche.\nDivinit\u00e0 solari femminili si ritrovano in ogni continente (per esempio, Amaterasu nella credenza Giapponese), cos\u00ec come si ritrovano divinit\u00e0 lunari maschili.\nLa divinit\u00e0 solare degli ittiti, tra i pi\u00f9 antichi popoli indoeuropei, era la dea femminile di Arinna.\nTra i primi documenti di credenze umane, le prime dee del pantheon Egizio portavano un sole sulla testa come simbolo di dignit\u00e0. Il sole era una delle espressioni maggiori dei simboli e dei geroglifici egiziani; tutte le divinit\u00e0 lunari del pantheon erano maschili. Il cobra, la leonessa, la mucca, i simboli dominanti delle pi\u00f9 antiche divinit\u00e0 egizie mostravano la loro relazione con il sole in cima alla testa; erano divinit\u00e0 femminili ed il loro culto rimase attivo per tutta la storia della cultura. In seguito, nella diciottesima dinastia, venne posto un \"dio sole\" in cima alle altre divinit\u00e0 solari, prima che l'\u201daberrazione\u201d fosse spenta e il vecchio pantheon ristabilito.\nAlcuni mitologi, come Brian Branston, sostengono che le \"divinit\u00e0 solari femminili\" siano, a livello globale, maggiormente diffuse che non le loro controparti maschili. Affermano anche che la convinzione che le divinit\u00e0 solari siano in primo luogo maschili \u00e8 collegata al fatto che poche mitologie meglio conosciute (come quelle del tarda Grecia classica e la tarda Mitologia romana) raramente infrangono tale regola, sebbene delle analisi pi\u00f9 ravvicinate dei miti precedenti di quelle culture rivelino una distribuzione molto diversa da quella della credenza popolare contemporanea. Il dualismo sole/maschio/luce e luna/femmina/oscurit\u00e0 si trova in molte (ma non tutte) tradizioni dell'Europa meridionale che derivano dalle filosofie Gnostiche e Orfiche.\nNella mitologia Germanica il Sole \u00e8 femmina e la Luna \u00e8 maschio. Il nome corrispondente in inglese antico \u00e8 Si\u021del (/\u02c8s\u026a jel/), che deriva dalla lingua proto-germanica *S\u00f4wil\u00f4 o *Saewel\u00f4. La dea del sole dell'antica Germania \u00e8 \"Sunna\", che diviene S\u00f3l nella mitologia norrena. Nelle tradizioni scandinave, ogni giorno il carro di S\u00f3l corre attraverso il cielo sulla sua carrozza, spinta da due cavalli di nome Arvak e Alsvid. Anche Sunna, Sunne, e Frau Sunne venivano chiamate S\u00f3l, dalle quali derivano le attuali parole \u201csun\u201d (sole) e \u201cSunday\u201d (domenica).\nScomparsa del sole.\nLa scomparsa del sole \u00e8 un tema ricorrente nei miti di molte culture, che talvolta comprende I temi della reclusione, dell'esilio o della morte. La scomparsa del sole spesso \u00e8 utilizzata per spiegare vari fenomeni naturali, come la scomparsa del sole durante la notte, la minore durata dei giorni nel corso dell'inverno e le eclissi solari. Anche il mito greco di Demetra e di sua figlia, Persefone o Kore, indicano che quest'ultima fosse una divinit\u00e0 del sole: venuta a mancare (perch\u00e9 rapita da Ade), sua madre, dea dell'agricoltura, scaten\u00f2 un inverno duro che pareva non dovere mai avere fine.\nVi sono altri racconti simili, come la storia Sumerica della divinit\u00e0 Inanna e della sua discesa agli inferi.\nNella mitologia del tardo Egitto, Ra passa per Duat (gli inferi) ogni notte. Apep deve essere sconfitto nelle ore di oscurit\u00e0 affinch\u00e9 Ra e la sua barca solare possano sorgere ad est ogni mattina.\nNella Mitologia giapponese, la divinit\u00e0 solare Amaterasu \u00e8 irritata dal comportamento di suo fratello Susanoo, e si nasconde in una caverna, sprofondando il mondo nell'oscurit\u00e0 fino a quando non decide di riemergere.\nNella mitologia Scandinava, il dio Odino e il dio Tyr hanno entrambi gli attributi di un padre-cielo, e sono destinati ad essere divorati dai lupi (rispettivamente da Fenrir e Garm) a Ragnar\u01ebk. S\u00f3l, la divinit\u00e0 del sole Scandinava, sar\u00e0 divorata dal lupo Sk\u01ebll.\nVarianti culturali.\nIn religioni diverse, divinit\u00e0 supreme legate al sole hanno nomi diversi e sono associate ad aspetti diversi dell'universo culturale della societ\u00e0, ma in gran parte la sua immagine rimane identica.\nIl concetto Neolitico di una barca solare, il sole che attraversa il cielo in una barca, si ritrova nei successivi miti dell'antico Egitto, con Ra e Horus. I primi miti Egiziani suggeriscono che il sole, di notte, sia all'interno della leonessa Sekhmet, e si possa rivedere riflesso nei suoi occhi, oppure che sia all'interno della mucca, Hathor, e rinasca ogni mattina come suo figlio (\"il toro\"). La religione Proto-Indo-Europea ha un carro solare: il sole attraversa il cielo portato in un carro.\nNel corso dell'Impero Romano, veniva celebrata la festa della nascita del Sol Invictus (o \"Dies Natalis Solis Invicti\") quando la durata del giorno iniziava ad aumentare dopo il solstizio d'inverno: la \u201crinascita\u201d del sole appunto. Nella mitologia Germanica si parla di Sol e in quella Greca di Elio e (talvolta) di Apollo. Il mesopotamico Shamash gioca un ruolo importante nel corso dell'Et\u00e0 del Bronzo, e \u201cmio Sole\u201d comincia ad essere usato per rivolgersi ai membri della famiglia reale. Similmente, le culture del Sud America hanno un enfatico culto del Sole, Inti.\nAfrica.\nLa trib\u00f9 dei Munsh considera il Sole figlio dell'essere supremo Awondo e la Luna come sua figlia. La trib\u00f9 dei Barotse crede che il Sole sia abitato dalla divinit\u00e0 del cielo Nyambi e che la Luna sia sua moglie. Anche laddove il dio del sole viene identificato con l'essere supremo, in alcune mitologie africane lui o lei non ha alcuna funzione speciale o alcun privilegio se comparato ad altre divinit\u00e0\nAntico Egitto.\nIl culto del sole fu quello prevalente nella religione dell'antico Egitto. Le prime divinit\u00e0 associate al sole sono Wadjet, Sekhmet, Hathor, Nut, Bastet, Bat, e Menhit. Prima Hathor, e poi Iside, diedero la vita ed allattarono Horus e Ra.\nIl movimento del sole attraverso il cielo rappresenta una lotta tra l'anima del Faraone e una manifestazione di Osiride. La \u201csolarizzazione\u201d di parecchie divinit\u00e0 locali (Hnum-Re, Min-Re, Amon-Re) raggiunse il picco nel periodo della quinta dinastia.\nNella diciottesima dinastia, Akhenaton fece persino cambiare la religione politeistica dell'Egitto in una pseudo-monoteista, l'Atonismo. Tutte le altre divinit\u00e0 vennero rimpiazzate da Aton, compreso Amon, la divinit\u00e0 regnante nella regione di Akhenaton. A differenza delle altre divinit\u00e0, Aton non aveva forme multiple. La sua sola immagine era un disco, simbolo del sole.\nSubito dopo la morte di Akenaton, fu ristabilito il culto delle divinit\u00e0 tradizionali da parte dei capi religiosi che avevano praticato la religione di Aton durante il regno di Akhenaton.\nMitologia azteca.\nNella mitologia azteca Tonatiuh (Nahuatl: \"Ollin Tonatiuh\", \"Movimento del Sole\") era il dio del sole. I popoli Aztechi lo consideravano il capo del Tollan, il cielo. Era noto anche come il quinto sole, poich\u00e9 gli Aztechi credevano che fosse il sole che sostitu\u00ec il quarto sole quando questi fu espulso dal cielo. Secondo la loro cosmologia, ciascun sole era un dio con una propria era cosmica. Secondo gli Aztechi, si trovavano ancora nell'era di Tonatiuh. Secondo il mito azteco della creazione, il dio chiedeva sacrifici umani come tributo e senza di essi si sarebbe rifiutato di muoversi attraverso il cielo. Si crede che 20000 persone venivano sacrificate ogni anno a Tonatiuh e ad altre divinit\u00e0, anche se tale numero pare essere inflazionato dagli Aztechi, che volevano ispirare paura al nemico, o dagli spagnoli, che volevano diffamare gli Aztechi. Gli Aztechi erano affascinati dal sole e lo osservavano con attenzione, e avevano un calendario solare secondo in accuratezza solamente a quello dei Maya. Molti degli odierni monumenti aztechi rimasti sono strutture allineate al sole.\nNel calendario azteco, Tonatiuh \u00e8 il signore dei tredici giorni dalla 1 Morte alla 13 Pietra Focaia. I tredici giorni precedenti sono regolati da Chalchiuhtlicue, e i tredici seguenti da Tlaloc.\nMitologia cinese.\nNella mitologia Cinese (cosmologia), originariamente vi erano dieci uccelli solari nel cielo, che dovevano emergere uno alla volta. Una volta decisero di provare ad emergere tutti insieme: il mondo era cos\u00ec caldo che non cresceva pi\u00f9 niente. Un eroe di nome Hou Yi butt\u00f2 gi\u00f9 nove di loro con arco e frecce. In un altro mito, l'eclissi solare fu causata dal cane del cielo che morse un pezzo di sole. L'evento cui si fa riferimento pare essere avvenuto intorno al 2160 a.C. In Cina vi era infatti la tradizione di colpire pentole e padelle durante un'eclissi solare per scacciar via il \u201ccane\u201d.\nMitologia Ind\u00f9.\nNei Veda Sanscriti, moltissimi inni sono dedicati a S\u016brya/Mitra dev, la personificazione del Sole, e a Savitr, \"colui che incita\", una divinit\u00e0 solare identificata o associata con Surya.\nAnche il mantra Gayatri, che viene considerato uno dei pi\u00f9 sacri tra gli inni Ind\u00f9, \u00e8 dedicato al sole. Le Aditya sono un gruppo di divinit\u00e0 solari, dal periodo Br\u0101hma\u1e47a numero dodici. Il rituale di sandhyavandanam, eseguito da alcuni Ind\u00f9, \u00e8 un insieme elaborato di gesti delle mani e movimenti del corpo, programmato per accogliere e riverire il Sole.\nIl Dio Sole nell'Induismo \u00e8 una divinit\u00e0 antica, degna di immense lodi. Al Sole vi si riferisce in sanscrito come \u201cMitra\u201d o \u201cFriend\u201d. \u00c8 chiamato \u201cPrati-Aksh Devta\u201d che significa \u201cLa Divinit\u00e0 Vista\u201d e degna di enorme lode e riverenza.\nIl Mah\u0101bh\u0101rata raffigura uno dei suoi eroi guerrieri, Karna, come il figlio della virtuosa regina Kunti e del Sole. Il R\u0101m\u0101ya\u1e47a ha come protagonista Rama, discendente dal Surya Vansh o dal clan dei re splendenti come il Sole.\nSi crede che il Dio Sole sia sposato alla bellissima divinit\u00e0 Ranaadeh, anche nota come Sanjnya. Viene raffigurata in forma duale, essendo sia la luce del sole che l'ombra, e personificata. La divinit\u00e0 viene riverita nel Gujarat e nel Rajasthan.\nIl cocchiere di Surya \u00e8 Arun, che viene anche personificato come il rossore che accompagna la luce del sole all'alba e al crepuscolo.\nIn India, a Konark, una citt\u00e0 in Orissa, vi \u00e8 un tempio dedicato a Surya. Il tempio di Konark \u00e8 stato anche dichiarato patrimonio mondiale dall'UNESCO. Surya \u00e8 il pi\u00f9 importante dei navagrahas o dei nove oggetti celestiali degli Ind\u00f9. I Navagrahas si possono trovare in quasi tutti i tempi ind\u00f9. Ci sono altri templi dedicati a Surya, uno ad Arasavilli, Srikakulam District ad AndhraPradesh, una a Gujarat e un altro a Rajasthan. Il tempio di Arasavilli venne costruito in modo che il giorno di Radhasaptami i raggi del sole cadano direttamente ai piedi dello Sri Suryanarayana Swami, la divinit\u00e0 all'interno del tempio.\nMitologia indonesiana.\nLo stesso processo di scambio si pu\u00f2 constatare in Indonesia.\nLe divinit\u00e0 solari hanno una forte presenza nella vita religiosa e nella mitologia indonesiana. In alcuni casi ci si riferisce al sole come un \u201cpadre\u201d o un \u201cfondatore\u201d della trib\u00f9. Tale pratica \u00e8 pi\u00f9 comune in Australia e sull'isola di Timor, dove i capi tribali sono considerati eredi diretti del dio Sole.\nAlcuni dei riti di iniziazione includono la seconda incarnazione del soggetto del rito come \u201cfiglio del Sole\u201d, attraverso una morte simbolica e una rinascita sotto forma di un sole. Questi rituali suggeriscono che il Sole possa avere un ruolo importante nella sfera delle credenze funerarie. L'osservazione della traiettoria del Sole in alcune societ\u00e0 ha dato vita all'idea che la divinit\u00e0 del Sole discende negli inferi senza morire ed \u00e8 in seguito capace di riuscirne. Questo \u00e8 il motivo per cui il Sole viene associato funzioni quali quella di guida verso gli inferi per i membri deceduti della trib\u00f9, cos\u00ec come quella di risvegliare i morti. Il Sole \u00e8 mediatore tra il pianeta dei vivi e quello dei morti.\nFolklore.\nNelle tradizioni popolari si preservano molti arcaici culti del Sole che vengono inclusi in religioni pi\u00f9 recenti. Per esempio, delle ruote infuocate che rotolano gi\u00f9 per le colline durante i giorni dell'equinozio, o il costume di legare un uomo ad una ruota. Il complesso culto del \u201csole-fertilit\u00e0-eroe/rappresentativo degli inferi\u201d \u00e8 evidente anche in Giappone, dove c'\u00e8 un costume per cui i giovani, in rappresentanza degli antenati del Sole (ovvero i morti) si dovrebbero dipingere i volti di rosso e visitare le case del villaggio, garantendo cos\u00ec la fertilit\u00e0 della terra tramite questo rituale magico.\nUn altro importante complesso mitologico \u00e8 quello dell'\u201dEroe Sole\u201d, tipico dei pastori nomadi. Tali eroi si trovano tra le trib\u00f9 nomadi africane, le trib\u00f9 dell'Asia Centrale (Gesen Khan), e tra tutti i popoli Indo-Europei. L'Eroe Sole ha sempre un lato \u201coscuro\u201d: ha una sorta di connessione con gli inferi, con il rituale di iniziazione e con la fertilit\u00e0. Il mito dell'Eroe Sole contiene molti elementi che collegano l'Eroe al Demiurgo. L'Eroe spesso salva il mondo, lo rinnova, apre una nuova epoca, e in genere porta con s\u00e9 alcuni dei rinnovamenti maggiori all'ordine cosmico stabilito. Queste funzioni dell'Eroe Sole rappresentano l'\u201deredit\u00e0\u201d demiurgica lasciata dall'essere celestiale supremo. Un esempio tipico di tale evoluzione \u00e8 il dio Mithras.\nMitografia ottocentesca.\nTre teorie hanno esercitato una grande influenza sulla mitografia del diciannovesimo e dell'inizio del ventesimo secolo, accanto al Culto degli Alberi di Mannhardt, il Totemismo di J.F. McLennan, il \u201cmito del Sole\u201d di Alvin Boyd Kuhn e Max M\u00fcller.\nR.F. Littledale critic\u00f2 la teoria del culto del Sole quando mostr\u00f2 che Max M\u00fcller, secondo i suoi stessi principi, intanto, Alfred Lyall metteva a segno un attacco ancora pi\u00f9 violento alla stessa teoria e alla sua assunzione che le divinit\u00e0 e gli eroi tribali, alla pari di quelli di Omero, erano dei meri riflessi del mito del Sole, provando invece che le divinit\u00e0 di alcuni clan iput erano realmente guerrieri che fondarono i clan non molti secoli fa, ed erano dunque gli antenati degli attuali capi."}
{"id": "935043", "revid": "767487", "url": "https://it.wikipedia.org/wiki?curid=935043", "title": "Daniel Topolski", "text": "Carriera.\nNel 1977 vinse una medaglia d'oro ai campionati mondiali di canottaggio."}
{"id": "935044", "revid": "767487", "url": "https://it.wikipedia.org/wiki?curid=935044", "title": "Atlanta (film)", "text": "Atlanta \u00e8 un film del 2007 diretto da Harold Ramis."}
{"id": "935045", "revid": "289247", "url": "https://it.wikipedia.org/wiki?curid=935045", "title": "Regno Unito di Gran Bretagna ed Irlanda del Nord", "text": ""}
{"id": "935047", "revid": "599013", "url": "https://it.wikipedia.org/wiki?curid=935047", "title": "Rahman Rezaei", "text": "Biografia.\nPossiede il passaporto italiano, acquisito nel gennaio 2006, quattro anni dopo il matrimonio con l'italo-iraniana Helia Haschemian.\nCarriera.\nGiocatore.\nClub.\nScoperto da Nasser Hejazi, comincia a giocare nel Bargh. Dal 1995 al 1996 milita nel . Nel 1996 si trasferisce allo Zob Ahan. Arriva in Italia nel 2001, al , di cui veste la maglia due stagioni. Il 9 dicembre 2001 mette a segno il primo gol di un iraniano in Serie A, in Perugia- (2-0). In seguito gioca per tre annate nel (2003-2006, una in Serie B e due in Serie A) e nell'estate del 2006 passa al Livorno, dove gioca per due altre annate in massima serie. Nel 2008 torna in patria, al . Nel luglio 2009 firma un contratto con l'Al-Ahli di Doha, dove rimane sino al successivo dicembre. Dal gennaio al giugno 2010 gioca con lo . Chiude la carriera da calciatore nel 2012, dopo un'esperienza biennale al Paykan.\nNazionale.\nDebutta con la nazionale iraniana nel giugno 2001, nella gara contro la Bosnia ed Erzegovina e ottiene in breve il posto da titolare. Partecipa al Mondiale di Germania 2006.\nAllenatore.\nNel 2013 intraprende la carriera di allenatore nel settore giovanile del . Nel 2014 \u00e8 nelle giovanili del e nel 2016 \u00e8 vice-allenatore del . Dal 2018 allena il e dal 2019 il . Nel 2020-2021 guida lo ."}
{"id": "935048", "revid": "1305772", "url": "https://it.wikipedia.org/wiki?curid=935048", "title": "Life in Cartoon Motion", "text": "Life in Cartoon Motion \u00e8 il primo album in studio del cantante britannico Mika.\nDescrizione.\nIl disco \u00e8 stato pubblicato il 5 febbraio 2007 in Europa e il 27 marzo 2007 negli USA; in entrambi i paesi ha riscosso un enorme successo di pubblico e di critica. Il primo singolo ad aver anticipato l'uscita dell'album \u00e8 la pluripremiata \"Grace Kelly\", che ha raggiunto la prima posizione in alcuni dei paesi in cui \u00e8 stato pubblicato. Il secondo singolo estratto dall'album \u00e8 \"Relax (Take It Easy)\", pubblicato il 30 giugno 2007, che ha raggiunto un'ottima posizione nelle classifiche europee e diventando uno dei pi\u00f9 grandi successi nell'estate 2007. Il terzo singolo estratto \u00e8 \"Love Today\", altro brano di successo, pubblicato il 27 agosto 2007. Il quarto singolo estratto dall'album \u00e8 \"Happy Ending\", che ha riscosso un discreto successo nel periodo natalizio. La pubblicazione \u00e8 infatti avvenuta il 14 dicembre 2007 e sin dalla premi\u00e8re del video \u00e8 entrato subito nei video pi\u00f9 trasmesso dal network musicale MTV Italia. Sono state anche estratti i brani \"Big Girl (You Are Beautiful)\" e \"Lollipop\". Ha venduto pi\u00f9 di 5 milioni di copie risultando l'album pi\u00f9 venduto del 2007.\nAd oggi si stima che l'album abbia venduto oltre 7.8 milioni di copie in tutto il mondo."}
{"id": "935051", "revid": "108674611", "url": "https://it.wikipedia.org/wiki?curid=935051", "title": "A2 Key", "text": "Il A2 Key, in passato conosciuto come KET, (acronimo per Key English Test, \"Esame chiave d'inglese\"), rappresenta il primo livello degli esami Cambridge Assessment English. Chi supera tale esame \u00e8 in grado di comunicare a livello semplice nel corso di un soggiorno in un paese anglofono. Chiunque voglia sostenere tale esame deve avere almeno una conoscenza basilare della grammatica inglese. Il A2 Key \u00e8 l'esame precedente al B1 Preliminary, e secondo il CEFR certifica una conoscenza di livello A2.\nStruttura.\nSi compone di quattro moduli, o \"papers\", che saggiano la familiarit\u00e0 del candidato con la lingua inglese in quattro abilit\u00e0: questionario, \"Reading and Writing\" (Lettura e scrittura), \"Listening\" (Ascolto) e \"Speaking\" (Conversazione).\nCi sono cinque gradi: \"Pass with Distinction\" (il grado pi\u00f9 alto, introdotto a settembre 2011), \"Pass with Merit\" (Promosso con lode), \"Pass\" (Promosso), \"Narrow Fail\" (Appena insufficiente) e \"Fail\" (Non sufficiente).\nI risultati vengono poi mandati a Cambridge e valutati dagli esperti. I risultati verranno comunicati dopo alcune settimane sul sito ufficiale, dove ogni studente \u00e8 registrato quando decide di fare il corso."}
{"id": "935053", "revid": "767487", "url": "https://it.wikipedia.org/wiki?curid=935053", "title": "Jack and Jill vs. the World", "text": "Jack e Jill (\"Jack and Jill vs. the World\") \u00e8 un film del 2007 diretto da Vanessa Parise.\nLa pellicola ha per protagonisti Freddie Prinze Jr. e Taryn Manning.\nTrama.\nJack \u00e8 un affascinante trentenne newyorkese, single, benestante e con un'ottima posizione nell'industria pubblicitaria. La sua \u00e8 una vita di successo, basata su una solida e precisa routine, ma estremamente noiosa. Fino a quando, per caso, incontra Jill, da poco arrivata in citt\u00e0 e in cerca di un posto in cui stare. Jack decide di aiutarla ospitandola a casa sua ed i due, giorno dopo giorno, finiscono per legarsi sempre di pi\u00f9 l'uno all'altra. Insieme stilano un decalogo di regole, un manifesto da seguire, la cui prima ed essenziale voce \u00e8: \"Sii onesto\". Il loro rapporto sembra per\u00f2 essere messo in crisi dall'abitudine di Jill di sparire per lungo tempo senza dare spiegazioni: quando Jack la forza a confessare, lei rivela che i suoi allontanamenti sono dovuti alle cure a cui si deve sottoporre per la fibrosi cistica, una malattia degenerativa. Jack, in collera, accusa Jill di non aver mantenuto fede alla prima regola su cui si basava il loro rapporto, e la lascia. Tuttavia, dopo aver parlato con suo padre Norman, Jack ritorna sui suoi passi. Contatta quindi Lucy, una stravagante amica di Jill, e la convince ad aiutarlo a riconquistare Jill."}
{"id": "935056", "revid": "767487", "url": "https://it.wikipedia.org/wiki?curid=935056", "title": "Il sogno di una estate", "text": "Il sogno di una estate (\"Summer Catch\") \u00e8 un film del 2001 direntta da Michael Tollin, con Freddie Prinze Jr. e Jessica Biel.\nTrama.\nRyan Dunne, un ragazzo che ama il baseball, s'innamora di Tenley Parrish, una ragazza dalle curve mozzafiato in vacanza a Cape Cod. Tra i due nasce l'amore, ma c'\u00e8 uno scoglio da superare. La famiglia della ragazza, che \u00e8 ricca, ostacola la relazione perch\u00e9 convinta che una storia d'amore con un ragazzo di classe inferiore sia una cosa da perdenti."}
{"id": "935061", "revid": "94902", "url": "https://it.wikipedia.org/wiki?curid=935061", "title": "Altrimenti ci arrabbiamo", "text": ""}
{"id": "935064", "revid": "2122884", "url": "https://it.wikipedia.org/wiki?curid=935064", "title": "Ivo De Palma", "text": "Biografia.\nNapoletano di nascita, Ivo De Palma inizia le sue prime esperienze in radio, poi nei primi anni ottanta entra nel mondo del doppiaggio dopo aver seguito corsi di dizione e recitazione. Lavorando tra Torino e Milano, la sua voce ha trovato spazio in doppiaggi di telenovelas e anime giapponesi sacrificando il doppiaggio cinematografico, presente quasi esclusivamente a Roma.\nIl personaggio pi\u00f9 noto da lui doppiato \u00e8 Pegasus dei \"Cavalieri dello Zodiaco\", a cui ha dato la voce sia nella serie televisiva che nella serie OAV e nei film. Altri sono Mirko in \"Kiss Me Licia\" (solo nella parte parlata), Carey Mahoney in \"Scuola di polizia\" (serie animata), Vernon Fenwick in \"Tartarughe Ninja alla riscossa\", Akira Fudo (\"Devilman\" OAV: \"La genesi\", \"L'arpia Silen\", \"Shin Cutie Honey\" e \"Amon - Apocalypse of Devilman\"), Kaede Rukawa (Slam Dunk) e Ronni (\"Magica magica Emi\").\nDal 1992 al 2000 diventa direttore dello Studio P.V.. Pi\u00f9 recenti invece le interpretazioni di Souji Mikage in \"La rivoluzione di Utena\", Fuma Mono in \"X\", Ax-Eluder in \"Cosmowarrior Zero\", Jotaro Kujo in \"Le bizzarre avventure di JoJo\", Kazutaka Muraki in \"Eredi del buio\", Shimada Kambei in \"Samurai 7\", Maestro Gai in \"Naruto\", Masaki Kananase in \"Platinumhugen Ordian\", Fernand de Morcerf in \"Il conte di Montecristo\".\nInoltre, De Palma ha prestato la voce anche a vari personaggi in telefilm e soap opera, come George Robinson in \"Ti presento i Robinson\", Mirko in \"Love me Licia\", \"Licia dolce Licia\", \"Teneramente Licia\" e \"Balliamo e cantiamo con Licia\" (ispirati dall'anime \"Kiss Me Licia\") e Frank Cooper in \"Sentieri\". Come attore, ha interpretato il medico di casa Krueger in \"CentoVetrine\" e Alfred Westman in \"Vivere\".\nNel 1997 ha vinto un \"Tokimeki Anime Award\" per la sua interpretazione di Fuuma Monou nel film d'animazione \"X\". Nell'edizione del 2007 del film di Hayao Miyazaki, \"Lupin III - Il castello di Cagliostro\" presta nuovamente la voce al conte di Cagliostro, uscito sul grande schermo il 6 luglio 2007. Attualmente, esercita la professione di docente alla \"Eikon Teatro\", una scuola di doppiaggio e recitazione, a Torino.\nNella nuova serie de \"I Cavalieri dello Zodiaco\", \"Hades\", andata in onda su Mediaset a partire dall'autunno 2008, \u00e8 tornato a doppiare Pegasus. In questa produzione ricopre anche il ruolo di direttore del doppiaggio e di dialoghista.\nNel progetto letterario \"Spoken Words\", sul suo canale ufficiale youtube, ha interpretato opere di William Shakespeare, Pablo Neruda, Italo Calvino, Raymond Carver, Charles Baudelaire, Umberto Saba, Nichita St\u0103nescu, Gherasim Luca, Raymond Carver, Sabatina Napolitano, Cees Nooteboom."}
{"id": "935066", "revid": "124040572", "url": "https://it.wikipedia.org/wiki?curid=935066", "title": "Automotrice FS E.623", "text": "Le automotrici E.623 delle Ferrovie dello Stato sono una serie di automotrici elettriche, o elettromotrici, progettate per il trasporto locale.\nFurono ottenute, all'inizio degli anni cinquanta del XX secolo, dalla trasformazione delle elettromotrici a terza rotaia dei gruppi EAiz 10 ed EACiz 60, utilizzate sulle linee varesine.\nStoria.\nNel 1948 le Ferrovie dello Stato (FS) decisero di convertire le linee varesine dal sistema di elettrificazione a corrente continua a 650 V a terza rotaia a quello a corrente continua a 3 kV con alimentazione da linea aerea, che si era definitivamente affermato come standard per le nuove elettrificazioni sulla rete FS. Oltre alla conversione degli impianti, si rese pertanto necessario convertire anche il materiale rotabile, in particolare le elettromotrici dei gruppi EAiz 10 ed EACiz 60, risalenti agli anni 1931-1932.\nNel 1949, prima di procedere alla riconversione degli impianti, si decise di verificare sperimentalmente la possibilit\u00e0 di trasformare le suddette automotrici motorizzando la rimorchiata pilota eACiz 656 (della serie eACiz 650 \u00f7 666) con i carrelli di ricambio delle corrispondenti automotrici a terza rotaia, su cui vennero riavvolti i motori per adattarli alla tensione di 1500 V (2 motori in serie alimentati dalla catenaria a 3 kV) e portare a 3000 V l'isolamento verso massa. Il resto dell'equipaggiamento elettrico, pantografi in particolare, fu unificato per quanto possibile con le pi\u00f9 moderne ALe 883. La rimorchiata motorizzata venne classificata in un nuovo gruppo con la numerazione EACiz.623.622.\nIn seguito ai risultati positivi ottenuti, nel 1950 venne avviata la conversione di tutte le elettromotrici a terza rotaia dei gruppi EAiz 10 ed EACiz 60:\nLa conversione fu completata nel 1951, portando la consistenza iniziale del parco elettromotrici a 24 unit\u00e0 e consentendo di disattivare l'alimentazione a terza rotaia il 24 marzo 1951.\nNello stesso periodo furono anche convertite, nei circuiti di comando, le seguenti unit\u00e0 rimorchiate:\nTra il 1954 e il 1960 le 9 rimorchiate pilota eACiz 623.652, 654, 655, 658, 659, 660, 663, 664 e 665 vennero trasformate in elettromotrici, assumendo rispettivamente le numerazioni EACiz 623.618, 620, 621, 624, 625, 626, 629, 630, 630 e 631, portando da 17 a 26 la consistenza delle elettromotrici miste di prima e terza classe.\nNello stesso periodo, tra il 1954 e il 1958, le 8 rimorchiate pilota eCiz 623.311, 333, 342, 304, 308, 306, 314 e 313 vennero trasformate in elettromotrici E.624, assumendo nello stesso ordine la numerazione progressiva da 011 a 018.\nAl termine di queste trasformazioni il parco automotrici contava 33 unit\u00e0 e quello delle rimorchiate pilota 45, numeri che oltre alla gi\u00e0 nota scarsit\u00e0 complessiva di posti a sedere, denotavano un'insufficiente numero di rimorchiate rispetto alla capacit\u00e0 di traino delle elettromotrici. Occorreva pertanto aumentare il numero delle carrozze ordinarie tipo \"Corbellini\" attrezzate sin dal 1951, parallelamente alla motorizzazione delle rimorchiate pilota, con i cavi passanti necessari per poterle inserire tra le elettromotrici e le carrozze pilota, operazione che si concluse nel 1963 portando a 101, tra pilota e attrezzate, le unit\u00e0 rimorchiate.\nCon l'introduzione delle carrozze attrezzate le rimorchiate pilota cambiarono il prefisso \u00abe\u00bb in \u00abp\u00bb, mentre le rimorchiate attrezzate assunsero il prefisso \u00abe\u00bb prima riservato alle pilota.\nNel 1966 fu inoltre modificato il sistema di marcatura delle automotrici adottando la sigla E.623 senza pi\u00f9 alcuna distinzione sulla classe di appartenenza dei posti a sedere.\nLe E.623 e relative rimorchiate trascorsero l'intera carriera sulle linee locali del Compartimento di Milano; vennero accantonate a partire dai primi anni ottanta. Alcune unit\u00e0 vennero vendute nel 1989 alla La Ferroviaria Italiana di Arezzo, che tuttavia utilizz\u00f2 solo la E.623.100, fino all'accantonamento nel 2002.\nTre esemplari del gruppo (le motrici 623.100, 623.612, 623.629, pi\u00f9 la rimorchiata 623.327) sono stati acquisiti da Fondazione FS Italiane a fini di restauro e recupero operativo per treni storici; la 623.106 \u00e8 invece esposta nel museo nazionale ferroviario di Pietrarsa."}
{"id": "935073", "revid": "1782831", "url": "https://it.wikipedia.org/wiki?curid=935073", "title": "Osservatore nell'acqua", "text": "L'Osservatore nell'acqua \u00e8 una creatura fantastica di Arda, l'universo immaginario fantasy creato dallo scrittore inglese J.R.R. Tolkien.\nCompare ne \"Il Signore degli Anelli\", dove non viene spiegato cosa sia la creatura denominata Osservatore; esso (o essi, poich\u00e9 i suoi \"tentacoli\" potrebbero appartenere ad un insieme di creature, sebbene Gandalf sostenga che tutti fossero mossi da un unico intento) dimora nelle acque del Sirannon, il Rivo del Cancello, innanzi alle Mura ed al Cancello di Moria, ad occidente di Moria stesso.\nIl nano \u00d3in, secondo il Libro di Mazarbul, mor\u00ec a causa dell'Osservatore, che lo cattur\u00f2 mentre i nani cercavano di uscire dalla porta occidentale di Moria perch\u00e9 assediati dagli orchi dalla porta orientale.\nL'Osservatore aggredisce la Compagnia dell'Anello mentre questa sta varcando il Cancello di Moria, disturbato da un sasso scagliato nelle sue fetide acque (da Boromir nel romanzo, da Pipino nella trasposizione cinematografica). Con i suoi numerosi tentacoli esso attacca la Compagnia e abbranca Frodo Baggins alla caviglia, ma Samvise Gamgee salva quest'ultimo pugnalando il tentacolo che lo aveva afferrato (nel film, l'intera Compagnia affronta la creatura, mentre nel romanzo trova subito riparo oltre l'ingresso di Moria).\nAdattamenti.\nNel film di Peter Jackson \"Il Signore degli Anelli - La Compagnia dell'Anello\", l'Osservatore nell'acqua \u00e8 stato rappresentato come una sorta di gigantesco cefalopode dagli innumerevoli tentacoli, dotato di una bocca mostruosa.\nIn \"\", nella descrizione della Peschiera di N\u00farnen, si narra di un terribile mostro marino che abita le acque del Mare di N\u00farn, chiamato da tutti il Guardiano. L'aspetto con cui questo mostro viene mostrato \u00e8 basato sulla trasposizione cinematografica dell'Osservatore nell'acqua data da Peter Jackson."}
{"id": "935075", "revid": "767487", "url": "https://it.wikipedia.org/wiki?curid=935075", "title": "Audrey Tang", "text": "Biografia.\nTang mostr\u00f2 un interesse precoce nei computer, iniziando ad imparare il Perl all'et\u00e0 di 12 anni. Due anni pi\u00f9 tardi abbandon\u00f2 la scuola poich\u00e9 incapace di adattarsi alla vita studentesca. Nel 2000, all'et\u00e0 di 19 anni, aveva gi\u00e0 ricoperto importanti incarichi presso diverse compagnie di software, e lavorato nella Silicon Valley come imprenditrice. Verso la fine del 2005 ha intrapreso il percorso di transizione verso un'identit\u00e0 femminile e ha modificato sia il suo nome inglese che quello cinese. La televisione taiwanese Eastern Television riporta che ha un QI pari a 180. \u00c8 una forte sostenitrice di autodidattismo ed anarco-individualismo.\nA 35 anni, Tang \u00e8 diventata la pi\u00f9 giovane ministra senza portafoglio nella storia di Taiwan, nonch\u00e9 la prima ministra transgender del mondo.\nContributi a software libero.\nTang \u00e8 nota soprattutto come iniziatrice e leader del progetto Pugs, un'implementazione di Perl 6 in Haskell \"ottimizzata per il divertimento\" che ha fortemente rinvigorito il lavoro di sviluppo intorno a tale linguaggio; ha anche apportato contributi per l'internazionalizzazione e la localizzazione di diverso software libero, fra cui SVK, Request Tracker (di cui ha anche scritto gran parte del codice) e Slashcode. Inoltre ha contribuito a tradurre in Cinese Tradizionale vari libri Open Source. fra il giugno 2001 ed il luglio 2006 Tang ha sviluppato originariamente oltre 100 moduli e progetti CPAN, molti dei quali continua a mantenere. Fra i pi\u00f9 popolari, il \"Perl Archive Toolkit\" (PAR), uno strumento multipiattaforma per la distribuzione di programmi in Perl 5. Ha anche messo a punto i sistemi di smoke test e firma digitale di CPAN. Nell'ottobre 2005 ha tenuto conferenze alla \"European Open Source Convention\" della O'Reilly, ad Amsterdam."}
{"id": "935082", "revid": "326822", "url": "https://it.wikipedia.org/wiki?curid=935082", "title": "I 5 Samurai", "text": ""}
{"id": "935085", "revid": "125493902", "url": "https://it.wikipedia.org/wiki?curid=935085", "title": "Flauto di Pan", "text": "Il flauto di Pan \u00e8 un tipo di strumento musicale aerofono a fiato, costituito da pi\u00f9 canne, il cui numero pu\u00f2 variare, di lunghezza diversa e legate o unite tra loro. Per ottenere il suono si soffia trasversalmente sulle aperture superiori delle canne. Prende il nome da Pan, divinit\u00e0 della religione greca, corrispondente al romano Silvano.\nNella classificazione Hornbostel-Sachs, i flauti di Pan costituiscono una famiglia di strumenti denominati \"serie di flauti con imboccatura a un'estremit\u00e0\", e sono indicati con il codice 421.112.\nTra i flauti di Pan pi\u00f9 noti ci sono la siringa dell'antica Grecia e la zampo\u00f1a della musica andina.\nStoria.\nNella religione greca antica Siringa \u00e8 una ninfa naiade. Seguace di Artemide, fu inseguita dal dio Pan desideroso di possederla e sfuggendogli giunse fino alle rive del fiume Ladone, dove invoc\u00f2 l'aiuto delle Naiadi. Da loro fu trasformata in canne palustri che al soffio del vento emettevano un suono delicato. Udendo quel suono Pan decise di costruire un nuovo strumento musicale (il Flauto di Pan) a cui diede il nome della ninfa. Pan (un satiro, cio\u00e8 met\u00e0 capra e met\u00e0 umanoide, con corna, orecchie a punta e pizzetto) suonava questo flauto per incantare e irretire i viandanti: \u00e8 per questo che si chiama flauto di Pan. La \"S\u00fdrinx\" viene suonata anche dalle sirene per accompagnare i defunti nell'oltretomba.\nNelle fonti latine i flauti di Pan venivano anche chiamati con altri nomi, collegati alla loro forma o al materiale usato per costruirli, per esempio \"arundo\" (\u201ccanna\u201d), \"fistula\" (\u201ctubo\u201d) o \"buxus\" (\u201clegno di bosso\u201d).\nNei paesi dell'America latina, il flauto di Pan o \"zampo\u00f1a\" \u00e8 utilizzato soprattutto negli altopiani andini, e in paesi come Bolivia, Ecuador, Per\u00f9 e Colombia. Il suo sviluppo \u00e8 iniziato intorno al V secolo dell'era cristiana, la cultura Huari o Wari, che si trova in Per\u00f9 ed oggi possono essere raggruppati in tre gruppi principali: il \"siku\" o \"sikuri\" (in lingua aymara significa \"tubo che d\u00e0 suono\"), la \"antara\" e il \"rondador\".\nUna variante chiamata \"firlinfeu\", \u00e8 tradizionalmente in uso nella Brianza; il paese europeo dove lo strumento conosce il maggior successo \u00e8 probabilmente la Romania; \u00e8 presente anche in altre regioni del mondo, quali ad esempio la Cina o le Isole Salomone.\nStruttura.\nIl flauto di Pan classico, chiamata anche siringa, \u00e8 composta da un numero variabile di canne. Il materiale pi\u00f9 comunemente usato \u00e8 il bamb\u00f9, talvolta \u00e8 utilizzato il legno d'acero. Le canne sono disposte verticalmente e unite orizzontalmente con corde o cera, guardando il suonatore in modo decrescente da sinistra a destra.\nLe forme fondamentali del Flauto di Pan sono quattro:\nModo di suonare.\nIl flauto di Pan va suonato tenendo la fila di canne inferiori, se disposto su due file come da modello andino, rivolte verso di s\u00e9, e comunque con le canne pi\u00f9 corte, che emettono suoni acuti, verso la sinistra di chi suona.\nIl soffio deve essere emesso a labbra strette, in modo da lasciare una fessura n\u00e9 troppo stretta n\u00e9 troppo larga, abbastanza per far passare un flusso d'aria leggera e veloce, da spingere sgonfiando i polmoni senza movimenti dei muscoli addominali. Inoltre, bisogna accertarsi che il Flauto di Pan abbia le canne secche, poich\u00e9 se le canne si seccano man mano che lo strumento viene suonato l'intonazione cambia e cala. Normalmente, riguardo alle tonalit\u00e0, le siringhe si rifanno ai luoghi d'origine, le siringhe africane sono senza tonalit\u00e0 fissa, anche se la nota pi\u00f9 grave \u00e8 sempre un do e quella pi\u00f9 acuta \u00e8 spesso un sol, le siringhe dei mahori sono in diverse tonalit\u00e0 che si possono paragonare, come estensione, ai flauti soprano, contralto, tenore e basso.\nUtilizzo.\nIl flauto di Pan \u00e8 uno strumento che viene molto usato nella musica popolare peruviana, pi\u00f9 precisamente in colombia, bolivia, ecuador. \u00c8 proprio in quest'ultima che viene utilizzato di pi\u00f9 dai cantanti, tanto da renderlo uno degli strumenti tipici della cultura peruviana.\nTra i gruppi svizzeri che lo hanno utilizzato ci sono Peter, Sue and Marc. Il rumeno Gheorghe Zamfir \u00e8 attualmente considerato l'artista pi\u00f9 virtuoso nell'utilizzo di quest strumento tra i flautisti dell'epoca contemporanea.\nUtilizzato molto anche nella musica Andinae nella nueva cancion chilena, tipica del sud America, da gruppi musicali socialisti e contro la repressione, come gli Inti-Illimani."}
{"id": "935087", "revid": "6066", "url": "https://it.wikipedia.org/wiki?curid=935087", "title": "Siringa (strumento musicale)", "text": ""}
{"id": "935089", "revid": "228587", "url": "https://it.wikipedia.org/wiki?curid=935089", "title": "Ludovico Marracci", "text": "Nel 1698 usciva dalla tipografia del seminario di Padova una sua traduzione latina del Corano: due tomi nei quali si presentavano il testo arabo, la traduzione in latino ed un ampio apparato di commenti e note tratte da varie opere di studiosi musulmani. La traduzione, molto rinomata nel XVIII secolo, veniva in seguito abbandonata e sostituita dalle traduzioni nelle varie lingue nazionali; solo con l'islamista inglese Edward Denison Ross il testo veniva riscoperto come una delle principali fonti della traduzione di George Sale: da ci\u00f2 nasceva un nuovo interesse per l'opera del Marracci estesosi lungo tutto il XX secolo.\nContesto culturale.\nPer meglio comprendere il Marracci \u00e8 necessario inserirlo nella tradizione che lo precede, ovvero la controversia latina, di cui egli elaborer\u00e0 i temi tradizionali, anche se alla luce dei nuovi dati dell'islamistica.\nSono tre le istanze principali che possono rappresentare le correnti del tempo in cui vive l'autore e che ha prodotto le dinamiche su cui si basa il suo lavoro: una fedelt\u00e0 alla tradizione ecclesiastico-missionaria, la questione storico-politica e la reazione all'istanza riformatrice dei secoli XVI-XVII.\nDal punto di vista ecclesiale i dottori della fede si erano prodigati nel confutare errori ed eresie che minacciavano la stabilit\u00e0 della Chiesa: in questa linea si inserisce anche l'opera del Marracci, che traduce il Corano con la finalit\u00e0 di confutare gli errori dottrinali dei musulmani; dal punto di vista missionario invece egli scrive tentando di fornire una formazione a quanti devono svolgere la loro opera in ambienti musulmani.\nPer quanto riguarda invece le coordinate storico-politiche, va ricordato che nel periodo in cui scrive il Marracci, l'Europa era sottoposta alla minaccia turca, come traspare anche dall'indirizzo del testo all'Imperatore. Il pericolo dell'assedio di Vienna era letto in modo molto preoccupato da tutta la cristianit\u00e0. Il rischio si estendeva su due piani: quello temporale-politico e quello religioso-ecclesiastico.\nLa terza istanza \u00e8 da rilevarsi nella reazione al movimento riformatore non ancora del tutto scomparsa in quel periodo: basti ricordare che una delle armi utilizzate da Martin Lutero e da tutta la riforma protestante nei confronti della Chiesa cattolica era stato l'associare il Papa ai Turchi. Punto di ulteriore confronto e di contrasto con i protestanti si trovava anche nel progetto di una traduzione integrale del testo coranico da parte di alcuni riformatori, i quali affermavano il principio dell'edizione del libro come debito storico-culturale. Marracci non condivide l'iniziativa di una pubblicazione del testo sacro in quanto passibile di una strumentalizzazione in prospettiva anticattolica; soprattutto il suo dissenso si esprime nei confronti dell'insufficienza di una traduzione: a suo parere, oltre a tradurre bisogna al tempo stesso confutare. Da qui si chiarisce la prospettiva del Marracci: una traduzione del Corano integrale, che segua criteri scientifici, con spirito antiriformista, e i criteri pastorali-pedagogici della Chiesa Cattolica.\nLa vita.\nLudovico Marracci nacque a Torcigliano di Camaiore nella Repubblica di Lucca il 6 ottobre 1612.\nDopo aver appreso il latino nella sua citt\u00e0, si trasfer\u00ec a Lucca dove, nel 1627, a soli 15 anni, entr\u00f2 a far parte dei Chierici Regolari della Madre di Dio; nel collegio romano di S. Maria in Campitelli studi\u00f2, oltre a filosofia e teologia, la lingua greca, siriaca, caldaica ed ebraica.\nEcco come il Marracci stesso narra nel \"Prodromus\" del Corano di come si sia avvicinato per caso all'arabo:\nTerminati gli studi, rientr\u00f2 a Lucca dove insegn\u00f2 grammatica e retorica. A 33 anni, nel 1645, partecip\u00f2 alla traduzione della Bibbia in arabo, opera iniziata gi\u00e0 nel 1624. Nel 1656 gli venne affidata la cattedra di lingua araba alla Sapienza di Roma, su ordine diretto del pontefice. Vari gli incarichi che il Marracci ricopr\u00ec anche nel suo ordine: maestro dei novizi, prefetto dei giovani, rettore e procuratore generale; fu anche confessore di noti penitenti tra cui il cardinale Odescalchi (anche dopo l'ascesa al soglio pontificio con il nome di Innocenzo XI); inoltre consultore della Congregazione per le indulgenze e le sacre reliquie, di quella dell'Indice, nonch\u00e9 esaminatore della Congregazione per l'elezione dei vescovi. \u00c8 accertato poi il suo ruolo nell'ambiente della corte papale: egli infatti, pur mantenendosi lontano dalla politica, in quanto confessore del Papa, era tuttavia una personalit\u00e0 di corte di notevole influenza.\nA 88 anni, nel 1699, lasci\u00f2 la cattedra di arabo. \nMor\u00ec il 5 febbraio del 1700.\nGli scritti.\nNon tutte le sue opere sono state pubblicate: esse spaziano nei pi\u00f9 svariati argomenti, si passa da opere didattiche, a quelle geografiche a quelle storiche, a quelle orientalistiche. Scrive anche varie poesie nonch\u00e9 una biografia del fondatore dell'Ordine e di alcuni confratelli, in particolare del fratello Ippolito; tra le sue biografie vi \u00e8 anche quella di Innocenzo XI.\nLa parte pi\u00f9 significativa della sua attivit\u00e0 \u00e8 ovviamente connessa con la conoscenza delle lingue: la traduzione di un'opera di san Giovanni Damasceno, la stesura di alcune grammatiche. Per quanto riguarda l'arabo, il suo primo lavoro, come abbiamo gi\u00e0 accennato, \u00e8 la partecipazione alla commissione per la traduzione della Bibbia in arabo avviata negli anni venti, su richiesta delle chiese orientali, e portata a compimento nel 1650.\nIn questi anni lavora anche attorno alla sua opera fondamentale, ovvero la traduzione latina del Corano. L'opera si divide in due parti. Il primo tomo, \"Prodromus ad refutationem Alcorani\", pubblicato nella prima edizione a s\u00e9 stante a Roma nel 1691 da Propaganda Fide, contiene una premessa sulla vita del Profeta ed una sintesi sui fondamenti dell'Islam con ampi riferimenti a testi di dotti musulmani: all'esposizione si associa sempre una confutazione puntuale. Il fatto che nel 1691 non sia stata pubblicata l'opera completa \u00e8 da attribuire al divieto della Congregazione dell'Indice di pubblicare il testo coranico in qualsiasi forma o lingua.\nIl testo \u00e8 dato alle stampe nella sua interezza solo nel 1698 a Padova nella tipografia del Seminario, sotto l'egida del Cardinal Gregorio Barbarigo, il quale aveva creato nella sua diocesi un centro di conoscenza di lingue orientali con l'intento di preparare nuovi missionari.\nIl secondo tomo, intitolato \"Refutatio alcorani\", \u00e8 dedicato a Leopoldo I, vincitore sui Turchi a Vienna; contiene il testo arabo del Corano, la sua traduzione in latino, corredato da \"notae\" al testo e \"refutationes\".\nAltra opera significativa per comprendere la metodologia marracciana che si avvicina ad uno studio moderno delle fonti, \u00e8 l'indagine svolta sulle cosiddette \"Lamine granatensi\", lastre di piombo ritrovate nel 1595 a Granada, su cui erano incisi caratteri arabi, che, secondo alcuni critici, avrebbero contenuto affermazioni di san Giacomo.\nVi \u00e8 poi la traduzione in arabo dell\u2019\"Officium Beatissimae Virginis Mariae\", la revisione di una grammatica araba scritta da un alunno nonch\u00e9 la traduzione di alcune lettere scritte da Propaganda Fide.\nLudovico cooper\u00f2 col fratello Ippolito alla traduzione in latino dei Mariali degli antichi scrittori greci e degli inni Mariani dei melodi greci. \u00abLa traduzione dal greco di un opuscolo di san Giovanni Damasceno sulla Vergine e di uno, dello stesso argomento, di san Giuseppe Innografo (ambedue compiute in servizio del fratello Ippolito, resosi famoso per i suoi studi di mariologia) e la correzione del Breviario Siriaco attestano la sua erudizione patristica e orientalistica.\u00bb\nLa riscoperta di Marracci.\nIl testo di Marracci ebbe grande risonanza per tutto il XVIII secolo. Venne poi dimenticato fino al XX secolo, quando alcuni grandi orientalisti riscoprirono il suo ruolo all'interno dell'evoluzione della traduzione coranica e del pensiero islamistico.\nEdward Denison Ross.\nFamoso orientalista vissuto tra il XIX e il XX secolo, profondo conoscitore dell'arabo, oltre che del persiano, del sanscrito e del cinese, direttore della Madrasa di Calcutta, fu poi chiamato a presiedere la School of Oriental and African Studies di Londra. Nell'analisi della traduzione di George Sale, vedendo che i commentatori musulmani da lui citati non rientravano nei testi da lui posseduti, confront\u00f2 le note con quelle del testo del Marracci. \nEsaminandone la traduzione, formul\u00f2 e verific\u00f2 l'ipotesi secondo cui il Sale avrebbe attinto non da manoscritti di prima mano, ma appunto da un altro commentario coranico, nella fattispecie il Marracci: riscopr\u00ec cos\u00ec l'alto valore scientifico della Refutatio, molto avanti rispetto all'orientalismo di quel periodo.\nGiuseppe Gabrieli.\nGrande orientalista, soprattutto per il lavoro sui codici orientali conservati in Italia, nonch\u00e9 bibliotecario dell'Accademia Nazionale dei Lincei e redattore di una bibliografia islamistica ancora oggi molto valida, afferm\u00f2 che l'opera del Marracci fu la vera editio princeps del Corano:\nCarlo Alfonso Nallino.\nL'autore, di fama internazionale, ridimension\u00f2 l'elogio del Gabrieli.\nQualificare poi l'edizione e versione marracciana come\nTuttavia l'autore sottoline\u00f2 i pregi dell'opera, che si trovano, a suo parere, non tanto nell'edizione del testo coranico, ma piuttosto:\nI meriti del Marracci, a suo parere, si trovano quindi nello sviluppo dello studio della religione islamica a partire da testi arabi di prima mano, nell'aver fatto conoscere la polemica musulmana anticristiana classica, nell'analisi e nella comprensione del ruolo significativo giocato dal materiale contenuto negli scritti talmudici e rabbinici per la dimostrazione dell'origine giudaica tardiva di credenze e riti presenti in ambito islamico. Egli \u00e8 inoltre il primo a presentare un'ampia biografia di Muhammad esposta conformemente agli autori musulmani.\nGiorgio Levi Della Vida.\nProfessore di ebraico e di lingue semitiche a Roma, riparato negli Stati Uniti durante il conflitto a causa delle leggi razziali fasciste (precedentemente fu tra i pochissimi coraggiosi che rifiutarono il giuramento di fedelt\u00e0 al Fascismo, perdendo cos\u00ec la sua cattedra universitaria romana), rientr\u00f2 a Roma dopo la guerra e venne reintegrato nell'Universit\u00e0 di Roma. Nella presentazione del Marracci in occasione della commemorazione nel 1949 ribad\u00ec il valore dell'opera, sottolineando l'abbondante materiale in arabo, con traduzione latina, contenuta nel \"Prodromus\", riguardo alla dottrina, alla tradizione ed al culto nell'Islam, esposto per la prima volta in modo sincero e oggettivo: da notare lo spirito di modernit\u00e0, quando il Marracci afferma nel \"Prodromus\" che\nA suo giudizio dunque il contributo marracciano fu quello di una migliore conoscenza dell'islam, avendo messo in luce alcuni documenti essenziali di questa fede."}
{"id": "935094", "revid": "125693389", "url": "https://it.wikipedia.org/wiki?curid=935094", "title": "Associazione mondiale guide ed esploratrici", "text": "L'Associazione mondiale guide ed esploratrici, in acronimo AMGE, \u00e8 l'associazione mondiale che si occupa del supporto e dello sviluppo del guidismo. \u00c8 il corrispondente femminile dell'Organizzazione mondiale del movimento scout.\nIl suo nome nelle sue lingue ufficiali \u00e8:\nStoria.\nIl guidismo nasce un anno dopo lo scautismo, e cio\u00e8 nel 1909 durante un raduno di scout a Crystal Palace. In quella occasione alcune ragazze desiderose di partecipare allo scautismo, e che avevano gi\u00e0 cominciato un'attivit\u00e0 propria, spinsero il fondatore del movimento Robert Baden-Powell, in un momento storico in cui la parit\u00e0 tra i sessi era ancora lontana, a porsi il problema di come far vivere un'esperienza scout anche alle ragazze. Al problema si interess\u00f2 particolarmente sua sorella Agnes che, nel 1910 adatt\u00f2 il sistema educativo scout alle ragazze. Le ragazze presero il nome di guide.\nIn quello stesso anno Baden-Powell incontr\u00f2 la sua futura moglie Olave, che sar\u00e0 poi, a partire dal 1918 e fino alla sua morte, la principale promotrice del movimento.\nDal 1910 al 1912, prima ancora che venisse formalizzata la nascita di un'associazione \"ad hoc\" per le guide, gi\u00e0 gruppi di ragazze cominciavano in varie parti del mondo la loro attivit\u00e0. Lo scoppio della prima guerra mondiale spinse molti gruppi di guide ad impegnarsi volontariamente nello sforzo bellico dei rispettivi paesi. Nel 1919 Olave Baden-Powell form\u00f2 ufficialmente il Consiglio internazionale che nel 1928 assunse il nome definitivo di WAGGGS/AMGE/AMGS. Nel 1930 i paesi che potevano contare gruppi o associazioni di guide erano gi\u00e0 una quindicina.\nAlcune associazioni (principalmente le Girl Scouts of USA) preferirono utilizzare il termine Girl Scout, ecco perch\u00e9 l'AMGE nel proprio nome mantiene entrambe le espressioni.\nNel 1939 si tenne in Ungheria, a Pax Ting, il primo campo internazionale delle guide, analogo al Jamboree degli scout.\nStruttura.\nL'AMGE \u00e8 guidata da un ufficio internazionale composto da 17 membri appartenenti ad associazioni scout di tutto il mondo. I componenti dell'ufficio internazionale vengono eletti dai rappresentanti di tutte le organizzazioni nazionali aderenti all'AMGE durante la Conferenza mondiale. Cinque membri dell'ufficio internazionale vengono invece eletti dalle conferenze regionali. L'incarico ha la durata di sei anni."}
{"id": "935097", "revid": "647919", "url": "https://it.wikipedia.org/wiki?curid=935097", "title": "WAGGGS", "text": ""}
{"id": "935105", "revid": "1573940", "url": "https://it.wikipedia.org/wiki?curid=935105", "title": "Torymus", "text": "Torymus , \u00e8 un genere di insetti imenotteri calcidoidei della famiglia Torymidae che comprende specie parassitoidi associate soprattutto a fitofagi galligeni.\nBiologia.\nLe specie del genere \"Torymus\" sono generalmente ectoparassite associate a Ditteri Cecidomidi e a Imenotteri Cinipedi . La letteratura cita anche attivit\u00e0 biologica su insetti appartenenti ad altre categorie sistematiche, quali Coleotteri (Bruchidae, Curculionidae, Rhynchitidae, Scolytidae), Ditteri (Tephritidae), Rincoti (Psyllidae), Imenotteri (specie fitofaghe galligene in Eurytomidae, Tentredinidae), Lepidotteri (Coleophoridae, Gelechiidae, Tortricidae, Lasiocampidae).\nMolte specie del genere associate a Imenotteri Cinipedi hanno un comportamento singolare con un rapporto trofico intermedio fra il parassitoidismo, la fitofagia e il commensalismo :\nL'iperparassitismo \u00e8 un comportamento poco frequente in questo genere. La letteratura cita il caso di una specie britannica di \"Torymus\", che si comporta come iperparassita ectofago associato ad un Imenottero Pteromalide parassitoide di alcuni tonchi (Bruchidae) dei semi di \"Sarothamnus scoparius\" (fam. Fabaceae) .\nApplicazioni in lotta biologica.\nFra le specie del genere \"Torymus\" si cita in particolare \"Torymus sinensis\", originario della Cina e impiegato con successo in Giappone fra la fine degli anni settanta e l'inizio degli anni ottanta contro il Cinipide galligeno del castagno (\"Dryocosmus kuriphilus\", Hymenoptera Cynipidae). \u00c8 in corso di sperimentazione l'introduzione anche in Italia a causa della pericolosa comparsa del fitofago nei castagneti della provincia di Cuneo e di Viterbo."}
{"id": "935107", "revid": "112238289", "url": "https://it.wikipedia.org/wiki?curid=935107", "title": "Campionato italiano di pallamano femminile", "text": "Il campionato italiano di pallamano femminile \u00e8 il sistema di tornei nazionali organizzati dalla Federazione Italiana Giuoco Handball il cui vertice \u00e8 la serie A1 che assegna il titolo di campione d'Italia.\nLa prima edizione di tale torneo si tenne nel 1969.\nAl di sotto della serie A1 si trova la serie A2. In precedenza sotto il campionato di Prima Divisione Nazionale o serie A1 (al tempo semplicemente Serie A o Prima Divisione Nazionale), vi era la \"serie B\" con promozione diretta alla massima serie fino alla stagione 1984-85 e poi nel successivo biennio tramite i play-off a quattro squadre dopo la regular-season ed eguale play-out per la retrocessione in serie C delle altre quattro. Sia nel 1985-86 che nel 1986-87 la Federazione aveva stabilito un bonus di 4, 3, 2, 1 punti sia per le prime quattro posizioni che per le successive che conducevano ai play-out. Fino al 1990-91 la promozione alla massima serie derivava dalla vittoria nei play-off dopo la regular-season, mentre dal 1991-92 con la costituenda serie A2 questo torneo diventava di terzo livello. Per accedere a quest'ultima era necessario superare un play-off a quattro squadre, a seconda della classifica della regular-season. Nel frattempo la terza divisione o Serie C, pur sempre disputata su scala interregionale dalla sua nascita (1980-81) \u00e8 stata soppressa agli inizi degli anni '90 (1992-93).\nTra le varie divisioni esiste un sistema di promozione / retrocessione.\nCampionato.\nFormula.\nIl campionato \u00e8 cos\u00ec strutturato:\nSerie A1.\n\u00c8 il massimo campionato femminile.\nVi \u00e8 una prima fase a girone unico con partite di andata e ritorno. Ed una seconda fase con Play Off Scudetto. Le squadre classificate all'ultimo e penultimo posto della prima fase retrocedono in Seconda Divisione nella stagione successiva. Le squadre classificate dal 1\u00ba al 6\u00ba posto in classifica alla fine della prima fase parteciperanno ai play off scudetto.\nSeconda Divisione.\n\u00c8 il campionato femminile di secondo livello.\nSi compone di una stagione regolare in cui i club si affrontano in un girone all'italiana con partite di andata e ritorno. Le squadre classificate al 1\u00ba posto di ciascun girone in classifica al termine della fase regolare partecipano alle Final8 di Coppa Italia di seconda divisione; le finaliste vengono promosse in A1.\nCoppa Italia.\nFormula.\nLa formula per le finali di Coppa Italia \u00e8 la Final8. Le prime otto squadre al termine del girone d'andata sono qualificate alle Final8. La societ\u00e0 che ospita la manifestazione \u00e8 qualificata di diritto. Qualora la societ\u00e0 ospitante non sia posizionata tra le prime otto, si qualificheranno solo le prime sette.\nSupercoppa Italiana.\nFormula.\nLa squadra vincitrice del campionato affronta in gara unica la vincente della Coppa Italia. In caso di contemporanea vittoria di coppa e campionato da parte della stessa squadra, accede alla Supercoppa la seconda classificata in Coppa Italia."}
{"id": "935118", "revid": "1903739", "url": "https://it.wikipedia.org/wiki?curid=935118", "title": "Aeroporto Internazionale di Tokyo", "text": "L' \u00e8 situato nella zona di \u014cta, \u00e8 uno degli aeroporti principali della zona metropolitana di Tokyo ed \u00e8 hub di Japan Airlines. \u00c8 conosciuto solitamente come per differenziarlo dall'aeroporto Internazionale Narita nella prefettura di Chiba, e viene abbreviato con HND. \u00c8 inoltre uno degli aeroporti pi\u00f9 affollati del mondo.\nCollegamenti.\nL'aeroporto \u00e8 servito della linea aeroporto delle Ferrovie Keiky\u016b e dalla monorotaia di Tokyo. La monorotaia ha 2 stazioni dedicate (presso i terminal 1 e 2), mentre la Keiky\u016b opera attraverso una stazione collocata fra i terminal domestici (Haneda Airport Station). Entrambe le linee fermano alla stazione del terminal internazionale.\nL'aeroporto \u00e8 inoltre collegato alla citt\u00e0 ed a varie altre localit\u00e0 da una vasta rete di autobus urbani ed extraurbani che fermano alla banchina all'esterno di ogni terminal."}
{"id": "935122", "revid": "287204", "url": "https://it.wikipedia.org/wiki?curid=935122", "title": "Gry Bay", "text": "Tra i film pi\u00f9 noti in cui ha recitato ricordiamo \"All About Anna\" (2005)."}
{"id": "935128", "revid": "1543377", "url": "https://it.wikipedia.org/wiki?curid=935128", "title": "Geografia dell'Ungheria", "text": "Con un'estensione di 93.030 chilometri quadrati, l'Ungheria \u00e8 uno dei Paesi dell'Europa centrale. Si estende per circa 250 km da nord a sud e per 524\u00a0km da est a ovest. Possiede circa 2.171\u00a0km di confine, che condivide con l'Austria a ovest, con Serbia, Croazia e Slovenia a sud e sud-ovest, con la Romania a sud-est, con l'Ucraina a nord-est e con la Slovacchia a nord.\nI confini attuali dell'Ungheria furono stabiliti per la prima volta dopo la Prima guerra mondiale quando, con il Trattato di Trianon del 1920, la nazione perse pi\u00f9 del 71% di ci\u00f2 che era stato il Regno d'Ungheria, il 58,5% della popolazione e il 32% degli ungheresi. Con l'aiuto della Germania nazista, il paese si assicur\u00f2 alcune revisioni dei confini a spese della Slovacchia nel 1938, dell'Ucraina nel 1939, della Romania nel 1940 e della Jugoslavia nel 1941. Dopo la fine della seconda guerra mondiale, comunque, l'Ungheria perse tutti questi territori acquisiti: furono ripristinati i confini d'anteguerra, con una piccola revisione a favore della Cecoslovacchia.\nDati generali.\nArea:\n\"Totale:\"\n93.030\u00a0km\u00b2\n\"Terre:\"\n92.340\u00a0km\u00b2\n\"Acque:\"\n690\u00a0km\u00b2\nConfini di terra:\n\"Totale:\"\n2.171\u00a0km\n\"Paesi confinanti:\"\nAustria 366\u00a0km, Croazia 329\u00a0km, Romania 443\u00a0km, Serbia 151\u00a0km, Slovacchia 677\u00a0km, Slovenia 102\u00a0km, Ucraina 103\u00a0km\nLinea costiera:\n0\u00a0km (stato senza sbocco al mare)\nPunti estremi:\n\"Punto pi\u00f9 basso:\"\nGy\u00e1lar\u00e9t 78 m (valle del fiume Tibisco a sud di Seghedino)\n\"Punto pi\u00f9 alto:\"\nMonte K\u00e9kes 1.014 m (monti M\u00e1tra)\nMorfologia.\nL'Ungheria occupa una larga parte del bacino pannonico. Essa \u00e8 delimitata geograficamente dai Carpazi a est e a nord, dalle propaggini delle Alpi Orientali a ovest e dalle Alpi dinariche a sud. Il territorio \u00e8 pertanto in larga misura pianeggiante (circa il 70%) ed il resto \u00e8 formato da rilievi di modesta altitudine di cui solo il 2% supera i 400 m, mentre la cima pi\u00f9 alta supera di poco i 1.000 m.\nL'Ungheria \u00e8 costituita da tre principali regioni geografiche, a loro volta costituite da regioni pi\u00f9 piccole:\nClima.\nIl clima \u00e8 nettamente continentale, le precipitazioni sono pi\u00f9 abbondanti sui rilievi.\nLe temperature si aggirano sui 0\u00b0/-5\u00a0\u00b0C in inverno e 30\u00b0/35\u00a0\u00b0C in estate"}
{"id": "935136", "revid": "575632", "url": "https://it.wikipedia.org/wiki?curid=935136", "title": "Elsa Lila", "text": "Biografia.\nNata in Albania nel 1981 in una famiglia di musicisti classici (il padre Edmond Lila \u00e8 un tenore), diviene giovanissima una famosa cantante pop-rock; il suo talento viene scoperto dal compositore Valentin Veizi durante il Festival per bambini a Tirana; nel 1996, a soli 15 anni, vince il Festival Nazionale della Canzone Albanese con la canzone \"Pyes lotin\", composta da Valentin Veizi, lo stesso successo si \u00e8 ripetuto nella 36\u00aa edizione del festival con la canzone: \"Larg urrejtjes\".\nIn pochi anni ha svolto centinaia di concerti, trasmissioni televisive e radiofoniche; nel 1997, anno in cui ha perso tragicamente la madre, si \u00e8 trasferita in Italia, conducendo una vita da normale studentessa, mentre nei Balcani \u00e8 acclamata come popstar.\nNel 2003 ha debuttato al Festival di Sanremo con la canzone \"Valeria\" e nel 2007 vi \u00e8 ritornata con \"Il senso della vita\".\nIn Italia ha pubblicato alcuni singoli e l'album \"Elsa\" (BMG Ricordi, 2003).\nNel dicembre 2008 ha presentato il 47\u00ba Festival I K\u00ebng\u00ebs a Tirana e duettato con Enrico Ruggeri nella canzone \"Fluturimi i fundit\", inclusa nella colonna sonora del film \"East West East - Volata finale\" del regista albanese Gjergj Xhuvani e pubblicata l'anno successivo nell'album \"All in - L'ultima follia di Enrico Ruggeri\".\nNel 2010 ha collaborato con il violinista Olen Cesari nell'album \"Unexpected\".\nL'8 marzo 2011 \u00e8 diventata madre di Evita, la bambina avuta dal suo fidanzato italiano Alessandro, istruttore subacqueo in Madagascar, da lei conosciuto nel 2009, durante una vacanza in quel Paese.\nNel 2014 \u00e8 ritornata sulla scena musicale ricoprendo il ruolo di giudice nella quarta edizione di \"The Voice of Albania\"."}
{"id": "935159", "revid": "133168", "url": "https://it.wikipedia.org/wiki?curid=935159", "title": "Bsd", "text": ""}
{"id": "935177", "revid": "1782831", "url": "https://it.wikipedia.org/wiki?curid=935177", "title": "Imperium (Warhammer 40.000)", "text": "LImperium dell'Umanit\u00e0 \u00e8 un impero galattico fittizio che contiene la maggior parte della presenza umana dell'universo fantascientifico di \"Warhammer 40.000\".\nStoria dell'Imperium.\nLe Guerre di Unificazione.\nLe Guerre di Unificazione consistono in numerose guerre combattute alla fine dell'Era dei Conflitti e promosse dall'Imperatore, nel suo tentativo di riunificare le trib\u00f9 e le nazioni che componevano Terra, allora governate in gran parte da signori della guerra e tiranni tecno-barbarici. Le intenzioni dell'Imperatore erano di riunire i resti dell'umanit\u00e0 sparpagliati nella galassia e creare un Imperium che avrebbe riunito tutta l'umanit\u00e0.\nPreludio.\nNel 29\u00b0 millennio, la Terra era stata inghiottita nel caos e nell'anarchia dell'Era dei Conflitti per diverse migliaia di anni. La Terra era un mosaico di citt\u00e0-stato, signori della guerra tecno-barbarici e vari altri tipi di stati. Tuttavia, poich\u00e9 Slaanesh era vicino alla sua nascita nell'epicentro dell'Impero Eldar, le tempeste warp che circondavano il mondo natale dell'umanit\u00e0 si ridussero. Compreso che era giunto il momento giusto, un essere noto come l'Imperatore inizi\u00f2 finalmente le sue campagne atte a riunificare la Terra sotto il suo comando. \nApparendo apertamente per la prima volta, l'Imperatore guid\u00f2 i suoi Thunder Warriors, super-soldati geneticamente modificati creati in laboratori segreti, in una serie di campagne contro tutti gli altri signori della guerra e i tecno-barbari della Vecchia Terra. Le sue forze includevano non solo i Warriors Thunder, ma anche l\u2019Adeptus Custodes, formazioni che sarebbero stati inclusi tra i primi membri dell\u2019esercito imperiale tra cui Geno Five-Two Chiliad e gli ussari Inferallti, e alla fine i prototipi Astartes. Le sue forze hanno utilizzato le armi avanzate del clan dei Terrawatt dopo aver stretto un'alleanza con loro. Cos\u00ec l'Imperatore fece la sua mossa sulle maggiori potenze della Terra. \nSottomissione della Terra.\nAlbia - Poich\u00e9 gli Albiani rifiutarono di piegarsi davanti all'Imperatore, quest'ultimo decise di \"sguinzagliargli\" i suoi Thunder Warriors con i loro proto-dreadnought e i blindati. Battaglia dopo battaglia, gli Albiani riuscirono ad arginare l'avanzata delle forze dell'Imperatore, ma solo a costo di incredibili perdite. Ammettendo il temperamento marziale e lo spirito indomabile del suo nemico, l'Imperatore ordin\u00f2 il cessate il fuoco e cerc\u00f2 una soluzione diplomatica. L'Imperatore apparve davanti ai Signori dei Clan Albiani disarmati e vestiti di bianco e cremisi, parlando della sua visione di un'umanit\u00e0 unificata. Offr\u00ec loro la gloria tra le stelle e la redenzione. Lasciando molte persone stupite, i signori della guerra di Albia, vedendo l'Imperatore diverso rispetto ai tiranni del passato, accettarono i termini e presto divennero alcuni dei sostenitori pi\u00f9 zelanti dell'unificazione. \nAlbyon - Il tirannico signore della guerra Uilleam il rosso viene sconfitto dalle forze dell'imperatore e imprigionato nella prigione di Khangba Marwu\nImpero achemenide - Giur\u00f2 fedelt\u00e0 all'Imperatore all'inizio della sua guerra; l'Impero achemenide sub\u00ec poco durante le Guerre di Unificazione, evitando sia l'attacco atomico che l'invasione da parte dei Thunder Warriors. \nAtlan - La Ur-regina di questo paese \u00e8 stata uccisa dagli Adeptus Custodes durante una delle battaglie.\nBeozia - Menzionata nei registri imperiali come ostile alla piena unificazione; in realt\u00e0 approvava tacitamente il dominio dell'Imperatore; la monarchia dominante della Beozia usava qualsia tipo di influenza diplomatica per evitare di perdere il potere. Dimostrando grande pazienza e benevolenza, l'Imperatore permise alla famiglia regnante di Beozia - i Yeselti - di continuare cos\u00ec per oltre 150 anni, prevedendo che si sarebbero integrati nella Terra Imperiale di loro stessa volont\u00e0 e con il massimo della dignit\u00e0. Invece i Yeselti si aggrapparono alla loro indipendenza fino al punto in cui, in primo luogo, l'esercito imperiale fu costretto ad occupare la provincia e infine, l'invasione tramite i legionari Astartes della Stirpe dei Mille. La Beozia era importante sia per la presenza dell'industria sia e per la presenza di almeno un santuario sepolto dedicato agli dei venerati dagli umani in un'epoca precedente. \nDeserto del Caucaso - Il suo sovrano, l'etnarca, fu sconfitto dalle forze dell'imperatore e imprigionato nelle segrete di Khangba Marwu . \nFranc - stato assorbito dalle forze dell'Imperatore.\nHy Brasil - Il suo ultimo sovrano indipendente, Dalmoth Kyn, fu uno degli ultimi signori della guerra terrestri a essere sconfitto dall'Imperatore. Dopo la sconfitta, Hy Brasil continu\u00f2 ad esistere come provincia semi-autonoma all'interno dell'Imperium, e fu governata dai discendenti di Kyn. Tuttavia le azioni di Malcador il Sigillita fecero in modo che i discendenti di Dalmoth, incluso Ferom Sichar, non poterono mai sedersi all'interno del Concilio della Terra. \nMerica - Questo importante regno era noto per l'alta moda e le sale da ballo, cadde nelle mani dell'imperatore. \nConfederazione Maulland Sen- La Confederazione, che sorgeva nel nord del pianeta terra, che serve involontariamente gli Dei Oscuri impegnandosi in sacrifici umani tramite il cannibalismo, proib\u00ec la manipolazione genetica; \u00e8 stata schiacciata dai guerrieri Thunder nella battaglia di Maulland Sen . Il suo sovrano, il prete-re di Maulland Sen, fu giustiziato personalmente dall'imperatore. \nImpero Panpacifico - Il potente impero Panpacifico sotto il suo tiranno Narthan Dume fu sconfitto dalle forze dell'Imperatore. Con una mossa speciale, l'Imperatore fece giustiziare Dume invece di farlo imprigionare. \nUrsh - Dominato dal tiranno Kalagann; Ursh impieg\u00f2 potenti psionici nei suoi eserciti e us\u00f2 la sua forza per scatenare i poteri oscuri di curvatura sui suoi nemici. Ci\u00f2, tuttavia, non lo ebbe a disposizione quando affront\u00f2 le forze dell'Imperatore, che sconfisse e uccise Kalagann. \nEtnarchia - Si sa che l'etnarchia ha comandato formidabili forze composte da guerrieri geneticamente modificati conosciuti come Ur-Khasis, armi pericolose dall'et\u00e0 oscura della tecnologia e schiavi psionici. Il primo tentativo da parte delle forze imperiali di conquistare le roccaforti dell'Ennarchia all'inizio della guerra era costato la vita a 20.000 Thunder Warriors e ad un milione di altre vittime. Verso la fine delle guerre dell'Unificazione, l'imperatore inizi\u00f2 il suo secondo tentativo di rovesciare l'etnarchia. Questa volta la XVIII Legione delle Legioni Astartes fu incaricata di distruggere i generatori di energia sotterranei che alimentano i campi di potere della Ethnarchy. Nella successiva battaglia nota come Assalto alle gallerie della tempesta, la XVIII legione risult\u00f2 vittoriosa e con i loro campi di forza furono abbattuti, l'etnarchia fu cos\u00ec rapidamente schiacciata dalle forze dell'imperatore. \nYndonesic Bloc - Il brutale Ethnarch del blocco, il cardinale Tang, fu sconfitto dalle forze dell'imperatore e imprigionato. \nEnclave di Saragorn - L'Enclave si arrese alle forze dell'Imperatore, ma continu\u00f2 a condurre gli esperimenti in segreto. Quando l'Imperatore scopr\u00ec questa sfida, invi\u00f2 l\u2019ottava legione per portare la sua punizione. L'Enclave fu brutalmente distrutto.\nConclusioni.\nLa battaglia finale della guerra fu il massacro di Gaduare in Franco, dove 5.000 Thunder Warriors massacrarono 50.000 milizie ribelli. L'ultimo atto dell'era dell'Unificazione vide l'Imperatore massacrare i Thunder Warriors sul Monte Ararat, lasciando il posto alla sua prossima generazione di guerrieri superumani, gli Space Marine. Dopo le sue vittorie militari, l'Imperatore, che era fortemente ateo e considerava le religioni un blocco mentale e un ostacolo verso il progresso del genere umano, dapprima schiacci\u00f2 i vari credi e le superstizioni e cerc\u00f2 di diffondere la sua Verit\u00e0 Imperiale attraverso il pianeta, facendo in modo che tutti comprendessero che solo la ragione e la scienza possono spiegare ci\u00f2 che accade nell'universo. L'ultima chiesa della Terra, la Chiesa della Pietra dei lampi, fu distrutta poco prima della Grande Crociata. \u00c8 importante parlare di ci\u00f2 che avvenne prima che questa chiesa venisse distrutta, in quanto l'Imperatore volle presenziare alla sua fine, non prima di aver parlato con il sacerdote, Uriah Olathaire, un tempo ricco e viziato che, durante il massacro di Gaduere, ebbe una visione di Dio che lo cambi\u00f2, facendolo diventare religioso e gentile, aiutando sempre e comunque chi poteva con quel poco che aveva, poich\u00e9 non capiva come un uomo del genere potesse ancora aver bisogno della fede in un mondo in cui la tecnologia e la scienza stavano rendendo la vita migliore a tutti. L'Imperatore, velatosi con i suoi poteri e facendosi chiamare \"Rivelazione\" ebbe un lungo dibattito con l'uomo, dimostrandosi bellicoso e dogmatico nelle sue idee, mentre Uriah fu sempre calmo e gentile, e quando l'Imperatore si rivel\u00f2 per ci\u00f2 che era realmente al prete, perch\u00e9 colpito dalla sua enorme intelligenza, questi rifiut\u00f2 qualsiasi offerta egli gli proponesse, profetizzando all'Imperatore di come, una volta distrutti tutti i credi, ne sarebbe poi nati uno in suo onore, a causa delle sue gesta e della sua natura sovrannaturale, una cosa a cui l'Imperatore non diede peso, ordinando poi la distruzione della Chiesa con Uriah al suo interno.\nDopo aver conquistato la Terra, l'Imperatore ha quindi messo gli occhi su Luna, occupandola in una rapida campagna. Dopo aver catturato Luna e aver vinto la fedelt\u00e0 del Meccanico di Marte, l'Imperatore lanci\u00f2 la sua Grande Crociata. Nei successivi 200 anni, l'Imperatore guid\u00f2 le Legioni Astartes nel riconquistare gran parte della Galassia e trovare i Primarchi perduti.\nLa conquista del Sistema Solare.\nQuando le Guerre di Unificazione stavano giungendo al termine, l'Imperatore si occup\u00f2 della Luna. Gli Space Marine conquistarono facilmente la maggior parte di essa, ma le fortezze dei gene-culti del Cardinale Tang opposero resistenza. Non potendo conquistarli con la diplomazia, l'Imperatore attacc\u00f2 con le proto-Legioni VII, XIII e XVI e dopo solo sei ore i sopravvissuti si arresero. L'Imperatore us\u00f2 le tecnologie genetiche presenti sulla Luna per creare i veri e propri Astartes all'interno dei suoi laboratori nell'Himalaya.\nDopo la Luna, venne Marte. Su questo pianeta si era formato l'Adeptus Mechanicus, un culto prevalentemente composto dai tecnopreti, individui veneratori del Dio Macchina e ossessionati dalla tecnologia, dalla debolezza della carne e la sostituzione di sempre pi\u00f9 parti organiche del proprio corpo con miglioramenti bionici. I Tecnopreti credevano che la manifestazione fisica del Dio Macchina fosse l'Omnissia e molti di essi la riconobbero nell'Imperatore, il quale riusc\u00ec a stabilire un accordo con il Fabricator-General di Marte. Sebbene l'Imperatore volesse eliminare qualsiasi forma di religione dalla galassia, permise ai tecnopreti di mantenere la fede nel Dio Macchina in cambio dei loro servigi.\nAnche il resto del Sistema Solare venne conquistato dall'Imperium. La IV Legione sconfisse i Lito-Golem delle Streghe di Guerra e prese Venere durante la campagna di Mehr Yasht; I signori Xenos di Giove vennero sterminati e la popolazione liberata dalla schiavit\u00f9, rendendo il pianeta un punto di riferimento per la costruzione di navi spaziali; l'impero su Saturno riconobbe l'Imperium come un impero fratello, perci\u00f2 l'Imperatore firm\u00f2 immediatamente un trattato che li un\u00ec e dovette solo affrontare una piccola fazione rivale per assicurare il suo potere sul pianeta; Urano non fu mai abitabile, ma ospit\u00f2 diverse colonie umane nell'orbita, tra cui gli Azuriti.\nRiguardo agli altri pianeti del Sistema Solare, non \u00e8 mai stato rilasciato alcun dettaglio.\nLa Grande Crociata e l'Eresia di Horus.\nDopo essersi occupato del Sistema Solare, l'Imperatore costru\u00ec una flotta da guerra con la quale cominci\u00f2 la Grande Crociata, che dur\u00f2 per due secoli, e fin\u00ec con lo stabilirsi del dominio Imperiale sulla maggior parte dei mondi colonizzati dall'uomo sparsi per tutta la galassia. Durante questo periodo, l'equipaggiamento delle Legiones Astartes cambi\u00f2 e miglior\u00f2, ad esempio ci fu l'evoluzione dall'armatura potenziata MkII di inizio Crociata fino alla MkVI.\nDurante la Grande Crociata, l'Imperatore utilizz\u00f2 i suoi pi\u00f9 potenti soldati, gli Space Marine, e i loro leader nati, i Primarchi. Essi, combinati con la grande potenza dell'Esercito Imperiale (successivamente suddiviso in Guardia Imperiale e Flotta Imperiale) resero l'umanit\u00e0 la forza predominante nella contesa per la conquista della galassia.\nL'umanit\u00e0 raggiunse il suo picco con il Trionfo di Ullanor nel 31.000, ma solo quattro anni dopo Horus volt\u00f2 le spalle all'Imperatore e scaten\u00f2 la guerra civile di dimensione galattica che prese il nome di Eresia di Horus.\nDopo l'Eresia.\nInizialmente l'Imperium era una secolare monarchia assoluta guidata dall'Imperatore. Dopo l'Eresia di Horus, ma prima della fondazione dell'Ecclesiarchia, l'Imperium era in grado di sopravvivere e funzionare bene contro tutte le minacce come un reame feudale comandato dai Sommi Signori della Terra, e protetto dall'Inquisizione. Il Codex dei Cacciatori di Streghe d\u00e0 una ampia e dettagliata storia dell'Imperium, cominciando dal reame che l'Imperatore stesso cre\u00f2, fino alla fondazione dell'Ecclesiarchia 3000 anni dopo la sua ascesa al Trono d'Oro, e i cambiamenti risultanti dell'Imperium da una ricostruzione relativamente secolare ad una brutale teocrazia nella quale i diritti dei cittadini, le libert\u00e0, e persino la felicit\u00e0 personale sono diventati dei peccati, e solo la sofferenza e la morte sono viste come virt\u00f9.\nPerfino all'interno dell'Ecclesiarchia stessa, tentativi di riformare la situazione furono fatti di rado, eccettuato qualche raro cambiamento avvenuto nel giro di vari decenni. Il pi\u00f9 notevole di questi cambiamenti fu l'Era dell'Apostasia, nella quale Goge Vandire, Ecclesiarca e Signore dell'Administratum, guid\u00f2 un \"Regno di Sangue\" con tattiche di coercizione e assassinii, sino a causare una rivoluzione guidata dal prete radicale Sebastian Thor, che raggiunse la Terra stessa e procedette a mettere sotto assedio il palazzo dell'Ecclesiarchia. Molti capitoli di Space Marine, inclusi gli Ultramarine, gli Angeli Oscuri, e i Lupi Siderali, si schierarono con Sebastian Thor durante la rivolta. La guerra civile fu finalmente conclusa quando Vandire venne spodestato e ucciso dalle sue stesse guardie del corpo, le Sorelle Guerriere.\nDopo questi eventi, Sebastian Thor fu proclamato Ecclesiarca, e tent\u00f2 di istituire una serie di riforme per migliorare le condizioni di vita all'interno dell'Imperium. In ogni caso, queste riforme non sopravvissero a lungo dopo la sua morte, e l'Imperium torn\u00f2 molto rapidamente alla precedente forma di societ\u00e0, con l'Ecclesiarchia nuovamente pronta a tornare un'istituzione dedicata completamente all'abuso di potere nei confronti dei suoi stessi seguaci.\nUn altro evento di grande importanza fu l'Interregno di Nova Terra, avvenuto circa un millennio prima dell'Era dell'Apostasia. L'Ur-consiglio di Nova Terra denunci\u00f2 i Sommi Signori della Terra e reclam\u00f2 il controllo del Segmentum Pacificus. L'Imperium divenne un regno diviso per nove secoli e sul mondo forgia Moirae si scaten\u00f2 uno scisma di proporzioni mai viste dai tempi dell'Eresia di Horus. Moirae venne ridotto in cenere, ma non prima che il dubbio si diffondesse nel Culto di Marte, nelle Legioni di Titani e in alcuni Capitoli di Space Marine con saldi legami con l'Adeptus Mechanicus. Passarono pi\u00f9 di duemila anni di lotte sanguinarie prima che la funesta dottrina potesse essere considerata sradicata.\nL'Imperium nel 41\u00b0 millennio.\nNel quarantunesimo millennio, l'Imperium \u00e8 nominalmente guidato dal grande e magnificente Dio-Imperatore dell'Umanit\u00e0. In ogni caso, sin dalla sua salita al Trono d'Oro a seguito del suo confronto con Horus, i compiti della direzione dell'Imperium sono attualmente svolti dal Senatorum Imperialis, e da dodici Sommi Signori della Terra. Le identit\u00e0 e le precise responsabilit\u00e0 di questi Sommi Signori variano, ma i membri fissi sono il Rappresentante Inquisitoriale (chiamato a volte Lord Inquisitore Terran), il Gran Maestro dell'Officio Assassinorum, il Signore dell'Administratum, il Fabricator-General dell'Adeptus Mechanicus, il Gran Rettore Maresciallo dell'Adeptus Arbites, l'Inviato dei Paternova delle Case dei Navigatori (Navis Nobilite), l'Ecclesiarca dell'Adeptus Ministorum, il Signore dell'Astronomican e il Signore dell'Adeptus Astra Telepathica. Oltre ai membri fissi, ci sono altri tre posti che possono presi da questi grandi leader: il Lord Comandante del Segmentum Solar, il Lord Comandante Militante della Guardia Imperiale, uno o pi\u00f9 Cardinali del Sacro Sinodo della Terra, la Badessa dell'Adepta Sororitas, il Capitano-Generale dell'Adeptus Custodes, il Cancelliere della Tenuta Imperium, l'Oratore dei Capitani Cartisti o il Lord Grand'Ammiraglio della Marina Imperiale.\nI Sommi Signori hanno il controllo dell'intero Imperium e sono responsabili del mantenimento del funzionamento dello stesso attraverso l'Adeptus Terra e i Comandanti Imperiali. In pratica, date le dimensioni galattiche dell'Imperium, molti mondi sono lasciati a se stessi senza alcun diretto coinvolgimento nel governo centrale. In realt\u00e0, in alcuni mondi \"Imperiali\", l'ultima visita di ufficiali imperiali potrebbe essere solo distante o addirittura avvolto nella storia o nella leggenda.\nI mondi dell'Imperium.\nMentre molto dell'Imperium \u00e8 a dir poco distopico, esso \u00e8 cos\u00ec vasto e grande che include innumerevoli mondi, che vanno da giungle neolitiche a popolosissime megalopoli-formicaio. Per esempio Gudrun, un mondo menzionato della Trilogia di Eisenhorn di Dan Abnett, \u00e8 simile ad una idilliaca nazione felice del diciottesimo secolo, con nobili vassalli che controllano vaste estensioni di terra con colline verdi e piccoli villaggi, mentre Catachan (il mondo dei guerrieri Catachani della Guardia Imperiale) \u00e8 un mondo infernale pieno di giungle e piante carnivore.\nL'Imperium ha una precisa catalogazione dei pianeti e li suddivide nelle seguenti categorie:\nOltre alla classificazione ufficiale, l'Imperium tende ad usare anche altre categorie:\nL'Imperium classifica i pianeti anche sulla base di caratteristiche geografiche o topografiche dominanti:\nAnche i pianeti dominati dal Caos o dagli Xenos ricevono una classificazione ben precisa:\nConsiderata questa lunga classificazione, un pianeta pu\u00f2 anche appartenere a pi\u00f9 di una categoria. Baal, ad esempio, \u00e8 sia un Mondo Desertico che un Mondo Natale dell'Adeptus Astartes.\nL'Adeptus Terra.\nL'Adeptus Terra \u00e8 l'enorme clero e ufficio burocratico della Terra, in cui scrittori, archivi grandi come continenti e siti di pellegrinaggio occupano il santo mondo formicaio della Terra che non fa parte del Sanctum Imperialis, il luogo ove riposa l'Imperatore, che comprende la maggior parte dell'emisfero nord. L'Adeptus Terra \u00e8 cos\u00ec immenso, ed opera cos\u00ec lentamente, che interi dipartimenti servono agenzie che non esistono pi\u00f9 e mondi morti da migliaia di anni.\nL'Administratum.\nUna delle pi\u00f9 utili divisioni dell'Adeptus Terra \u00e8 l'Adeptus Administratum. L'obiettivo principale di questa organizzazione \u00e8 il controllo dei beni planetari: i viveri, i materiali per la guerra e i reggimenti della Guardia che ogni mondo Imperiale richiede all'Imperium. Comunque, esso ha anche molti altri compiti per transazioni interplanetarie.\nL'Ecclesiarchia.\nL'Adeptus Ministorum, conosciuto anche come Ministorum o Ecclesiarchia, \u00e8 la Chiesa del Dio-Imperatore. L'Adeptus Ministorum esiste per regolare le molte fedi presenti nel vasto Imperium, e per proteggere dalla perversione quelle portatrici di valori e di adorazione per l'Imperatore, mentre le altre fedi sono violentemente sradicate.\nMolte versioni della Fede Imperiale incoraggiano la produttivit\u00e0 (\"Il lavoro \u00e8 preghiera\"), l'aderenza al dovere (\"Il servitore leale impara ad amare il giogo\"), l'obbedienza alle autorit\u00e0 (\"Il dissidente richiama solo punizione\"), e la riconoscenza all'Imperatore (\"Il giudizio dell'Imperatore \u00e8 una benedizione per i fedeli\"). Nonostante il Ministorium permetta molte variazioni anche folcloristiche della fede Imperiale, la differenza tra eresia e pio zelo pu\u00f2 essere pi\u00f9 fine di un capello, e malleabile per coloro che detengono il potere.\n\u00c8 noto che l'Ecclesiarchia non sia esistita formalmente sino a 3000 anni dopo l'incarceramento dell'Imperatore all'interno del Trono d'Oro. Prima di tutto ci\u00f2 era la Chiesa del Savio Imperatore, uno dei pi\u00f9 grandi e forti culti all'Imperatore nell'Imperium, che crebbe sino ad assorbire o distruggere tutti gli altri culti. Una volta che alcuni Sommi Signori della Terra si unirono a questo culto, fu solo un problema di tempo prima che divenisse riconosciuto, adottato, ed eventualmente dichiarato la religione di Stato dell'intero Imperium.\nIronicamente, l'Imperatore stesso non voleva essere visto come un Dio, ma piuttosto come un grande uomo. Egli credeva che fosse il potere dell'Umanit\u00e0, piuttosto che la fede, che avrebbe permesso all'intera razza di sopravvivere nella galassia (senza per\u00f2 rendersi conto, come giustamente Uriah gli disse millenni prima, che la causa della venerazione nei suoi confronti \u00e8 stato proprio lui con il suo operato e le sue gesta). Questo \u00e8 il modo in cui l'Adeptus Mechanicus e l'Adeptus Astartes vedono l'Imperatore - e questo naturalmente causa attriti e tensioni con la natura intollerante dell'Ecclesiarchia.\nIn ogni caso vi \u00e8 una grande variet\u00e0 di fonti sul culto imperiale, molte delle quali si contraddicono fra loro. Per esempio la serie di libri dei Fantasmi di Gaunt fa un frequente parlare di Santi Imperiali, ed uno appare anche nella serie di libri sull'Eresia di Horus. Queste citazioni dovrebbero richiamare dubbi sulla composizione della fede imperiale su semplici dogmi. Inoltre il modo in cui gli Space Marine contemporanei si relazionano coll'Imperatore pu\u00f2 essere visto non come una esplicita venerazione verso una divinit\u00e0, ma come l'ammirazione per un grande guerriero e comandante, che debba essere emulato in battaglia attraverso gesta eroiche e piet\u00e0.\nIl Departmento Munitorum.\nIl Departmento Munitorum \u00e8 il comando centrale delle macchine da guerra Imperiali, ed organizza la logistica dei beni planetari, dei movimenti delle truppe e della loro distribuzione. Il Departmento \u00e8 molto pi\u00f9 decentralizzato delle altre divisioni dell'Adeptus Terra, poich\u00e9 stabilisce una presenza su qualunque mondo con una significante quantit\u00e0 di materiali. I messaggi di allarme di un mondo invaso vengono gestiti dal Munitorum, e saranno passati lungo la scala pianeta-sistema-sottosettore-settore-Segmentum-Quartier Generale dell'Imperium, fino a che una divisione con abbastanza capacit\u00e0 e potere riesca a riunire gli eserciti necessari dai sistemi vicini. In breve, pi\u00f9 un nemico colpisce l'Imperium, pi\u00f9 grande sar\u00e0 la punizione.\nA causa delle vaste distanze dello Spazio e dei lunghi viaggi nel Warp, combinati con l'infernale burocrazia del Departmento Munitorum, le decisioni prese tendono ad essere decisamente lente, e le richieste di aiuto potrebbero non ricevere risposta per anni, o addirittura secoli. Non \u00e8 certo strano per le flotte da guerra arrivare in battaglia, per scoprire che la guerra per cui erano stati inviati si era conclusa anni addietro.\nL'Adeptus Mechanicus.\nL'Adeptus Mechanicus, i Tecnopreti di Marte, sono gli ingegneri e i tecnici dell'Imperium; creano la maggior parte delle armi e delle avanzate macchine da guerra dell'Imperium, costruiscono e mantengono le Legioni di Titani, oltre ad altri compiti.\nEssi non comprendono completamente le tecnologie che utilizzano, e molte delle loro procedure sono basate su rituali e dogmi religiosi, piuttosto che su abilit\u00e0 genuinamente ingegneristiche o meccaniche. Essi sono in effetti una entit\u00e0 politica per essi stessi, con all'interno la propria gerarchia di leggi e i loro eserciti.\nPrima della fondazione dell'Imperium, i tecnopreti erano un'entit\u00e0 indipendente, e avevano gi\u00e0 colonizzato numerosi mondi attraverso le galassie, pianificando di creare un loro impero. La loro alleanza coll'Imperatore fu dettata dalla loro religione, in cui l'Imperatore occupa una posizione messianica di profonda autorit\u00e0.\nL'Inquisizione.\nIndipendente dal resto dell'Adeptus Terra, si trova il Sacro Ordine dell'Inquisizione dell'Imperatore. Essi sono l'ultima autorit\u00e0 giudiziaria e di polizia dell'Imperium, secondi solo all'Imperatore stesso.\nL'Officio Assassinorum.\nPoco nota ma vitale parte dei dipartimenti Imperiali, l'Officio Assassinorum allena e schiera assassini per tutta la galassia, alla ricerca di particolari individui da eliminare. Lo schieramento di uno dei loro operativi deve essere autorizzato dai Sommi Signori della Terra. In tempi di guerra (che sono invero costanti), gli assassini sono tipicamente schierati sotto il controllo attento e il comando nominale di un Inquisitore.\nI Comandanti Imperiali.\nIn aggiunta all'Adeptus Terra e ai militari, i Sommi Signori comandano inoltre i Segmentum Comandanti, ognuno dei quali controlla una delle cinque regioni galattiche conosciute come Segmentae Majoris: Segmentum Solar, Segmentum Pacificus, Segmentum Obscurus, Segmentum Tempestus e Ultima Segmentum. Ogni Segmentum Comandanti supervisiona i suoi Comandanti di settore, che a loro volta supervisionano i Comandanti di sottosettore, che supervisionano i Comandanti Imperiali, altrimenti conosciuti come governatori planetari. I pi\u00f9 alti gradi di questo sistema sono generalmente combinati da un comando basilare planetario e da impegni interplanetari. Questo sistema \u00e8 il modo in cui l'Imperium controlla i pianeti che lo compongono, come una grossa confederazione. \nUn Comandante Imperiale \u00e8 il capo di un intero pianeta, designato dall'Impero. In ogni caso, a causa delle distanze e alla natura instabile delle comunicazioni attraverso il Warp, i Comandanti generalmente operano in modo quasi autonomo. Questo permette un po' di variazione tra i governi dei diversi mondi Imperiali. La maggioranza di questi governi sono di tipo ereditario (esempi di ci\u00f2 includono il Segmentum Comandanti del Segmentum Tempestus e i reali di Volpone), ma non \u00e8 insolito che un pianeta abbia un Comandante eletto (come gli Elettori di Tanith), un Comandante tiranno che governa con la forza delle armi, o qualunque altra via di mezzo. In qualunque modo il Comandante esegua i suoi compiti per l'Imperium, il suo modo di operare non viene quasi mai indagato dalle autorit\u00e0 centrali.\nUna rara manciata di Comandanti presiede su mondi ferali o medievali dove l'Imperium non ha voluto introdurre la moderna tecnologia. Questi Comandanti in genere rimangono distanti, su installazioni orbitali, e solo occasionalmente visitano il pianeta per mettere ordine e ricordare ai suoi sottomessi la sua presenza, e per infervorare la loro fede religiosa, visto che i problemi delle mutazioni e delle eresie sono questioni molto pericolose per le autorit\u00e0 Imperiali, e legate a doppio filo tra loro.\nI doveri Imperiali di un Comandante includono il pagare con materie prime planetarie l'Administratum, controllare le mutazioni, le insurrezioni e le eresie del suo mondo, e mantenere una Forza Planetaria di Difesa, in grado di difendere il pianeta da eventuali invasioni. Le Forze Planetarie di Difesa dovrebbero essere in grado di fermare gli attacchi della maggior parte dei nemici, o almeno bloccarli fino all'arrivo di rinforzi, che a volte possono impiegare mesi od anni per giungere a destinazione.\nUn numero relativamente piccolo di mondi Imperiali non sono guidati da un Comandante, ma sono supervisionati da organizzazioni alternative come l'Adeptus Terra, la Guardia Imperiale o gli Space Marine. Questi includono i Mondi Forgia dell'Adeptus Mechanicus, i cui abitanti lavorano senza pausa per costruire armi per le armate dell'Imperatore (tra cui Marte, Gryphonne IV, Esteban VII, Lucius, Ryza, Triplex Phall e Fortis Binary); i mondi Cardinali dell'Ecclesiarchia, che sono completamente dedicati all'educazione e all'adorazione del Dio-Imperatore (Ignatius Cardinal, Ophelia VII); mondi fortezza della Guardia Imperiale (Cadia), e mondi natale degli Space Marine (Fenris, Rynn, Macragge, Baal, Prometheus, Caliban, Medusa).\nGovernatore planetario.\nUn Governatore Planetario, anche conosciuto come Comandante Imperiale, \u00e8 una figura con l'autorit\u00e0 (spesso ereditaria) di governare un mondo nel nome dell'Imperatore. Sono i principali supervisori dei mondi imperiali. I Governatori Planetari sono generalmente chiamati \"Signori\" e la loro posizione spesso diventa ereditaria.\nPanoramica\nNaturalmente, poich\u00e9 la natura vasta e dispersa del territorio imperiale renderebbe impossibile un sistema di governo totalmente centralizzato, al Governatore Planetario viene dato un controllo discrezionale sull'amministrazione (compresa il modo do governare, la difesa e lo sviluppo) del pianeta in questione. In teoria lui (o lei) \u00e8 vincolato all'Adeptus Terra. Essenzialmente, per\u00f2, \u00e8 un governatore indipendente. Finch\u00e9 le decime del pianeta sono pagate, il \"conteggio \" dei mutanti e degli psionici \u00e8 tenuto sotto controllo e il pianeta \u00e8 governato in modo competente, \u00e8 libero di dirigere il pianeta come preferisce. \nCi si aspetta che difendano il pianeta nel nome dell'Imperium, mantenendo le Forze di Difesa Planetaria e le difese orbitali. A causa della mutevole natura dell'ordito, la comunicazione con l'Adeptus Terra viene spesso ritardata e talvolta impedita del tutto. Spesso questo significa che i governatori devono prendere decisioni sulla difesa del loro mondo senza consigli e aiuti dalla Terra, il che significa che affinch\u00e9 il mondo possa prosperare, ogni Governatore deve essere esperto nelle questioni militari e nello sviluppo dell'infrastruttura commerciale del pianeta. \nAnche se i governatori hanno questi poteri su un pianeta, hanno un prezzo. Il governatore \u00e8 un vassallo giurato dell'Imperium, e come tale \u00e8 tenuto a fornire supporto militare alle campagne locali. Nel primo periodo dell'Imperium questo era un processo semplice, un impegno diretto a fornire un certo numero di truppe e a combattere di persona se necessario. Questo era considerato troppo rigido perch\u00e9 quando l'Impero crebbe, il diverso numero di truppe fornite fece un uso scadente di alcune popolazioni di pianeti e su altre una percentuale troppo alta della popolazione fu mandata in guerra, lasciando il pianeta estremamente a corto di manodopera. Questo \u00e8 stato successivamente sostituito con una decima. \u00c8 valutata dalla ricchezza e dalle risorse disponibili del pianeta.\nCome parte della decima, il governatore dovrebbe fornire truppe alla Guardia Imperiale, le truppe vengono spesso requisite dalle esistenti forze di difesa del pianeta. La decima \u00e8 anche una percentuale del prodotto del pianeta. La maggior parte delle decime sono obblighi regolari, mentre altre sono richieste quando si verificano circostanze specifiche. \nQuesto porta ad una stretta relazione tra i Governatori Planetari e il Departimento Munitorum che si occupa dello spiegamento di uomini e rifornimenti in tutta la galassia. Entrambe le decime vanno al Munitorum, che pu\u00f2 raccogliere soldati da interi settori. \nNotevoli Governatori Planetari\nSignore di Okku - \u00e8 stato ucciso dall'Assassino Comaru per la vendita di esseri umani agli Ork schiavisti e per aver venduto agli stessi pelleverde come l'ultimo degli schiavi dal pianeta Okku.\nLe armate dell'Imperium.\nNell'universo di \"Warhammer 40,000\", l'Imperium rappresenta l'unica speranza dell'umanit\u00e0 di sopravvivere nel ambiente tetro e senza piet\u00e0 dell'universo del quarantunesimo millennio. L'Imperium \u00e8 circondato da specie aliene, ed \u00e8 continuamente sotto attacco delle forze del Caos, e da specie extragalattiche come i Tiranidi.\nLe forze di difesa dell'Imperium consistono di:\nLe forze dell'Inquisizione hanno assoluta autorit\u00e0 per combattere i nemici sia dentro che fuori dall'Imperium. Gli Inquisitori appartengono sempre ad uno specifico ordine:\nL'Adeptus Mechanicus inoltre contribuisce alle difese dell'Imperium con:\nOltre alle Casate prettamente fedeli al Mechanicus, esistono tante altre Casate di Cavalieri Imperiali.\nAssieme, essi aiutano a difendere l'Imperium da vari nemici, tra cui:\nRazze dell'Imperium.\nGeneralmente le razze che vengono a far parte dei territori dell'Imperium vengono sterminate, tuttavia ce ne sono diverse che non sono propriamente aliene, e questo ha permesso la loro sopravvivenza. Infatti suddette razze non sono altro che una variante evolutiva dell'homo sapiens andatasi a sviluppare su mondi particolari.\nBestioni (homo sapiens giganticus).\nSui mondi gelidi ad alta gravit\u00e0 di una certa zona della galassia, si sono evoluti questi esseri. I Bestioni (originale: Ogryn) sono alti quasi tre metri e hanno una forza molto superiore a quella degli Umani comuni, tuttavia la loro scarsa intelligenza fa s\u00ec che sia praticamente impossibile impartire loro un addestramento qualsiasi. \nQuesti mutanti sono molto fedeli e poco intelligenti, il che li rende le perfette guardie del corpo, data anche la loro mole. I Bestioni generalmente vanno in battaglia armati molto semplicemente, guidati da un altro Bestione particolare, chiamato Testa d'Osso, al quale sono stati fatti degli innesti cerebrali per alzarne l'intelligenza fino a un livello umano.\nI Bestioni tendono a soffrire di claustrofobia e ad avere una certa paura del buio, si affezionano molto ai loro protetti e faranno di tutto per aiutarli, anche far loro da scudo vivente.\nEsiste un solo personaggio speciale Ogryn nel gioco chiamato Nork Deddog, che funge da guardia del corpo a vari comandanti imperiali.\nI Bestioni sono l'equivalente degli Ogri che si trovano nel gioco Warhammer Fantasy Battle, con la differenza che i Bestioni sono meno crudeli e non costituiscono una razza giocabile a s\u00e9 stante, ma appaiono nel Codex della Guardia Imperiale.\nMezzuomini (homo sapiens minimus).\nCome i Bestioni, i Mezzuomini (dall'originale \"Ratling\") sono un ramo secondario dell'evoluzione umana. Questi mutanti sono l'equivalente degli Halfling nel mondo di Warhammer fantasy, sono considerati perennemente affamati, vitali e talvolta lascivi poich\u00e9 molti sono affetti da cleptomania; diverse volte infatti i Commissari sono venuti a conoscenza di piccoli furti e di una loro tendenza verso il gioco d'azzardo.\nIn battaglia si riuniscono in piccole squadriglie di cecchini, ruolo nel quale eccellono, ma sono anche conosciuti per le loro straordinarie abilit\u00e0 nella culinaria. \nIl loro pianeta natale, Ornsworld, fu invaso da Abaddon il Distruttore, durante una Crociata Oscura, poich\u00e9 vi era presente un artefatto molto potente, l'Occhio della Notte, il cui funzionamento rimane un mistero per l'uomo. Numerosi vascelli del Caos assalirono Ornsworld e lanciarono un'invasione su vasta scala; i Mezzuomini non ebbero nessuna possibilit\u00e0 contro i depravati Marine del Caos che ne uccisero a milioni e si impossessarono dell'artefatto, incastonato nell'orbita della statua di una divinit\u00e0 Ratling pre-imperiale.\nSquat (homo sapiens rotundus).\nLa storia degli Squat comincia con l'Et\u00e0 della Fondazione, nel 21\u00b0millennio e fino al 25\u00b0 non presenteranno differenze fisiche dagli Umani.\nI mondi al centro della galassia orbitano attorno a gigantesche stelle arancioni, formatesi quando la galassia era ancora giovane. Ora le stelle emettono solo una flebile luce e i pianeti che illuminano sono luoghi rocciosi e privi di forme di vita, con campi gravitazionali molto forti.\nQuando l'umanit\u00e0 arriv\u00f2 per la prima volta in questi mondi, vi trov\u00f2 grande abbondanza di minerali. Furono fondate colonie per l'estrazione e vennero sbarcati migliaia di coloni per manovrare le macchine ed esplorare i sistemi appena scoperti. Per proteggersi dalla forte escursione termica i coloni scavarono citt\u00e0 sotterranee vicino alle miniere. La fortissima gravit\u00e0 e l'ambiente ostile cominciarono a causare nei coloni dei cambiamenti fisici.\nCol passare delle generazioni la popolazione divenne sempre pi\u00f9 bassa e tozza, forte e resistente, ma pi\u00f9 lenta e meno agile. Gli umani che ne derivarono erano molto diversi dai loro antenati e furono detti \"Squat\" (letteralmente questa parola -in inglese- vuol dire tarchiato, tozzo, atticciato).\nGli Squat hanno sviluppato una civilt\u00e0 a s\u00e9 stante, molto diversa da tutte le altre dell'Imperium. Anche se sono fedeli alleati dell'Imperium, si sa che ci sono state dispute commerciali tra loro e l'Imperium, che sono sfociate in vere e proprie guerre; tutto \u00e8 stato, per\u00f2, subito accantonato di fronte a nemici comuni come gli Orki e il Caos.\nGli Squat sono esperti tecnici, che hanno dovuto sviluppare un alto livello di sofisticate tecnologie anche solo per poter sopravvivere in quei mondi ostili; sfruttano queste loro conoscenze per costruire molte terribili macchine da guerra.\nQuando i mondi di origine degli Squat furono riscoperti dall'Imperium dopo millenni di isolamento, i due gruppi iniziarono a commerciare tra loro e alla fine si allearono.\nGli Squat restano un'importante fonte di ricchezza, dal punto di vista estrattivo, per tutta l'umanit\u00e0; la loro collaborazione con le forze dell'Imperium \u00e8 un fattore decisivo in guerra.\nNel 26\u00b0millennio inizia l'Era dell'Isolamento degli Squat. Le colonie-miniera diventano fortilizzi indipendenti ed autosufficienti. Durante questo periodo la Gilda degli Ingegneri si trasforma in un movimento sociopolitico e le fortezze Squat diventano complessi politici e commerciali che verranno chiamati Leghe.\nDurante l'et\u00e0 dei conflitti, gli Squat assunsero una posizione neutrale e commerciavano liberamente con le fazioni Orkoidi e Eldar che combattevano tra loro, ma nel 28\u00b0millennio il Kapoguerra Orko Grunhag lo Scorticatore, attacca I Mondi Squat con una gigantesca flotta. Molti Mondi Fortezza degli Squat vengono spazzati via dagli Orki, l'epica ballata \u201cLa Caduta di Imbach\" commemora questa distruzione. Questo evento segna l'inizio dell'ostilit\u00e0 degli Squat verso gli Orki ed il loro disgusto verso gli Eldar rimasti neutrali ed indifferenti davanti al conflitto. Finisce l'Era dei Commerci ed inizia l'Et\u00e0 delle Guerre tra Squat, Eldar ed Orki.\nNell'anno 985.M39 (38.985) scoppia una guerra civile tra gli Squat. La Lega Thor combatt\u00e9 la Lega Grindel per l'esplorazione dell'ultima fortezza Dargon. Vengono inventati i ciclopi Squat.\nNelle nuove edizioni del gioco gli Squat non esistono pi\u00f9 come razza giocabile e sono un equivalente dei Nani del mondo Fantasy. La loro sparizione \u00e8 stata successiva giustificata da una dichiarazione ufficiale che vedeva i mondi degli Squat divorati completamente da enormi sciami tiranidi. \nA questo disastroso evento sono sopravvissuto un numero decisamente esiguo di Squat, che di generazione in generazione si sono evoluti negli attuali Demiurghi, una razza poco numerosa di valorosi annessa all'Impero Tau.\nAltri Squat sopravvissuti sono i cosiddetti Squad del Caos, adoratori degli Dei Oscuri. Tuttavia, come i loro cugini non sono pi\u00f9 presenti nel gioco a partire dalla terza edizione.\nUomini bestia (\"Homo sapiens variatus\").\nQuesti umanoidi assumono tratti palesemente bestiali, quali corna, peluria accentuata e altri. Essi vengono diverse volte assunti dalla Guardia Imperiale per combattere in nome dell'Imperatore per espiare il peccato di essere dei mutanti. \nAll'interno dell'Imperium essi sono trattati come una casta di intoccabili reietti e i pi\u00f9 deboli vengono usati senza piet\u00e0 per ogni scopo, quindi non stupisce che, in versioni pi\u00f9 recenti del gioco, questa razza si sia convertita al culto del Caos e combatte per i suoi dei oscuri (come anche gli uomini bestia di Warhammer Fantasy).\nAlcuni di essi possono essere vere e proprie macchine da guerra in combattimento e generalmente sono guidati da un capobranco.\nGli Uomini Bestia non sono pi\u00f9 giocabili nella Guardia Imperiale, cos\u00ec come non si trovano pi\u00f9 tra le file del Caos."}
{"id": "935182", "revid": "599013", "url": "https://it.wikipedia.org/wiki?curid=935182", "title": "Rugby (disambigua)", "text": "Sport.\nTutti gli sport che contengono il nome \"Rugby\" derivano dalla parrocchia civile di Rugby nel Regno Unito:"}
{"id": "935197", "revid": "339392", "url": "https://it.wikipedia.org/wiki?curid=935197", "title": "Jpy", "text": ""}
{"id": "935214", "revid": "76069", "url": "https://it.wikipedia.org/wiki?curid=935214", "title": "Vicariato apostolico di San Jos\u00e9 in Mindoro", "text": ""}
{"id": "935218", "revid": "599013", "url": "https://it.wikipedia.org/wiki?curid=935218", "title": "Arcidiocesi di Oz\u00e1miz", "text": ""}
{"id": "935229", "revid": "1869172", "url": "https://it.wikipedia.org/wiki?curid=935229", "title": "Pen", "text": ""}
{"id": "935273", "revid": "486946", "url": "https://it.wikipedia.org/wiki?curid=935273", "title": "Azog il Profanatore", "text": ""}
{"id": "935276", "revid": "119982687", "url": "https://it.wikipedia.org/wiki?curid=935276", "title": "Geografia della Bosnia ed Erzegovina", "text": "La Bosnia ed Erzegovina, che si estende nel settore sud-orientale dell'Europa, \u00e8 suddivisa in due regioni principali, la Bosnia, pi\u00f9 estesa, a settentrione, e l'Erzegovina, a meridione.\nLa caratteristica fondamentale del territorio \u00e8 la sua estrema montuosit\u00e0. Dal punto di vista geografico, il territorio della Bosnia ed Erzegovina \u00e8 nettamente separato da quello della Dalmazia, della Croazia, della slovenia e della Serbia, assai meno da quello del Montenegro. Infatti, i rilievi che ricoprono quasi l'intera superficie della Bosnia ed Erzegovina si prolungano verso sud-est, al di l\u00e0 del confine montenegrino, senza soluzione di continuit\u00e0. A occidente, invece, le Alpi Dinariche rappresentano il confine naturale con la regione dalmata, affacciata sull'Adriatico; procedendo verso settentrione e verso oriente, il territorio bosniaco digrada lentamente e irregolarmente fino ai corsi dei fiumi Una, Sava e Drina, che definiscono i confini politici con la Croazia e con la Serbia. L'Erzegovina \u00e8 invece caratterizzata da quote decrescenti da nord a sud, e corrisponde ai bacini idrografici della Narenta e della Trebisnijca. A oriente della sommit\u00e0 delle Alpi Dinariche, delimitanti il ripido versante adriatico della Dalmazia, il paesaggio e le condizioni climatiche cambiano radicalmente. Il clima diviene continentale e la morfologia tormentata degli altopiani carsici e delle cime rivestite di selve e incise da valli strette e profonde condiziona severamente le attivit\u00e0 umane. I rilievi sono pi\u00f9 elevati nei settori centrale (Plocno, 2228 m; Vranica, 2107 m; Vla\u0161i\u0107, 1943 m) e meridionale, ai confini con il Montenegro (Magli\u0107, 2386 m), e si montengono a quote elevate, prossime a 2000 m, lungo le Alpi Dinariche. Ma la caratteristica peculiare della Bosnia ed Erzegovina non risiede nell'altitudine dei singoli rilievi, ma nella loro estrema asprezza e nella loro grande estensione areale. A causa della diffusa montuosit\u00e0, la maggior parte della superficie del Paese supera i 500 m di quota e solo l'estremo settore settentrionale, corrispondente al tratto inferiore del versante destro del fiume Sava, si mantiene a quote che non superano i 200 m.\nLa storia geologica.\nDal punto di vista geologico, si pu\u00f2 distinguere a grandi linee un settore sud-occidentale, costituito in prevalenza da calcari mesozoici, dove le catene montuose raggiungono le massime elevazioni e il paesaggio appare pi\u00f9 aspro, da un settore nord-orientale, nel quale le rocce mesozoiche sono ricoperte di sedimenti cenozoici e quaternari, le altitudini si vanno lentamente abbassando verso il corso della Sava, le forme del rilievo si addolciscono e le valli fluviali divengono pi\u00f9 svasate. Oltre alla variet\u00e0 delle caratteristiche geologiche e all'azione erosiva dei corsi d'acqua, complicano e caratterizzano diffusamente la morfologia della regione i fenomeni carsici, legati all'azione solvente delle acque nei confronti delle rocce calcaree. I calcari fessurati, che costituiscono la roccia affiorante pi\u00f9 diffusa, specialmente nel Mezzogiorno del Paese, non hanno permesso ai fiumi di allargare le loro valli; questi ultimi scorrono perlopi\u00f9 incassati, formando profonde forre e gole carsiche, e sovente penetrano all'interno dei rilievi calcarei percorrendo poi lunghi tratti sotterranei. Verso nord, dove la morfologia \u00e8 addolcita per la presenza di affioramenti di rocce meno permeabili e meno litoidi dei calcari, la morfogenesi fluviale ha modellato e ampliato numerose valli percorse dagli affluenti della Sava, riducendo le pendenze dei rilievi e creando vie di comunicazione naturali. Ma le foreste fitte e diffuse e il restringersi delle valli - anche di quelle principali - mano a mano che si procede verso l'interno, conservano alla regione il suo carattere impervio, anche in quella parte del territorio a energia del rilievo meno elevata.\nL'idrografia.\nIl sistema di drenaggio superficiale della Bosnia ed Erzegovina \u00e8 perlopi\u00f9 connesso a quello danubiano. Gran parte del confine settentrionale del Paese coincide con il percorso del fiume Sava, affluente del Danubio. La Sava proviene dal territorio croato e dopo la confluenza con il fiume Una, che drena l'estrema zona nord-occidentale della Bosnia ed Erzegovina, si dirige da ovest a est, attraversando la fertile pianura alluvionale della Posavina. Nel punto triconfinale croato-serbo-bosniaco, la Sava riceve in destra idrografica le acque del fiume Drina, che si origina dai rilievi pi\u00f9 elevati del Montenegro e si riversa verso nord, con percorso tortuoso e con brusche deviazioni, definendo, dopo aver aggirato i rilievi degli Javor fino all'immissione nella Sava, il confine politico serbo-bosniaco.\nLa regione bosniaca \u00e8 caratterizzata dalla presenza di numerosi corsi d'acqua che drenano i rilievi dell'area centro-meridionale del Paese e scorrono verso nord, fino a confluire nel fiume Una e nel fiume Sava. Tra questi, i pi\u00f9 importanti sono - procedendo da ovest verso est - il fiume Sana, il fiume Vrbas, che attraversa Banja Luka, e soprattutto il fiume Bosna, dal nome del quale trae origine quello di tutta la regione. Il bacino idrografico del fiume Bosna \u00e8 molto esteso e corrisponde alla parte centrale del Paese. Il corso d'acqua nasce dai rilievi che circondano la capitale Sarajevo e scorre al piede dei versanti orientali dei monti Vranica e Vla\u0161i\u0107, attraversa Zenica, e ricevute in destra le acque dei collettori provenienti dai monti Javor e Majevica raggiunge la Posavina, alimentando infine la Sava.\nLa parte centro-occidentale della Bosnia ed Erzegovina, dove si ergono i rilievi dinarici, presenta un drenaggio superficiale poco sviluppato e discontinuo, a causa della energica azione solvente delle rocce calcaree da parte dell'acqua, che provoca una notevole diffusione dei fenomeni carsici e favorisce l'infiltrazione dell'acqua piovana e lo scorrimento delle acque sotterranee. Frequenti sono, perci\u00f2, i bacini endoreici e i \"polje\", depressioni pianeggianti di genesi carsica, che in quest'area raggiungono grandi dimensioni e sono allungate in direzione nord-ovest sud-est, analogamente alla catena dinarica. La parte meridionale del Paese, corrispondente al territorio dell'Erzegovina, alimenta le acque di collettori che sfociano nel mare Adriatico. Il bacino idrografico pi\u00f9 esteso \u00e8 quello del fiume Narenta, che nasce dal versante settentrionale dei rilievi pi\u00f9 elevati della Bosnia ed Erzegovina (Magli\u0107), e dopo un percorso di circa 80 km da sud-est a nord-ovest, condizionato da linee tettoniche, ruota in senso antiorario, in prossimit\u00e0 delle elevazioni dei Procno, fino ad assumere un andamento meridiano. Esso scorre verso sud, attraversa Mostar e forma, poco prima di sfociare nel mare Adriatico, una piccola piana alluvionale, per buona parte situata in territorio croato. Poco pi\u00f9 a sud della foce del fiume Narenta si trova l'unico lembo costiero della Bosnia.\nLe condizioni climatiche.\nBench\u00e9 piuttosto vicina alla costa adriatica, la Bosnia ed Erzegovina \u00e8 caratterizzata da condizioni climatiche tipiche dell'Europa centro-meridionale, a causa della notevole altitudine media, dell'esposizione generalmente settentrionale, che non ostacola il flusso dei venti freddi continentali, e della presenza della catena dinarica a ovest e dei rilievi del Montenegro a sud, che impediscono, invece, l'afflusso e le benefiche influenze delle masse d'aria di origine atlantica e mediterranea. Gli inverni sono quindi piuttosto rigidi e lunghi, le estati relativamente brevi ma abbastanza calde. A Sarajevo, situata al centro del Paese, la temperatura media invernale si mantiene inferiore agli = \u00b0C, e per la met\u00e0 dell'anno le temperature medie mensili non raggiungono i 10 \u00b0C. Anche le temperature medie dei mesi pi\u00f9 caldi si mantengono notevolmente al di sotto delle localit\u00e0 adriatiche pi\u00f9 vicine, non raggiungendo i 20 \u00b0C neppure a luglio o ad agosto. Le precipitazioni, che a Sarajevo sono intorno a 900 mm annui, sono ben distribuite nel corso dell'anno, con massimi relativi nel semestre pi\u00f9 temperato. Comunque, le forti differenze di altitudine del Paese, la presenza di depressioni chiuse e di versanti a diversa esposizione determinano differenze climatiche notevoli tra un luogo e l'altro: le aree poste a quote pi\u00f9 elevate sono interessate da inverni rigidissimi e copiose precipitazioni (fino a 2500 mm annui), mentre nella parte meridionale dell'Erzegovina la vicinanza delle acque del mare Adriatico mitiga le temperature e permette lo sviluppo di una flora mediterranea.\nLa morfologia aspra e la scarsa estensione dei suoli nel Mezzogiorno del Paese, unite ai rigori del clima invernale, confinano le attivit\u00e0 umane nelle depressioni di origine carsica (doline, uvala e polje), laddove si sia formata la fertile terra rossa in conseguenza dell'erosione chimica delle rocce calcaree, e sui conoidi di deiezione pi\u00f9 favorevolmente esposti. Ma \u00e8 soprattutto la foresta che caratterizza il paesaggio botanico della Bosnia ed Erzegovina, il cui territorio nazionale risulta ricoperto da boschi per il 39% dell'estensione."}
{"id": "935323", "revid": "90101", "url": "https://it.wikipedia.org/wiki?curid=935323", "title": "Tostapani volanti", "text": ""}
{"id": "935326", "revid": "74801", "url": "https://it.wikipedia.org/wiki?curid=935326", "title": "Contee dell'Ohio", "text": "Le Contee dell'Ohio sono le 88 suddivisioni principali dello Stato. I capoluoghi sono tra parentesi. I numeri mostrati appaiono nella parte bassa delle targhe automobilistiche e sono usati anche per altri codici amministrativi.\nDopo il nome del capoluogo e le eventuali note \u00e8 mostrato il numero di township della contea, escluse le paper township."}
{"id": "935329", "revid": "24989", "url": "https://it.wikipedia.org/wiki?curid=935329", "title": "Sudroni", "text": ""}
{"id": "935330", "revid": "188116", "url": "https://it.wikipedia.org/wiki?curid=935330", "title": "Primula Goliardica", "text": "Primula Goliardica fu un gruppo politico universitario di destra sociale attivo a cavallo del 1968 all'Universit\u00e0 La Sapienza di Roma. Il suo organo di stampa si chiamava \"Universit\u00e0 70\".\nStoria.\nPer breve tempo il gruppo (pur godendo di una sua autonomia) fu nominalmente legato all'Unione Democratica per la Nuova Repubblica di Randolfo Pacciardi e i suoi aderenti, tra i quali Vittorio Sbardella, erano stati per questo chiamati \"pacciardiani\".\nProtagonista della stagione del Nazi-maoismo, raccolse adesioni anche tra i neofascisti e gli studenti di estrema destra del FUAN. Assieme ai gruppi di sinistra ed estrema sinistra, partecip\u00f2 all'occupazione di alcune facolt\u00e0 universitarie nel periodo della contestazione contro il sistema universitario e le baronie. Prese attivamente parte alla Battaglia di Valle Giulia il 1\u00ba marzo 1968.\nIl 16 marzo 1968, prima delle elezioni politiche, per\u00f2, il Movimento Sociale decise di intervenire direttamente alla Sapienza per stroncare le occupazioni, mobilitando i propri Volontari Nazionali. Alcune ricostruzioni affermano che i missini, guidati da Giulio Caradonna, andarono allo scontro con Lettere, facolt\u00e0 occupata dagli studenti di sinistra, ma furono affrontati anche dai militanti di Primula Goliardica.\nGran parte degli aderenti, come Enzo Maria Dantini e Ugo Gaudenzi, conflu\u00ec poi nell'organizzazione Lotta di Popolo."}
{"id": "935333", "revid": "767487", "url": "https://it.wikipedia.org/wiki?curid=935333", "title": "Zero - Inchiesta sull'11 settembre", "text": "Zero \u2013 Inchiesta sull'11 settembre \u00e8 un film documentario in chiave cospirazionista del 2007 diretto da Franco Fracassi e Francesco Trento.\nIl file - realizzato dalla TPF Telemaco S.r.l. in collaborazione con Xtend S.r.l. e con l'associazione \"MegaChip \u2013 Democrazia nella Comunicazione\" - \u00e8 tratto da un'inchiesta giornalistica di Giulietto Chiesa, Thomas Torelli e Paolo Jormi Bianchi.\nStoria.\nIl film fu annunciato da Giulietto Chiesa nel corso della trasmissione \"Matrix\" dell'emittente italiana Canale 5 l'11 settembre 2006. Il suo titolo originale era \"Il giorno di Dioniso\", secondo quanto annunciato al Milano Film Festival il 24 settembre 2006.\nVenne presentato in versione preliminare, in inglese con sottotitoli italiani, il 23 ottobre 2007 al Festival internazionale del film di Roma, in concorso nella sezione EXTRA. In quella versione, alcuni degli argomenti promessi dagli autori durante la campagna di promozione del film non sono stati inseriti (per esempio il volo United 93) o sono stati citati in forma molto ridotta (per esempio il crollo dell'edificio 7 del World Trade Center) rispetto a quanto annunciato inizialmente. Successivamente a questa presentazione, il film non \u00e8 stato distribuito nelle sale cinematografiche o distribuito su DVD, contrariamente a quanto annunciato precedentemente dagli autori, ma \u00e8 stato reso disponibile soltanto a noleggio per proiezioni autogestite.\nIl 16 gennaio 2008 \u00e8 stato annunciato nella newsletter associata al film che vi sarebbero state delle modifiche a \"Zero\" a causa di \"problemi di riedizione, dovuti al fatto che alcune immagini presenti nella versione presentata al festival ci sono poi state negate dai loro proprietari.\" e allo scopo di \"apprestare il film a una utilizzazione televisiva e, in prospettiva, homevideo\". Sono stati inoltre annunciati \"un nuovo mixaggio\", l'eliminazione di \"alcune lungaggini non essenziali\" e la pubblicazione di un DVD. Il 10 febbraio 2008 Giulietto Chiesa ha annunciato nel sito Megachip.info che \"il dvd del film uscir\u00e0 ad aprile in cofanetto\" per poi essere \"messo in vendita nelle edicole a settembre.\"\nTrama.\nViene presentato dai suoi autori come \"\"un'inchiesta giornalistica rigorosa, costruita con interviste girate in tutto il mondo ad esperti, scienziati, giornalisti, politici e testimoni; immagini di repertorio inedite ed esclusive; documenti ufficiali; ricostruzioni in computer grafica; cartoni animati, animazioni in 2D e 3D\".\nIl lavoro nasce da presunte contraddizioni e omissioni dell'inchiesta ufficiale, che, secondo gli autori, non individua alcuna negligenza nella catena di comando; gli autori del documentario sostengono invece che tale catena, nel giorno dell'11 settembre 2001, fosse stata intenzionalmente disattivata.\nCritica.\nIl compito annunciato dagli autori \u00e8 verificare se, dove e come le altre ricostruzioni \"siano coerenti con i fatti accertati e con le deduzioni praticabili in termini scientificamente e logicamente corretti\"\". Tuttavia \u00e8 stato fatto notare che il film si limita a presentare le opinioni, talvolta contrastanti fra loro, di un gruppo di persone al quale non appartiene nessun esperto della materia, e che tali opinioni, in quasi tutto il film, non sono supportate da documentazione o da fonti e sono in contrasto con le perizie tecniche e con l'opinione della stragrande maggioranza degli esperti. I critici notano inoltre che sono pressoch\u00e9 assenti le testimonianze dirette, come quelle dei molti civili che hanno assistito all'impatto del Boeing 757 della American Airlines contro il Pentagono, che il film si basa sostanzialmente su testimonianze indirette di persone che non hanno assistito agli eventi. In alcuni casi le affermazioni del film sono in contrasto con dati oggettivi (per esempio, le dimensioni della breccia d'impatto al Pentagono o il passaggio del velivolo attraverso sei muri maestri, in realt\u00e0 assenti nel Pentagono) o sono documentate ricorrendo a cartoni animati (per esempio l'asserita presenza di batterie antiaeree al Pentagono, assenti nella realt\u00e0).\nSecondo la sintesi di Cinemaitaliano.info, \"Il film \u00e8 diviso in sei capitoli ideali\":\nFonti utilizzate.\nDi seguito vengono riportate alcune delle fonti utilizzate nell'inchiesta ma non necessariamente presenti nel film, con le loro qualifiche:"}
{"id": "935335", "revid": "57342", "url": "https://it.wikipedia.org/wiki?curid=935335", "title": "Franco Branciaroli", "text": "Dal suo debutto, si present\u00f2 come interprete originale e attento, all'interno del panorama italiano. Affiancato, fin dai primissimi anni, da uomini di teatro come Aldo Trionfo, Carmelo Bene e Luca Ronconi, l'incontro con lo scrittore Giovanni Testori diede vita ad una collaborazione professionale che influenz\u00f2 definitivamente il teatro dell'attore milanese.\nBiografia.\nNel 1968 si iscrisse alla scuola del Piccolo Teatro di Milano, dove debutt\u00f2, nel 1970, con il \"Toller\" di Tankred Dorst, per la regia di Patrice Ch\u00e9reau. Trasferitosi a Torino, venne diretto da Aldo Trionfo in diversi spettacoli messi in scena al Teatro Stabile di Torino. Nel 1974 Trionfo lo diresse in \"Ges\u00f9\" di Carl Theodor Dreyer, nel quale Branciaroli affront\u00f2 il suo primo, vero ruolo da protagonista, che lo port\u00f2 a farsi immediatamente notare per la sua particolare recitazione. La collaborazione con Trionfo dur\u00f2 diversi anni, fino alla messa in scena di \"Faust - Marlowe - Burlesque\", pi\u00e8ce scritta dallo stesso Trionfo in collaborazione con Lorenzo Salveti. Lo spettacolo vedeva Branciaroli alternarsi con Carmelo Bene nei ruoli di Faust e Mefistofele.\nAccanto a Bene, torn\u00f2 sulle scene in \"Romeo e Giulietta\" e nella \"Turandot\" di Virginio Puecher, con Valentina Cortese. Negli anni successivi lavor\u00f2 con Luca Ronconi, Maurizio Scaparro e Luigi Squarzina che lo diresse in diverse opere teatrali per la RAI. Impostosi come attore sulle scene teatrali italiane, Branciaroli allest\u00ec le sue prime regie: \"La vita \u00e8 sogno\" di Pedro Calder\u00f3n de la Barca, \"Peer Gynt\" e \"Gli spettri\" di Henrik Ibsen.\nNegli anni ottanta incontr\u00f2 lo scrittore e drammaturgo milanese Giovanni Testori. Da questo incontro nacque un sodalizio artistico che li porter\u00e0 a lavorare nella compagnia del Teatro degli Incamminati, con la quale Branciaroli interpret\u00f2 diverse opere dell'autore milanese, dirette dallo stesso Testori. La collaborazione tra i due continuer\u00e0 fino alla morte di Testori, avvenuta nel 1993. Per tutti gli anni novanta, Branciaroli continu\u00f2 il suo impegno teatrale, tornando a lavorare ancora con Ronconi e in seguito con Gianfranco De Bosio che lo diresse ne \"I due gemelli veneziani\" di Carlo Goldoni, in cui interpretava il doppio ruolo di Tonino e Zanetto.\nNel 1993 inizi\u00f2 una collaborazione con il Teatro Romano di Verona per il quale mise in scena come regista e interprete \"Re Lear\", \"L'ispettore generale\" di Gogol' (in una regia a due con Marco Sciaccaluga) e \"La dodicesima notte\". Sempre a Verona fu diretto da Giancarlo Sepe nel \"Macbeth\". Nel 1996 continu\u00f2 il suo lavoro sui ruoli shakespeariani diretto da Gabriele Lavia nell\"'Otello\". In quello stesso anno interpret\u00f2 una storica messa in scena della \"Medea\" di Euripide, diretta da Luca Ronconi, nella quale Branciaroli vestiva gli abiti femminili di Medea. Lo spettacolo riscosse un notevole successo e l'opera venne rappresentata per pi\u00f9 di 200 repliche nei teatri italiani.\nNel 2000 ricevette il Premio Ubu come migliore attore protagonista per lo spettacolo \"La vita \u00e8 sogno\" diretto da Luca Ronconi. Uomo di teatro a tutto tondo, Branciaroli appare di rado sul grande schermo. Lavor\u00f2 nel 1981 con Michelangelo Antonioni ne \"Il mistero di Oberwald\" e con Tinto Brass in cinque lungometraggi, dal 1984 al 2001. Nel 2007 \u00e8 stato diretto da Roberto Faenza nel film \"I vicer\u00e9\", accanto ad Alessandro Preziosi e Lando Buzzanca. Nel 2008 \u00e8 stato Re Claudio nell'Amleto di Shakespeare ancora accanto ad Alessandro Preziosi per la regia di Armando Pugliese, prima nazionale al Teatro Romano di Verona, successivamente interpreta un testo di Luca Doninelli all'interno dello spettacolo \"L'Assedio delle Ceneri\", diretto da Roberto Paci Dal\u00f2 e curato da Gabriele Frasca per il Napoli Teatro Festival. Sempre nel 2008 partecipa alla serie tv I liceali nel ruolo di Vittorio Rizzo, il padre di uno dei protagonisti. Figlio di quella generazione di attori caratterizzati, come Carmelo Bene, da un'interpretazione estremamente personale ed \"importante\", Franco Branciaroli \u00abd\u00e0 il meglio di s\u00e9 nei ruoli in cui pu\u00f2 imporre la propria vocazione di protagonista assoluto.\u00bb\nRiferimenti.\n\"Franco Branciaroli, una vita sul palcoscenico\" intervista, in PAVIA ECONOMICA num.2\u00a02008"}
{"id": "935348", "revid": "53588", "url": "https://it.wikipedia.org/wiki?curid=935348", "title": "Calvinismo classico", "text": ""}
{"id": "935350", "revid": "1444886", "url": "https://it.wikipedia.org/wiki?curid=935350", "title": "Contea di Lake (Ohio)", "text": "Lake \u00e8 una contea dell'area nord-orientale dello Stato dell'Ohio negli Stati Uniti.\nGeografia fisica.\nLa contea \u00e8 bagnata a nord dal lago Erie, ad est confina con la contea di Ashtabula, a sud e a sud-est con la contea di Geauga ed a sud e a ovest con la contea di Cuyahoga.\nLa contea, coprendo una superficie di (di cui circa il 76% \u00e8 rappresentato dalla superficie del lago Erie che ricade sotto la giurisdizione della contea), \u00e8 la pi\u00f9 piccola dello Stato.\nIl territorio \u00e8 prevalentemente pianeggiante. Il fiume principale \u00e8 il \"Grand\" che scorre dapprima da est a ovest per poi piegare a nord e sfociare nel lago Erie. Nell'area occidentale scorre il fiume \"Chagrin\", un altro immissario del lago Erie.\nIn prossimit\u00e0 della citt\u00e0 di Mentor si estende il parco statale di \"Headlands Beach\" che ha la pi\u00f9 lunga spiaggia naturale del lago Erie ed \u00e8 di conseguenza \u00e8 una popolare destinazione turistica.\nStoria.\nLa citt\u00e0 pi\u00f9 grande della contea \u00e8 Mentor, fondata nel 1798. Da Mentor nel 1880 James Abraham Garfield tenne il primo di una serie di comizi dal portico della sua casa nel corso della campagna elettorale che lo port\u00f2 alla presidenza degli Stati Uniti. La vicina cittadina di Kirtland fu il centro della chiesa mormone dall'arrivo di Joseph Smith e dei suoi seguaci nel 1831 fino alla loro partenza nel 1838.\nA North Perry \u00e8 in funzione una centrale nucleare che con un costo di costruzione di 6 miliardi di dollari \u00e8 una delle pi\u00f9 costose mai costruite."}
{"id": "935351", "revid": "1798099", "url": "https://it.wikipedia.org/wiki?curid=935351", "title": "Transea", "text": "Transea \u00e8 il terzo EP della rockband italiana Litfiba, pubblicato nel 1986 dall'Edizioni Musicali Anemic Music.\nIl disco.\nL'EP si compone di quattro tracce in totale, due delle quali gi\u00e0 note da diversi anni: \"Transea\" infatti venne pubblicata per la prima volta nel 1983 (sebbene in una versione profondamente diversa e dalla durata inferiore, 3:46) nella compilation di artisti vari intitolata \"Body Section\" e commercializzata dall'etichetta Electric Eye mentre \"Onda araba\" risale al 1984, anno in cui venne pubblicata (anch'essa in versione differente ma di durata superiore, 5:32) nella compilation di artisti vari \"Catalogue Issue\" distribuita dall'I.R.A. Store (questa compilation \u00e8 nota per essere non solo la prima raccolta ma anche il primo lavoro discografico pubblicato dall'IRA).\nIn quest'ultima compilation era presente anche un altro brano dei Litfiba, ovvero \"Versante est\", brano che per\u00f2 non trov\u00f2 spazio n\u00e9 nel secondo album del gruppo fiorentino (ovvero \"Desaparecido\") n\u00e9 in questo EP, divenendo uno dei pezzi pi\u00f9 rari della band. Solo nel 2013 il brano verr\u00e0 ristampato (in una versione inedita) nella compilation \"Trilogia del potere 1985-1988\" ed in versione live nell'album \"Trilogia 1983-1989 live 2013\".\n\"Maria Walevska\" e \"CPT Queeg\" invece sono brani strumentali tratti da una colonna sonora realizzata per lo spettacolo teatrale \"Il compagno dagli occhi senza cigli\" realizzata a nome \"Beau Geste\".\nTracce.\nTesti e musiche dei Litfiba. "}
{"id": "935353", "revid": "63149", "url": "https://it.wikipedia.org/wiki?curid=935353", "title": "Help! (film)", "text": ""}
{"id": "935355", "revid": "180559", "url": "https://it.wikipedia.org/wiki?curid=935355", "title": "FUAN-Caravella", "text": "La Caravella era il gruppo d'ateneo del FUAN all'interno della Sapienza Universit\u00e0 di Roma.\nStoria.\nNato nel 1948 come gruppo universitario romano \"La Caravella\" del Raggruppamento giovanile studenti e lavoratori\" del MSI, e nel 1950, con la fondazione del FUAN, divenne \"FUAN-Caravella\", con presidente Giulio Caradonna.\nNel 1968 tale sezione fraternizz\u00f2 con i gruppi della sinistra extra-parlamentare che avevano occupato la facolt\u00e0 di giurisprudenza, assieme a studenti di Avanguardia Nazionale, di Primula Goliardica e di altri gruppi di destra e prese attivamente parte il 1\u00ba marzo 1968 alla Battaglia di Valle Giulia.\nEssa venne per\u00f2 violentemente sconfessata dai vertici del MSI; Giorgio Almirante allora non ancora segretario, con l'ex presidente degli universitari missini Giulio Caradonna, fece irruzione alla facolt\u00e0 di Lettere occupata, seguito da un gruppo di membri del servizio d'ordine del partito che, dopo aver obbligato gli studenti del FUAN-Caravella ad abbandonare l'impresa, inscenarono una rissa con quelli di sinistra, sedata soltanto dall'arrivo delle forze dell'ordine.\nIn seguito a questo episodio la sezione venne dichiarata sciolta, ma continu\u00f2 in realt\u00e0 ad operare, diventando un gruppo autonomo, che in seguito sarebbe confluito in Lotta di Popolo. \nNegli anni '70 fu guidata da Biagio Cacciola. Era iscritto al Fuan Caravella lo studente greco Mikis Mantakas, ucciso da extraparlamentari di sinistra nel 1975. In una delle sedi, quella di via Siena, nel 1978, nasce un gruppo di militanti che si unir\u00e0 ai futuri NAR .\nSi sciolse nel 1996 quando il FUAN prese il nome di \"Azione universitaria\"."}
{"id": "935359", "revid": "1543377", "url": "https://it.wikipedia.org/wiki?curid=935359", "title": "LIMS", "text": "LIMS, acronimo di Laboratory Information Management System, \u00e8 un particolare tipo di software usato nei laboratori d'analisi per la gestione integrata di molteplici tipi di dati e processi.\nAmbito di applicazione.\nI LIMS sono utilizzati principalmente presso:\nPerimetro funzionale.\nCome ogni sistema software, un sistema LIMS gestisce degli \"oggetti\" e degli \"eventi\".\nGli \"oggetti\" essenziali sono i campioni in analisi, la strumentazione del laboratorio, i materiali di supporto, e ovviamente le controparti principali del business: clienti, fornitori, collaboratori.\nGli \"eventi\" riguardano il cosiddetto \"ciclo di vita\" degli oggetti sopra citati, quindi \nil ciclo di vita dei campioni (esempio: accettazione -&gt; acquisizione dei risultati -&gt; validazione -&gt; emissione del certificato / rapporto di prova)\nI moderni LIMS debbono gestire e supportare tutti i principali processi di un laboratorio che operi in conformit\u00e0 a norme e regolamenti di provenienza varia, in base al contesto operativo. Ad esempio nell'ambito farmaceutico i riferimenti fanno capo alle norme GAMP/GLP e alla FDA 21 CFR Part 11, mentre nel contesto dei laboratori privati conto terzi e dei laboratori pubblici italiani lo standard di riferimento \u00e8 UNI CEI EN ISO/IEC 17025:2005 \"Requisiti generali per la competenza dei laboratori di prova e di taratura\".\nTra i riferimenti pi\u00f9 significativi, con riferimento ai capitoli della norma, si ha:\nNella lista degli \"oggetti\" gestiti vanno quindi inclusi i \"Documenti del Sistema Qualit\u00e0\" con le relative revisioni e liste di distribuzione. Alcuni LIMS delegano questa gestione a software documentali specializzati, mentre altri integrano almeno parzialmente la gestione di tali documenti, per lo meno nella gestione della catalogazione e distribuzione degli stessi. Inoltre, spesso i documenti possono essere resi visibili da contesti funzionali specifici quali i Metodi analitici, la Strumentazione, ecc.\nI primi sistemi LIMS compaiono sul mercato gi\u00e0 negli anni ottanta, come supporto all'inserimento e archiviazione dei dati analitici, e con alcuni aspetti di automazione e gestione di \"workflow\". Negli ultimi anni i sistemi LIMS hanno allargato il proprio perimetro operativo e possono essere assimilati a dei veri sistemi ERP per il laboratorio. \nLa maggior parte delle nuove funzionalit\u00e0 mira al supporto dell'efficienza del laboratorio, attraverso integrazioni con gli strumenti analitici, automatismi di calcolo, pianificazione di attivit\u00e0, allarmi automatici e retroazioni che impattano sia i moduli del LIMS, sia altri sistemi software inseriti nell\"'ecosistema\" IT del laboratorio e dei suoi \"business partner\".\nArchitettura.\nDal punto di vista architetturale, al momento attuale (11/2012) sono ancora predominanti le soluzioni client-server anche se alcuni prodotti propongono estensioni via web, finalizzate principalmente alla consultazione e monitoraggio dei dati dall'esterno del laboratorio (ad esempio per i clienti). \nLe piattaforme Database supportate comprendono quasi tutti i principali prodotti leader di mercato (Oracle, Microsoft SQL Server, DB2, MS Access) e anche alcuni dei pi\u00f9 diffusi sistemi open source (MySQL).\nOfferta commerciale.\nIn Italia l'offerta commerciale di prodotti LIMS vede al momento attuale la presenza di una decina di operatori italiani specializzati, \noltre ad alcuni fornitori esteri che operano attraverso filiali. \nMolti fornitori di software gestionali e sistemi MRP / ERP offrono moduli e soluzioni verticali che supportano almeno parzialmente le funzionalit\u00e0 tipiche di un sistema LIMS.\nAlcune soluzioni sono autoprodotte in specifici laboratori e da essi diffuse presso altre attivit\u00e0 analoghe, e possono essere ulteriormente personalizzate dall'utilizzatore finale.\nParallelamente ai prodotti commerciali basati su software proprietario, esistono anche prodotti LIMS open source"}
{"id": "935360", "revid": "287204", "url": "https://it.wikipedia.org/wiki?curid=935360", "title": "Maurice Quentin de La Tour", "text": "Biografia.\nNacque a San Quintino, nel nord della Francia, figlio di un musicista che tent\u00f2 di distogliere il figlio dalla vocazione artistica. All'et\u00e0 di quindici anni, La Tour si trasfer\u00ec a Parigi dove entr\u00f2 nello studio del pittore fiammingo Jacques Spoede. Successivamente comp\u00ec dei viaggi prima recandosi a Reims nel 1724, e poi in Inghilterra nel 1725, torn\u00f2 di nuovo a Parigi due anni dopo nel 1727, \u00e8 in questo periodo che La Tour cominci\u00f2 a dedicarsi alla tecnica del pastello.\nNel 1737 La Tour fece la sua prima mostra personale della sua splendida serie di 150 ritratti, che rimasero il fiore all'occhiello delle esposizioni dei vari Salon di Parigi, durante i 37 anni successivi. Ci\u00f2 che pi\u00f9 colpiva gli ammiratori dell'arte di La Tour era la capacit\u00e0 di questo pittore di cogliere con esattezza l'espressione dei soggetti ritratti, che venivano trasportati nell'atmosfera delicata ed eterea delle sue opere.\nNel 1746, ricevette il titolo di Accademico Reale e nel 1751 venne promosso consigliere. La Tour divenne cos\u00ec il pittore ufficiale di corte e ritrattista personale del Re di Francia, ruolo che mantenne fino al 1773, quando venne colpito da un grave esaurimento nervoso. Per un periodo di tempo ebbe come allievo il pittore Joseph Ducreux, che fu il suo unico discepolo. La Tour fond\u00f2 una scuola d'arte, il suo carattere amabile e gentile, che si rifletteva perfettamente nel suo stile pittorico, lo port\u00f2 per molti anni a fare opere di beneficenza verso i meno fortunati fin quando non si ritrov\u00f2 costretto, a causa dei suoi problemi di infermit\u00e0 mentale, al ritiro nella sua citt\u00e0 natale, San Quintino, dove mor\u00ec nel 1788 all'et\u00e0 di ottantaquattro anni."}
{"id": "935362", "revid": "1605525", "url": "https://it.wikipedia.org/wiki?curid=935362", "title": "Aleksandr Nikolaevi\u010d Afanas'ev", "text": "\u00c8 il pi\u00f9 famoso dei folcloristi russi dell'Ottocento.\nBiografia.\nNacque l'11 luglio 1826. Suo padre era un piccolo impiegato che pass\u00f2 la vita lavorando negli uffici di due localit\u00e0 di second'ordine della gubernija di Vorone\u017e. Piccolo autodidatta provinciale, volle far studiare suo figlio, affidandolo a maestri e popi d'una rozzezza tanto caratteristica da farci pensare che Afanas'ev si ricordasse pi\u00f9 tardi di questi suoi anni giovanili quando trascrisse con tanto gusto quei racconti del popolo che contenevano elementi satirici sulle scuole, sulle chiese e in genere sul piccolo mondo burocratico delle cittadine di provincia. \nA Mosca si iscrisse alla facolt\u00e0 di legge, ma si appassion\u00f2 a tutti i vari aspetti, storici, letterari e non soltanto giuridici, della intensa vita intellettuale della vecchia capitale che dava allora i pi\u00f9 visibili frutti degli anni '40 e approfondiva in tutte le direzioni il dialogo tra occidentalisti e slavofili, tra romantici hegeliani e nuovi illuministi. Gli storici Granovskij e Solov'\u00ebv, i giuristi Redkin e Kavelin, e soprattutto il glottologo, storico della religione e dell'arte F. I. Buslaev diedero ognuno ad Afanas'ev un incoraggiamento, un modello, un indirizzo. Forte fu su di lui l'impronta della scuola storico-giuridica che stava allora gettando le basi della moderna concezione dell'evoluzione dello stato russo. Ma pi\u00f9 forte l'incitamento, dategli da Buslaev, a guardare alla lingua, alla sua struttura per ritrovarvi la chiave della storia e della coscienza popolare.\nNel 1849 Afanas'ev trov\u00f2 il lavoro che gli si confaceva. Funzionario dell'Archivio centrale del Ministero degli Esteri, pot\u00e9 dedicarsi con passione alla pubblicazione di antiche carte e, insieme, godere di molto tempo libero. Scrisse cos\u00ec di storia della letteratura russa, di bibliografia; articoli minuti e precisi che dimostrano una tempra di ricercatore e studioso, ma che non hanno nulla di geniale. Tutto il calore dell'animo suo e la genialit\u00e0 del suo spirito si concentrava su un compito nuovo e appassionante: raccogliere, pubblicare e interpretare i racconti del popolo russo.\nDiede mano al lavoro appena terminata l'universit\u00e0. Trov\u00f2 un vasto materiale gi\u00e0 trascritto dal celebre lessicografo Dal', altro se ne procur\u00f2 egli stesso dalla viva voce dei contadini, n\u00e9 mai si stanc\u00f2 di raffrontare tutto quanto riusc\u00ec cos\u00ec a mettere insieme. Quando cominci\u00f2 a pubblicare le sue raccolte non esisteva in Russia che qualche modesto tentativo di offrire una raccolta di racconti popolari, come quello di I. P. Sacharov, pubblicato nel 1841. Un minimo di pratica filologica bastava a scoprire che si trattava di compilazioni senza alcun valore artistico o scientifico. \u00c8 facile perci\u00f2 comprendere l'eco profonda che accompagn\u00f2 la pubblicazione di Afanas'ev, scaglionata per un periodo di nove anni, dal 1855 al 1864, in otto volumetti. Per la prima volta si poterono leggere nel loro assieme, in una versione fedele e vivace, quelle favole che per secoli avevano accompagnato la vita dei contadini, che le balie avevano raccontato ai giovani figli dei signori, che erano state stampate talvolta su fogli volanti che i muziki si erano comperati al mercato, ma che solo l'animo e la cultura romantica di Afanas'ev portavano ora alla luce della letteratura russa. N\u00e9 l'eco doveva pi\u00f9 smorzarsi nel secolo che oramai \u00e8 passato dai primi tentativi di Afanas'ev per pubblicare la sua raccolta. Dalle discussioni scientifiche allora suscitate nelle riviste come il \"Sovremennik\" (\"Il Contemporaneo\") ai musicisti russi e infine alla visibile impronta che queste favole hanno lasciato nel mondo poetico di Esenin, il riecheggiamento \u00e8 stato vario e continuo.\nSeguendo le tracce dei fratelli Grimm - di cui egli studi\u00f2 le opere con particolare attenzione - anche Afanas'ev cerc\u00f2 di penetrare fino al significato primitivo, religioso e mitologico delle favole che aveva raccolto. In una sua opera altrettanto fantastica quanto mirabile per larghezza di conoscenze e per acute singole intuizioni, egli cerc\u00f2 di ricostruire le \"concezioni poetiche degli slavi sulla natura\" e di studiare tutti quegli elementi dei racconti popolari che potevano essere interpretati come trasposizioni dei fenomeni della natura, sole, stelle, pioggia, acqua e tempesta. Tutta la sua concezione, che egli derivava dal romanticismo tedesco, \u00e8 stata giustamente criticata ed \u00e8 ormai un curioso documento della cultura europea del secolo scorso. Ma questa continua ricerca di una primitiva rivelazione nei racconti l'aveva portato a considerare e a valutare ogni parola, ogni frase, ogni inflessione di questi racconti. Preziosi essi divennero passando per le sue mani e preziosi sono ancor oggi quando tutto un secolo di lavoro ha ormai trasformato le nostre idee sul folclore, sul suo significato e anche sul modo di raccogliere il materiale stesso.\nTutta la sua vita si riassunse cos\u00ec in questa sua opera. Fino alla morte, avvenuta nel 1871, Afanas'ev si dedic\u00f2 esclusivamente allo studio della vita popolare. Ci\u00f2 non gli imped\u00ec di subire il contraccolpo delle persecuzioni politiche iniziate contro gli elementi radicali nel 1862. Per essersi incontrato con quel Kel'siev che cercava di prender contatti con il mondo dei raskol'niki, delle s\u00e8tte religiose, per introdurvi le idee di Herzen, anche Afanas'ev fu obbligato ad abbandonare il suo posto all'Archivio del Ministero degli Esteri e gli si proib\u00ec in futuro di occupare un qualsiasi impiego statale. L'ultima decade della sua vita egli la trascorse dedicandosi a preparare e pubblicare una sempre migliore edizione dei suoi racconti e ad altri lavori letterari. La sua fama era ormai assicurata ed egli era diventato una figura rappresentativa di quel periodo che vide la spinta romantica trasfondersi nella speranza delle grandi riforme e l'amore per il linguaggio del popolo diventare alimento del nascente movimento democratico.\nNel 1860 Afanas'ev comp\u00ec un viaggio in Germania, Svizzera e Italia. Quest'ultima venne visitata nel periodo del risorgimento, e il suo epistolario testimonia della simpatia con cui egli osservava gli avvenimenti italiani di quel periodo: la liberazione dello Stato Italiano dai domini dall'Austria, ed alla spedizione avviata da Garibaldi conclusasi con l'incontro del Re Vittorio Emanuele II."}
{"id": "935363", "revid": "16953", "url": "https://it.wikipedia.org/wiki?curid=935363", "title": "DNA codificante", "text": ""}
{"id": "935364", "revid": "486946", "url": "https://it.wikipedia.org/wiki?curid=935364", "title": "Lacio Drom", "text": ""}
{"id": "935366", "revid": "1862310", "url": "https://it.wikipedia.org/wiki?curid=935366", "title": "Rappresentazione architettonica", "text": "La rappresentazione architettonica \u00e8 il metodo con cui \u00e8 possibile raffigurare un'opera edilizia, sia essa esistente e quindi rilevandola, sia in fase progettuale prevedendo diversi elaborati di progetto. Rappresentare un'architettura (dal senso etimologico del termine lat. \"repraesentare\", comp. di \"praesentare\", 'presentare')\" \"\u00e8 un'operazione di sintesi, che per\u00f2 esprime la volont\u00e0 di trasmettere una profonda conoscenza del manufatto architettonico, ovvero di un elemento architettonico.\nDescrizione.\nEssendo un'opera d'architettura una struttura complessa e articolata sulle tre dimensioni spaziali in larga scala, a differenza di altre forme artistiche quali per esempio la pittura e la scultura, non si presenta in maniera \"completa\" allo spettatore: per esempio un dipinto \u00e8 fatto per essere visto standogli di fronte, una scultura pu\u00f2 prevedere di girarci intorno, ma di un'architettura si possono avere solo delle impressioni parziali dell'insieme (ad esempio solo la facciata di un edificio, solo una stanza per volta, solo una veduta aerea) e solo con uno sforzo intellettivo possiamo valutare l'insieme di un complesso architettonico.\nLe soluzioni di rappresentazione architettonica, siano esse fatte a mano o al computer, comprendono:\nEsistono vari metodi per fornire una rappresentazione semplificata di un edificio, uno di questi \u00e8 quello di creare un modello tridimensionale in scala, anche se in genere sono pi\u00f9 diffuse le rappresentazioni grafiche, che tramite segni convenzionali semplificano realt\u00e0 architettoniche e urbanistiche. Attraverso la scelta di rappresentazioni che privilegiano taluni aspetti rispetto ad altri, si ha una vera e propria \"operazione di conoscenza\", pi\u00f9 che una semplice raffigurazione dell'oggetto. Grazie all'uso delle proiezioni ortogonali, applicando delle convenzioni di rappresentazione, \u00e8 possibile rappresentare qualsiasi oggetto dello spazio in un piano (il foglio), in modo oggettivo e accurato.\nTra le principali rappresentazioni architettoniche vi sono:\nMischiando queste categoria possiamo trovare altre soluzioni grafiche:"}
{"id": "935367", "revid": "125611372", "url": "https://it.wikipedia.org/wiki?curid=935367", "title": "Scorpion (Mortal Kombat)", "text": "Scorpion \u00e8 un personaggio immaginario della serie di videogiochi \"Mortal Kombat\".\nCaratteristiche.\nScorpion, pseudonimo di Hanzo Hasashi (nome confermato in \"Mortal Kombat X\"), \u00e8 un non-morto errante che conduce la propria esistenza divorato dall'ira e tormentato dal dolore; Scorpion mor\u00ec a causa del Sub-zero originale, per poi venire resuscitato dallo stregone Quan-chi che, in cambio di una nuova vita, gli chiese di essere il suo fidato e fedele servitore. Scorpion per\u00f2 voleva soprattutto vendicarsi di Sub-zero e alla fine ci riusc\u00ec, uccidendo il suo arci-nemico. Il fratello minore di Sub-Zero per\u00f2 assunse le vesti e il nome del fratello maggiore, e giur\u00f2 vendetta nei confronti di Scorpion. Essendo stato oggetto di molte macchinazioni e cospirazioni, Scorpion non ha alleati e diffida di chiunque si presenti come tale.\nEgli \u00e8 un ninja e la sua abilit\u00e0 particolare \u00e8 l'utilizzo del kunai, con il quale afferra oppure uccide gli avversari; l'arma spesso brandita da Scorpion \u00e8 una katana, la \"Mugai Ryu\".\nI tratti distintivi del personaggio sono gli indumenti da ninja di colore oro e nero; esteriormente appare un giovane uomo dalla statura media, la carnagione media e occhi senza pupille, ed \u00e8 ignoto se abbia capelli e di che colore. Sotto questo aspetto si cela un corpo ormai scheletrito, con un teschio avvolto dalle fiamme.\nIn \"Mortal Kombat X\", Scorpion viene liberato dalla magia di Quan-Chi e appare come un uomo giovane, con caratteristiche orientali, barbuto e con la coda di cavallo. In \"Mortal Kombat 11\", egli mantiene pressappoco le stesse caratteristiche.\nStoria.\nA capo tra gli eventi di \"Mortal Kombat\" (1992), \"Mortal Kombat II\" e \"Ultimate Mortal Kombat 3\".\nNato in un piccolo villaggio del Giappone come Hanzo Hasashi, Scorpion era il capo del clan ninja Shirai Ryu. Prima del torneo del primo \"Mortal Kombat\" (1992), era stato assassinato da Bi-Han, l'originale Sub-Zero, esponente del clan ninja Lin Kuei, da tempo immemorabile avversario dello Shirai Ryu. Scorpion resuscita nel Regno Occulto (Netherrealm), dove apprende di non essere pi\u00f9 un umano e, quando torna nel Regno della Terra (Earthrealm), scopre che anche la sua famiglia e il suo clan sono stati trucidati; immediatamente pensa che il responsabile della loro morte sia Sub-Zero e comincia cos\u00ec a dargli un'efferata caccia. Alla fine del primo \"Mortal Kombat\" riesce a uccidere il suo rivale. In seguito viene a sapere che Sub-Zero parteciper\u00e0 anche al secondo torneo indetto da Shao Kahn nel Regno Esterno (Outworld), cos\u00ec decide di partecipare anche lui per fare chiarezza, ma capisce che non \u00e8 lo stesso Sub-Zero quando lo vede risparmiare un guerriero sconfitto. Una volta scoperto che il nuovo Sub-Zero \u00e8 Kuai Liang, fratello minore di Bi-Han, Scorpion si sente in colpa per aver privato il giovane Lin Kuei della sua famiglia e, per fare ammenda, decide di vegliare sul nuovo Sub-Zero come suo protettore. Infatti, quando Shao Kahn invade il Regno della Terra, inizialmente Scorpion accetta di far parte del suo esercito ma decide di tradirlo quando scopre che Sub-Zero \u00e8 tra i guerrieri della fazione opposta.\n\"Mortal Kombat 4\".\nDurante l'invasione di Shinnok, signore del Regno Occulto, Scorpion diventa il secondo comandante delle sue armate; inoltre Quan Chi gli rivela che a uccidere la sua famiglia \u00e8 stato proprio il giovane Sub-Zero. Scorpion allora rompe la sua promessa e, poco dopo la caduta del Dio Anziano, attacca il giovane Lin Kuei. Subito dopo per\u00f2 Scorpion scopre che era lo stesso Quan Chi l'artefice della distruzione del suo clan e della sua famiglia: i due si affrontano e Quan Chi sembra inizialmente avere la meglio, poich\u00e9 esilia il nemico nell'ultimo girone infernale del Regno Occulto; ma, proprio all'ultimo istante, Scorpion afferra lo stregone per i piedi e lo trascina con s\u00e9 nelle viscere del Regno Occulto.\n' e '.\nScorpion insegue Quan Chi per tutto l'inferno, ma ne perde le tracce, e viene poi a sapere che lo stregone si \u00e8 alleato con Shang Tsung formando l'Alleanza Mortale. Scorpion fugge dal Regno Occulto e decide di trovare ed uccidere Quan Chi ma, arrivato al Vortice delle Anime (Soulnado), viene attaccato dai due oni del Regno Occulto, Drahmin e Moloch venuti a catturare i due fuggiaschi; questi, non potendo sconfiggere Scorpion, lo gettano nel Vortice delle Anime, la cui purezza distrugge il corpo infernale di Scorpion. Viene tratto in salvo dagli dei Anziani e trasformato nel loro campione per aiutarli nella lotta contro il redivivo Onaga; come ricompensa per quando riuscir\u00e0 ad uccidere il re dragone, Scorpion chiede in cambio la resurrezione del suo clan.\nSi scopre che gli Dei Anziani hanno fatto tornare in vita i membri dello Shirai Ryu, ma come zombi: questo perch\u00e9, probabilmente, Shujinko ha ucciso Onaga anticipando Scorpion il quale, tecnicamente, ha fallito la sua missione. Scorpion allora giura vendetta contro gli Dei Anziani e viene successivamente arruolato da Daegon per uccidere il fratello Taven. Scorpion accetta, nella speranza che Taven non riesca a impedire l'Armageddon, che causer\u00e0 la morte degli Dei Anziani, ma anche questa impresa fallisce. Nel suo epilogo, egli sconfigge Blaze e fa ritornare in vita suo figlio, sua moglie ed il suo clan. Ma, all'improvviso, compare Quan Chi che rapisce suo figlio e lo porta nel Regno Occulto con un portale. Scorpion dice al clan che non avr\u00e0 riposo finch\u00e9 non ritroveranno suo figlio ed uccideranno Quan Chi.\n\"Mortal Kombat\" (2011).\nNella storia di \"Mortal Kombat\" (2011), ambientata nella nuova timeline, cambiano le origini di Scorpion che in questa versione dei fatti \u00e8 stato resuscitato da Quan Chi, probabilmente in cambio dei suoi servigi. Il ninja spettrale cerca vendetta nei confronti di Bi-Han/Sub-Zero, colpevole di averlo ucciso e di aver distrutto il clan degli Shirai Ryu. Al torneo di Shang Tsung, Scorpion sconfigge Kung Lao e Nightwolf; successivamente Raiden, che ha visto nel futuro quali conseguenze porterebbe la morte di Sub-Zero, convince Scorpion a non ucciderlo e per alleviare la sua sofferenza gli promette che chieder\u00e0 agli Dei Anziani di resuscitare il suo clan. Scorpion decide di mantenere la promessa ma finisce invischiato in uno scontro con altri due Lin Kuei, Cyrax e Sektor, per poi affrontare lo stesso Sub-Zero che lo aveva precedentemente schernito. Lo scontro tra i due avviene nel Regno Occulto dove Scoprion, inizialmente \u00e8 disposto a risparmiare la vita del rivale, fino a che Quan Chi gli mostra, tramite delle visioni, cosa ha fatto il Lin Kuei al suo clan (anche se in realt\u00e0 le visioni sono false). Cos\u00ec Scorpion, accecato dalla rabbia, si sfila la maschera e, mostrando il teschio avvolto dalle fiamme, lo attacca fino a renderlo solo polvere, in seguito riappare con il teschio di Bi-Han in mano. Successivamente compare, insieme a Quan Chi, come uno degli ultimi avversari di Liu Kang durante il torneo e viene sconfitto dal giovane shaolin. Apparir\u00e0 nel secondo torneo evocato da Quan Chi per affrontare Kuai Linag, il secondo Sub-Zero ma verr\u00e0 sconfitto; inoltre a differenza dei giochi precedenti, non sembra provare alcuna empatia per il suo avversario. Rimane poi assente per quasi met\u00e0 della modalit\u00e0 storia, per poi ricomparire solo alla fine del gioco quando Raiden visita il Regno Occulto per negoziare con Quan Chi, e viene sconfitto dal Dio del Tuono, che gli rinfaccia i suoi errori.\nNel suo finale, Scorpion sconfigge Shao Kahn e torna nel luogo in cui sorgeva il suo clan. Qui, le anime della sua gente gli indicano il vero responsabile della loro morte e tornato nel Netherrealm trascinano al suo cospetto nientemeno che Quan Chi (e nella modalit\u00e0 storia Sub-Zero prima di morire dir\u00e0 che quello nelle visioni non era lui). Furibondo, Scorpion lo uccide senza piet\u00e0 portando cos\u00ec a termine la sua vendetta.\n\"Mortal Kombat X\".\nDurante l'invasione del Regno Occulto, due anni dopo gli eventi del gioco precedente, Scorpion \u00e8 ancora al servizio di Quan Chi e Shinnok, insieme ai guerrieri deceduti nel precedente capitolo (ritornati in vita come Revenant). All'inizio del gioco insieme al revenant Sub-Zero attacca l'elicottero delle forze speciali su cui viaggiano Sonya Blade, Johnny Cage e Kenshi, ma viene in seguito sconfitto dall'attore. Raiden e i suoi alleati riescono a impedire l'ascesa del dio caduto imprigionandolo nel suo amuleto e poco dopo Johnny e Sonya inseguono Quan Chi nella sua fortezza. Mentre Scorpion viene sconfitto da Sonya, Cage viene ferito mortalmente dal revenant Jax. Lo stregone intende quindi trasformare anch'egli in uno spettro a suo servizio, ma Raiden, aiutato da Sonya Blade che sconfigge il malefico stregone, riesce ad invertire l'incantesimo; l'onda d'urto generatasi in quel momento rigenera i corpi di Scorpion, Sub-Zero e Jax, riportandoli in vita. In questa scena (cos\u00ec come in alcuni dialoghi del gioco successivo), viene erroneamente identificato come un revenant anche se tecnicamente \u00e8 uno spettro (\"spectre\" in originale).\nHanzo Hasashi, finalmente libero (e mantenendo comunque il potere del fuoco), abbandona per sempre il nome di Scorpion e ricostruisce il clan degli Shirai Ryu, grazie anche all'aiuto di Kenshi, che gli affida suo figlio Takehashi Takeda per essere addestrato. Su invito di Kuai Liang, ora Gran Maestro del Lin Kuei, si reca in visita nel suo tempio per stipulare un accordo di pace. Subisce un'imboscata dalla sua allieva Frost, e Hanzo, credendo che il Lin Kuei sia ancora senza onore, attacca Sub-Zero. Ma dopo averlo sconfitto, si scopre che Kuai Lang non l'aveva attirato apposta in un'imboscata, ma era semplicemente un attacco (anche di rabbia e di gelosia) da parte di Frost. A confermare ci\u00f2, Sub-Zero congela Frost proprio quando l'allieva stava attaccando Hanzo alle spalle. Sub-Zero racconta come abbia distrutto Sektor e i suoi cyber ninja e di come abbia scoperto, tramite i dati in memoria di quest'ultimo, che fu Quan Chi a distruggere lo Shirai Ryu. Il Gran Maestro infatti, chiese come pagamento lo sterminio del clan di Scorpion per il recupero della mappa del tempio degli elementi da parte di Bi-Han, il primo Sub-Zero. I due ninja, quindi, decidono di mettere da parte le divergenze loro e dei loro rispettivi clan, e di lavorare insieme per proteggere la terra e servire il bene. Ma adesso il sentimento di vendetta di Hanzo \u00e8 troppo forte.\nQuando Jax Briggs sconfigge le guardie del corpo di Quan Chi e lo cattura, Hanzo arriva alla base delle Forze Speciali dove si trova lo stregone. Egli sconfigge Sonya e Johnny, che tentano di impedirgli di prendere Quan Chi. Hanzo lo prende, gli rinfaccia la morte della sua famiglia, la sua vendetta deviata e l'estinzione del suo clan, e dopo averlo umiliato, viene raggiunto da D'Vorah; nonostante questa lo ferisca, egli riesce comunque ad uccidere Quan Chi decapitandolo. Questo gesto avventato non solo fa sfumare ogni possibilit\u00e0 di riportare in vita Liu Kang e gli altri guerrieri morti nella guerra contro Shao Kahn, ma, inconsapevolmente, ha anche permesso allo stregone di liberare Shinnok dall'amuleto prima di esalare l'ultimo respiro. Shinnok, ritornato libero, mette fuori gioco tutti i presenti, compreso Scorpion, senza alcuna difficolt\u00e0, per poi dirigersi, insieme ai suoi guerrieri revenant (tra cui Liu Kang, Kitana, Kung Lao, e Sindel) al Tempio del Cielo, dove si trova Raiden e anche il Jinsei.\nNel finale arcade, troviamo Hanzo intento a darsi la morte tramite harakiri, distrutto dal senso di colpa per il ruolo avuto nel ritorno di Shinnok. La sua sete di vendetta infatti aveva quasi portato la terra alla distruzione. Tuttavia Raiden ferma la sua mano, proponendogli un'alternativa pi\u00f9 costruttiva. Infonde nel ninja una piccola parte dell'energia del Jinsei, collegandolo ad esso. Scorpion e il suo clan, d'ora in avanti, avranno il compito di proteggere il Jinsei e la Terra per sempre.\n\"Mortal Kombat 11\".\nIl Maestro Hanzo Hasashi combatte in prima linea con Sub-Zero per difendere il Regno della Terra dalla minaccia di Kronika. Tuttavia quest'ultima arruola fra le sue file uno Scorpion proveniente dal passato, ancora sotto forma di spettro, al quale promette la resurrezione del vecchio Shirai Ryu, nonch\u00e9 di sua moglie e suo figlio. Lo Scorpion passato compare per la prima volta assieme al revenant di Jade nell'Accademia Wu Shi degli Shaolin, dove viene sconfitto dalle controparti passate di Liu Kang e Kung Lao ed \u00e8 costretto a risparmiarli dato che uccidendoli, cancellerebbe anche le loro versioni revenant al servizio di Kronika. Nel frattempo Hanzo aiuta Kuai Liang a smantellare una vecchia fabbrica di Lin Keui Cibernetici, riattivata dal Sektor del passato, che intende fornire a Kronika un esercito di cyborg. Durante la missione i due maestri si ritrovano ad affrontare altri alleati di Kronika, tra cui la vendicativa Frost (ora anche lei in parte cyborg), il redivivo Bi-Han, e Cyrax, che verr\u00e0 in seguito liberato e li aiuter\u00e0 a distruggere la fabbrica.\nSuccessivamente, Hanzo offrir\u00e0 al Raiden passato e agli altri eroi ospitalit\u00e0 presso i Giardini di Fuoco del suo clan. Hanzo e Kaui Liang vengono mandati nel Regno Occulto a reclutare il traghettatore Kharon, affinch\u00e9 li aiuti a raggiungere l'isola di Kronika. Mentre Sub-Zero fa ritorno da Raiden, Hanzo sconfigge D'Vorah, che stava torturando Kharon e in seguito \u00e8 costretto ad affrontare il suo io passato. Alla fine Hanzo convince il giovane Scorpion a non farsi guidare dalla vendetta e ad unirsi ai Guerrieri della Terra. Proprio in quel momento, per\u00f2, il Gran Maestro viene ucciso da D'Vorah, morendo fra le braccia di Scorpion, che gli giura di unirsi a Raiden per fermare Kronika. Scoprion si reca allora ai Giardini di Fuoco dove si ritrova costretto ad affrontare prima Sub-Zero e poi Raiden, che lo ritengono responsabile della morte di Hanzo. L'intervento di Liu Kang far\u00e0 realizzare a Raiden come Kronika li abbia sempre manipolati e lo Scorpion passato viene infine accettato nel gruppo degli eroi; parteciper\u00e0 alla battaglia finale combattendo al fianco di Kuai Liang.\nNell'espansione DLC Aftermath, lo scontro tra lo Scorpion Passato e Sub-Zero viene interrotto da Shang Tsung e Fujin, fratello di Raiden. I due, insieme al Nightwolf passato, sono stati mandati indietro nel tempo da Liu Kang, il quale ha effettivamente sconfitto Kronika distruggendo per\u00f2 la sua corona, essenziale per creare una Nuova Era. Kuai Liang non si fida di Shang Tsung, pertanto i due ninja mettono da parte le divergenze per fermarlo ma vengono entrambi sconfitti da Fujin. Anche in questo caso, lo Scorpion passato si unisce al gruppo di Raiden ma stranamente non lo si vede durante la battaglia finale. Come per gli altri personaggi, indipendentemente dalla vittoria di Liu Kang o Shang Tsung nel finale, il destino di Scorpion nella Nuova Era \u00e8 ignoto.\nPopolarit\u00e0.\nScorpion considerato da molti il personaggio pi\u00f9 iconico e amato della serie \"Mortal Kombat\", e il suo simbolo stesso. Inoltre, secondo alcuni sondaggi in rete, Scorpion \u00e8 il personaggio preferito e pi\u00f9 amato del gioco da uno degli sviluppatori (Ed Boon) e dalla maggior parte degli utenti del gioco; il suo personaggio \u00e8 stato molto oggetto anche di merchandising (statuette, fumetti ecc.), in particolare nella \"Kollector's Edition\" di \"Mortal Kombat X\".\nNonostante la rivalit\u00e0 fra Scorpion e il suo acerrimo nemico Sub-Zero sia andata scemando, nell'immaginario collettivo i due personaggi vengono sempre definiti come due estremi, due poli contrapposti nel mondo di gioco, e ci\u00f2 viene sottolineato anche dai poteri dei personaggi (fuoco e ghiaccio), che nella stessa natura sono contrapposti."}
{"id": "935372", "revid": "143766", "url": "https://it.wikipedia.org/wiki?curid=935372", "title": "Personaggi di Doom Patrol", "text": "La Doom Patrol ha una singolare galleria di personaggi comprimari, principalmente creata durante il ciclo di storie sceneggiate da Grant Morrison.\nCiclo di Grant Morrison.\nAlleati.\nGli alleati della \"Doom Patrol\" inseriti da Grant Morrison possono essere personaggi insoliti quanto i suoi avversari.\nAvversari.\nDurante l'arco narrativo di Grant Morrison alla serie a fumetti \"Doom Patrol\" appaiono alcuni avversari estremamente insoliti e stravaganti, anche per gli standard eccentrici della \"Doom Patrol\".\nCaratteristiche comuni di alcuni avversari.\nAlcuni di questi avversari (Orqwith, Red Jack, Culto del Libro Non Scritto) sembrano decisamente legati a questa domanda. Il Culto del Libro Non Scritto arriva a voler cancellare il problema. \nAltri, come la Confraternita del Dada, sembrano a conoscenza del problema, ma la loro visione dell'universo \u00e8 molto pi\u00f9 variopinta. \nAltri ancora, come il Cervello o come il Cacciatore di Barbe, sono totalmente alieni da questo specifico problema.\nGiochi di parole.\nAlcuni dei nomi sono giochi di parole (difficili da riportare in italiano): ad esempio, \"\"Dry Bachelors\" pu\u00f2 tradursi come \"scapoli astemi\", \"scapoli cinici\" o \"scapoli rinsecchiti\"\" (con riferimento all'aspetto dei suddetti personaggi, composti di scaglie di pelle). Altri nomi sono riferimenti a quadri, libri, filastrocche, canzoni e complessi musicali."}
{"id": "935374", "revid": "465169", "url": "https://it.wikipedia.org/wiki?curid=935374", "title": "La ballata dell'amore cieco", "text": "La ballata dell'amore cieco \u00e8 una canzone scritta da Fabrizio De Andr\u00e9.\nEdizioni.\nLa canzone fu incisa e pubblicata per la prima volta da Marzia Ubaldi per la Karim poco prima della versione cantata dall'autore stesso del brano, Fabrizio De Andr\u00e9 (infatti il disco della cantante ha come numero di catalogo KN 211, mentre quello del cantautore ha KN 214).\nPoco dopo, la canzone fu pubblicata da De Andr\u00e9 come singolo nel dicembre del 1966, come lato B del 45 giri La canzone dell'amore perduto/La ballata dell'amore cieco (o della vanit\u00e0)\"\": nello stesso anno fu inserita nell'album \"Tutto Fabrizio De Andr\u00e9. \"Una seconda registrazione di De Andr\u00e9 fu inclusa nell'album Canzoni del 1974.\nIl brano \u00e8 contenuto anche nell'album \"Forza Francesco!\" di Francesco Baccini, mentre due versioni live sono contenute nei doppi album La notte non dormo mai - Live on tour 2002 e Faber, amico fragile.\nContenuto e ispirazione.\nIl brano narra la tragica storia di un \"\u00abuomo onesto, un uomo probo\u00bb\" che si innamora follemente di una \"femme fatale\" di chiara ispirazione baudelairiana, la quale per\u00f2 non ricambia il sentimento e, come prova d'amore, gli impone prima di uccidere la madre portandole il suo cuore, poi di tagliarsi le vene dei polsi e quindi di morire. Tuttavia la donna, quando si accorge che il poveretto muore felice, \u00e8 presa da sconcerto. Il suo vanitoso atteggiamento di superiorit\u00e0 le si rivolge contro, in quanto, mentre lui spira contento e innamorato, a lei non resta nulla: \"\u00abnon il suo amore, non il suo bene, ma solo il sangue secco delle sue vene\u00bb\". Con questa conclusione De Andr\u00e9 esce dal canone letterario, mostrando anche la fragilit\u00e0 umana del personaggio violento.\nIl contenuto drammatico del testo e le scene forti contrastano con irriverenza con l'allegro ritmo swing della musica, richiamato dal \"\u00abtra-la-la-lalla, tra-la-la-leru\u00bb\", degno di una gioiosa filastrocca.\nIl soggetto del brano \u00e8 ripreso dalla poesia \"Cuore di mamma\" del poeta francese Jean Richepin."}
{"id": "935376", "revid": "80598", "url": "https://it.wikipedia.org/wiki?curid=935376", "title": "Per i tuoi larghi occhi", "text": ""}
{"id": "935378", "revid": "287204", "url": "https://it.wikipedia.org/wiki?curid=935378", "title": "San Cristoforo (attribuito al Tintoretto)", "text": "Il San Cristoforo \u00e8 un dipinto attribuito al Tintoretto o a suo figlio, Domenico Robusti, e custodito nel Museo d'Arte Sacra San Martino, ad Alzano Lombardo, in provincia di Bergamo."}
{"id": "935381", "revid": "80598", "url": "https://it.wikipedia.org/wiki?curid=935381", "title": "Il fannullone", "text": ""}
{"id": "935382", "revid": "2127564", "url": "https://it.wikipedia.org/wiki?curid=935382", "title": "Barbara Morgan", "text": "Morgan \u00e8 nata nella California, \u00e8 sposata con Clay Morgan ed ha due figli.\nStudi.\nNel 1973 ha conseguito un bachelor of arts in biologia umana presso l'Universit\u00e0 di Stanford. Nel 1974 ha ottenuto la qualifica di insegnante presso la Notre Dame de Namur University di Belmont (California).\nInsegnamento.\nMorgan ha iniziato la sua carriera di insegnante nel 1974 ad Arlee nel Montana, dove insegnava lettura di recupero e matematica. Dal 1975 al 1978 ha insegnato le stesse materie a McCall nell'Idaho. Fra il 1978 ed il 1979 ha insegnato inglese e scienze a Quito (nell'Ecuador), poi, fino al 1998, ha insegnato nuovamente nell'Idaho.\nEsperienza alla NASA.\nIl 19 luglio 1985 \u00e8 stata selezionata dalla NASA nel progetto \"Teacher in Space\". Tra il settembre del 1985 ed il gennaio del 1986 Morgan ha seguito l'addestramento al Johnson Space Center di Houston insieme con Christa McAuliffe e l'equipaggio della missione STS-51-L dello Shuttle Challenger. Dopo il disastro del Challenger Morgan ha parlato alle organizzazioni per l'insegnamento attraverso gli Stati Uniti. Alla fine del 1986 \u00e8 tornata nell'Idaho ad insegnare.\nNel gennaio del 1998 \u00e8 stata selezionata dalla NASA come prima insegnante astronauta. Dopo due anni di addestramento e valutazioni le sono stati assegnati dei compiti tecnici all\"'Astronaut Office Space Station Operations Branch\". Recentemente ha lavorato come \"capsule communicator\" agli equipaggi in orbita al centro di controllo della missione di Houston.\nHa partecipato alla missione STS-118 dello Shuttle nell'estate del 2007 il cui scopo era l'assemblaggio della Stazione Spaziale Internazionale. Durante la missione Morgan ha tenuto delle lezioni dallo spazio cos\u00ec come avrebbe dovuto fare McAuliffe pi\u00f9 di vent'anni prima."}
{"id": "935383", "revid": "287204", "url": "https://it.wikipedia.org/wiki?curid=935383", "title": "Mezzi-orchi", "text": "I mezzi-orchi sono creature di Arda, l'universo immaginario fantasy creato dallo scrittore inglese J.R.R. Tolkien. Essi compaiono ne \"Il Signore degli Anelli\", dove appaiono come Uomini di dimensioni naturali, tuttavia sfigurati da un volto piuttosto simile a quello di un Orco.\nNascita.\nNei romanzi si accenna al fatto che Saruman abbia mischiato il sangue di Orchi con quello di Uomini; da questi incroci possono aver avuto origine sia gli Uruk-hai sia i mezzi-orchi. Erano uomini forzuti con occhi di lince e perfidi.\nStoria.\nNe \"La Compagnia dell'Anello\" compare un solo mezzo-orco: gli Hobbit e Aragorn ne incontrano uno nella locanda di Brea, ma solo in seguito scoprono la sua vera identit\u00e0, pur sospettando di lui fin dall'inizio; non riescono tuttavia a capire se lavori per conto di Saruman o per i Nazg\u00fbl.\nNe \"Le due torri\", invece, i mezzi-orchi vengono avvistati da Merry e Pipino mentre attendono con gli Ent la partenza dell'esercito nemico per poter assalire Isengard; dunque questi mezzi-orchi lottano con i Dunlandiani e gli Uruk-hai al Fosso di Helm.\nInfine, ne \"Il ritorno del re\" essi compaiono in un ruolo pi\u00f9 importante: per conto del loro padrone Saruman essi hanno devastato la Contea e sottomesso gli Hobbit. Ma il ritorno di Frodo e dei suoi tre compagni ridesta la comunit\u00e0 hobbit, spingendola a ribellarsi. Dopo alcune scaramucce, i mezzi-orchi assalgono in massa gli Hobbit a Lungacque, ma vengono sconfitti e il loro capo ucciso. Anche Saruman, poco pi\u00f9 tardi, finisce la sua esistenza nella Terra di Mezzo a causa del tradimento del suo servo, Grima Vermilinguo.\nScomparsa.\nLa maggior parte dei mezzi-orchi morirono nella battaglia del Trombatorrione, davanti alle mura della fortezza. Quelli che sopravvissero continuarono a seguire Saruman fino alla sua morte."}
{"id": "935384", "revid": "1015", "url": "https://it.wikipedia.org/wiki?curid=935384", "title": "Hapa", "text": "Hapa, nella lingua hawaiiana ha come significati letterali: porzione, frammento, parte, frazione, lotto, quota, rata; essere una parte, qualcosa di ridotto.\nIl vocabolo trae origine da un prestito dal termine inglese \"\"half\" (met\u00e0).\nComunque il suo significato \u00e8 stato esteso a \"half-caste\" (mezza-casta) o \"mixed descent\"\" (discendenza mista).\nQuesto \u00e8 l'unico significato del termine nel creolo hawaiiano parlato da molti abitanti delle Hawaii.\nSpesso il termine viene usato per significare \"parte bianca\", ed \u00e8 l'abbreviazione di \"\"hapa haole\".\nIl termine pu\u00f2 essere usato in congiunzione con altre classificazioni etniche e razziali per specificare una razza particolare o una commistione di etnie ( ad esempio \"hapa sepania\" per parte spagnola o \"hapa pukiki\" per parte portoghese ).\n\"Hapa-haole\" pu\u00f2 anche essere usato per descrivere qualcosa di ibrido: \"hapa hula\" \u00e8 un genere musicale delle Hawaii, con musica autoctona e testi spesso in inglese.\nLa parola \"hapa\"\" \u00e8 spesso usata per descrivere persone di origini asiatiche o delle isole del pacifico.\nViene usata nei paesi occidentali per descrivere i nuovi soggetti che stanno nascendo dalla rivoluzione informatica, i cosiddetti \"figli della rete\", del web, di Internet; individui, per lo pi\u00f9 giovani, che maturano una identit\u00e0 multiculturale, decontestualizzata rispetto ai luoghi in cui vivono, una grande trib\u00f9 che affonda radici in culture diverse."}
{"id": "935387", "revid": "599013", "url": "https://it.wikipedia.org/wiki?curid=935387", "title": "Zinov'ev", "text": ""}
{"id": "935389", "revid": "486946", "url": "https://it.wikipedia.org/wiki?curid=935389", "title": "Zinoviev", "text": ""}
{"id": "935390", "revid": "1833487", "url": "https://it.wikipedia.org/wiki?curid=935390", "title": "Eulalia di M\u00e9rida", "text": "Agiografia.\nSulla santa spagnola, nata a M\u00e9rida, la fonte principale \u00e8 il \"Peristephanon lib. III\" di Prudenzio. Le testimonianze successive si trovano in Isidoro, Fortunato, Gregorio di Tours, Aldelmo e nella \"Passio Eulaliae\", la quale probabilmente contiene qualche traccia degli atti del processo che pare fossero gi\u00e0 perduti al tempo di Prudenzio. Tutte quante dipendono dal racconto di Prudenzio che, dopo aver favorito la fioritura di leggende intorno alla piccola Eulalia, ha ispirato anche la poesia moderna di Federico Garc\u00eda Lorca.\nSecondo la tradizione, Eulalia venne nascosta in campagna dai genitori che volevano evitare che ella si autoconsegnasse in tribunale per proclamarsi cristiana. A nulla sarebbe valsa la premura dei suoi, giacch\u00e9 la piccola si sarebbe fatta guidare dalla \"luce di Cristo\" attraverso le tenebre della notte per sentieri inaccessibili, riuscendo a raggiungere il tribunale senza essere scoperta. Davanti al giudice si sarebbe cimentata in un'animata dissertazione contro il paganesimo e i persecutori dei Cristiani.\nIl suo rifiuto di compiere il gesto rituale di culto agli dei e il suo disprezzo contro il giudice e gli dei pagani ne decisero la condanna a morte. Alle torture Eulalia avrebbe resistito con forza sorprendente: nei segni dei colpi ricevuti ella avrebbe visto le testimonianze delle vittorie di Cristo. Quando venne data alle fiamme delle torce, ella si sarebbe lanciata senza esitazione ad inghiottire il fuoco per affrettare il suo trapasso verso la vita eterna. Dalla bocca della martire, secondo il mito, sarebbe fuoriuscita la sua anima in forma di colomba bianca. Il miracolo avrebbe messo in fuga i carnefici attoniti. Il corpo straziato di Eulalia, abbandonato in mezzo a una strada, venne ricoperto da un manto di neve come da un lenzuolo di lino, interpretato come un segno di onore da parte della divinit\u00e0.\nNon abbiamo indicazioni cronologiche certe sul suo martirio. Prudenzio nomina \"Maximianus\" e la \"Passio Eulaliae\" colloca il suo martirio sotto la dominazione di Diocleziano, ma la notizia non va accettata senza riserve. Bisogna infatti tenere in considerazione il fatto che quando non si conosceva la cronologia di un martirio la tendenza era quella di collocarlo agli inizi del 300 sotto Diocleziano di cui stretto collaboratore e complice spietato fu Massimiano, perch\u00e9 tale imperatore si macchi\u00f2 di quella che \u00e8 passata alla storia come la \"grande persecuzione\".\nMiracoli.\nA Pistoia il 10 dicembre del 1313, nel giorno della ricorrenza della festa di Sant'Eulalia, venne sventato l'assalto alle mura della citt\u00e0 portato dalla forze di Uguccione della Faggiola. Tale avvenimento fu considerato un miracolo, e la santa spagnola venne eretta a protettrice della citt\u00e0, compatrona con Sant'Agata."}
{"id": "935395", "revid": "40858", "url": "https://it.wikipedia.org/wiki?curid=935395", "title": "Land grid array", "text": ""}
{"id": "935396", "revid": "1429175", "url": "https://it.wikipedia.org/wiki?curid=935396", "title": "Marcello Argilli", "text": "Biografia.\nDopo la laurea in Giurisprudenza, molti viaggi e svariati lavori, si dedic\u00f2 alla letteratura giovanile, sperimentando tutte le forme di narrativa per ragazzi: soggetti di fumetti e di cartoni animati, oltre a sceneggiature di programmi televisivi come Giocagi\u00f2. Fu autore di numerosi romanzi di successo, tra i quali \"Vacanze col padre\", \"Marta quasi donna e Il mondo di Mal\u00f9\". \nIl suo libro pi\u00f9 conosciuto \u00e8 \"Ciao, Andrea\" del 1971. Assieme a Gianni Rodari redasse il famoso settimanale per ragazzi \"Il Pioniere\" della Associazione Pionieri d'Italia, e il \"Pioniere dell'Unit\u00e0\", dove cre\u00f2 il popolare personaggio Atomino, disegnato da Vinicio Berti. \nHa scritto e pubblicato tra il nel 1967 e il 1970 una serie di 21 racconti sulla rivista Pioniere Noi Donne."}
{"id": "935399", "revid": "1862310", "url": "https://it.wikipedia.org/wiki?curid=935399", "title": "Disegno architettonico", "text": "Il disegno architettonico \u00e8 un tipo di disegno tecnico utilizzato nella progettazione e nella rappresentazione di opere architettoniche. Figura esperta nel disegno architettonico \u00e8 l'architetto.\nI corsi di scienza della rappresentazione nelle facolt\u00e0 di architettura sono un insegnamento integrato in cui si studia il disegno, la geometria descrittiva e il rilievo architettonico.\nProgetto.\nIl progetto \u00e8 un processo teorico messo per iscritto nel quale si prefigurano metodologicamente tutti quei processi che porteranno all'esecuzione di un'opera di architettura.\nDi solito si avvale in larga misura di disegni e altre rappresentazioni architettoniche, inoltre incorpora valutazioni sui tempi, sui costi, su aspetti tecnici (materiali, organizzazione del cantiere, computo metrico estimativo, ecc).\nGeometria descrittiva.\nLa geometria descrittiva \u00e8 la scienza che permette, attraverso determinate costruzioni geometriche, di rappresentare in modo inequivocabile su uno o pi\u00f9 piani, oggetti bidimensionali e tridimensionali. La rappresentazione pu\u00f2 essere finalizzata a visualizzare oggetti gi\u00e0 esistenti, come nel rilievo (per lo pi\u00f9 architettonico), e/o di oggetti mentalmente concepiti, come nella progettazione di manufatti tridimensionali.\nI metodi di rappresentazione (di prospettiva, di assonometria e di proiezioni ortogonali) della geometria descrittiva si basano principalmente su due operazioni fondamentali, dette operazioni di proiezione e sezione.\nGli assiomi della geometria descrittiva elementare sono sostanzialmente i postulati di Euclide, ma modificati dall'aggiunta della nozione di ente improprio (direzione, giacitura), secondo una costruzione analoga a quella della geometria proiettiva.\nRilievo.\nIl rilievo \u00e8 l'insieme delle operazioni destinate a determinare la forma e le dimensioni di un edificio.\nIl fine \u00e8 realizzare una serie di elaborati grafici (piante, sezioni, prospetti) che indichino pi\u00f9 caratteristiche di un edificio possibili, premettendone una conoscenza il pi\u00f9 ampia possibile.\nStrumenti propri del rilievo diretto sono:\nStrumenti.\nNormalmente si usano matite di gradazione medio-dura (2H) per le linee fini e medie (HB) per le linee pi\u00f9 spesse.\nSi possono utilizzare sia le tradizionali matite in legno, sia le matite formate da mina e portamina in metallo o plastica. Per il disegno si utilizzano speciali matite dotate di mine calibrate per le diverse dimensioni delle linee da tracciare. Le matite per la finitura dei disegni o per il trasporto su carta da lucidi (lucidatura) possono essere sia ricaricabili sia di tipo \"usa e getta\". Per la cancellazione degli errori e delle linee di costruzioni si usano gomme da matita, o eventualmente lamette o graffietti per i tratti di mina pi\u00f9 resistenti.\nLe righe per il disegno tecnico sono in genere di misura compresa tra i 50 e i 100\u00a0cm, hanno un lato millimetrato e sull'altro lato portano scanalature o scalini per facilitare la\nscrittura con le penne a china.\nIl materiale costruttivo delle righe \u00e8 normalmente sintetico, ma si possono trovare anche in lega leggera o ancora in legno.\nLe squadre per il disegno tecnico sono in genere due, una con gli angoli uguali a 45\u00b0 e una con gli angoli di 30\u00b0 e 60\u00b0; hanno un lato millimetrato e su un lato portano scanalature o scalini per facilitare la scrittura. Le misure del lato millimetrato sono molteplici da 10\u00a0cm a oltre 1m.\nIl materiale costruttivo delle squadre \u00e8 normalmente sintetico, ma si possono trovare anche squadre in lega leggera o ancora in legno.\nPer la quotatura e le scritte del disegno eseguito a mano viene solitamente utilizzato un normografo, utilizzando caratteri la cui dimensione non sia eccessiva rispetto al resto del progetto. Resta comunque possibile, se il disegnatore \u00e8 abile, effettuare tutte le scritture a mano libera o con l'aiuto di una riga guida.\nEsistono anche normografi adatti alla riproduzione di simboli ricorrenti quali valvole idrauliche e pneumatiche, componenti di impianti ecc.\nIl tecnigrafo \u00e8 uno strumento di assistenza al disegno tecnico composto da una squadra (o coppia di righelli vincolati in maniera ortogonale) montata su un goniometro che ne consente la rotazione angolare.\n\u00c8 un tavolo regolabile che consente la corretta posizione operativa al disegnatore.\nHa forma di triangolo rettangolo ed esiste in due varianti:\n\u00c8 spesso utilizzata assieme alla riga per tracciare segmenti perpendicolari o incidenti secondo gli angoli di uso corrente, rette parallele, verifiche di ortogonalit\u00e0, ecc.\nAdoperato, assieme al righello e alle squadre, sia nella costruzione di figure geometriche complesse sia nel disegno di circonferenze e archi. Per gli altri generi di curve del secondo ordine si adoperano speciali compassi, detti perfetti. formato da due aste, lignee o metalliche, solitamente di uguale lunghezza, articolate nella parte alta tramite un semplice sistema a due ruote dentate. Alla base delle due aste, qualche volta allungabili, si possono trovare strumenti diversi, in dipendenza della funzione riservata al compasso: essi sono comunque costantemente costituiti da un sistema fissante (ago o ventosa) e da uno scrivente (mina di grafite, gessetto, pennarello o pennino di china).\nSoftware tecnici.\nL'architetto pu\u00f2 avvalersi di appositi software di disegno.\nTra questi troviamo:"}
{"id": "935400", "revid": "287204", "url": "https://it.wikipedia.org/wiki?curid=935400", "title": "Adrianna Lamalle", "text": "Biografia.\nNata in Guadalupa, Adrianna Lamalle ha avuto un'ottima carriera giovanile culminata con due medaglie ai primi campionati mondiali allievi (riservati agli under 18) nel 1999, pi\u00f9 precisamente un oro sui 100 metri ostacoli ed un bronzo sui 100 metri piani. Nel 2000 s'\u00e8 aggiudicata anche un bronzo ai mondiali juniores, sempre sui 100 m ostacoli.\nPassata al professionismo, nel 2005 arriva fino alle semifinali dei 100 m ostacoli ai Mondiali di Helsinki senza per\u00f2 riuscire a qualificarsi per la finale. Nel 2006 si qualifica per la finale dei campionati europei a G\u00f6teborg, finendo per\u00f2 ultima col tempo di 12\"99. Nella staffetta 4\u00d7100 metri vince la semifinale come terza componente della squadra, ma in finale, con la squadra transalpina in lotta per la vittoria, si infortuna poco prima di passare il testimone a Muriel Hurtis.\nAi Mondiali del 2007, disputati ad Osaka, arriva come due anni prima fino alle semifinali, ma il tempo di 12\"93 non le garantisce l'accesso in finale."}
{"id": "935403", "revid": "767487", "url": "https://it.wikipedia.org/wiki?curid=935403", "title": "Rakim", "text": "Rakim \u00e8 considerato uno dei pi\u00f9 grandi MC della storia. \u00c8 stato introdotto da MTV al quarto posto della classifica dei migliori rapper di sempre e inserito alla prima posizione nella lista stilata da About.com.\nBiografia.\nRakim nasce a Wyandanch, Long Island, il 28 gennaio 1968. Passa la sua adolescenza a Long Island, particolarmente influenzato dai suoni della black music. A quindici anni inizia la sua carriera come rapper. Entrato a far parte della Nation of Gods and Earths, William cambia il suo nome in Rakim Allah nel 1984.\nCarriera.\nEric B. &amp; Rakim.\nL'anno successivo, il 1985, \u00e8 l'anno dell'incontro con Eric Ben\u00e8t. Eric B. &amp; Rakim di conseguenza diventa uno dei pi\u00f9 conosciuti ed influenti gruppi rap della cosiddetta golden age (1986-1993). Prima dell'arrivo di Rakim sulle scene, la metrica del rap si presentava, attraverso le esibizioni di toasting, fissa e costante (come ad esempio Run DMC, Kurtis Blow, e altri), con liriche semplici ed un ritmo pesante e costante. Rakim, invece, dice di aver modellato il suo flow dopo essersi esibito al sassofono in occasione di una canzone jazz. Steve Huey di AllMusic scrisse nei primi anni 2000 che \u00abil flow di Rakim \u00e8 liscio e liquido, influenzato da ritmi jazz e con una facilit\u00e0 talmente impressionante da sembrare che non dovesse nemmeno sudare. Egli ha elevato l'emceeing ad uno stile pi\u00f9 alto di quanto si sia mai fatto\u00bb. L'elaborato utilizzo di frasi e metafore da parte di Rakim (in contrasto con il relativamente semplice liricismo del rap precedente) fu estremamente influente, con il critico di Pitchfork Jess Harvell che nel 2005 ha scritto che \u00abl'innovazione di Rakim stava creando una patina di distacco intellettuale rispetto al motivo per cui \u00e8 nato il rap: cio\u00e8 dire una merdata in rima migliore di quella del tuo avversario. \u00c8 stato un supremo esponente del rapping-about-rapping (cio\u00e8 il rappare su argomenti di rap, ndr)\u00bb. Comunque sotto questa superficie di discussione spesso si poteva leggere un messaggio metaforico molto profondo. In generale, Rakim come rapper ha rappresentato un insegnamento morale e spirituale, dando voce, attraverso le liriche, a coloro i quali erano totalmente lontani al cammino della saggezza. Sulle strade violente della New York degli anni ottanta e primi anni novanta, molti rapper hanno sentito il bisogno di includere messaggi di saggezza morale nelle loro canzoni, e Rakim fu il capostipite di questo movimento, utilizzando sia il linguaggio figurativo che quello letterale per giungere al proprio fine.\nCarriera solista.\nIl rapporto tra Eric B\u00e9net e Rakim si concluse nel 1992 dopo aver dato vita a 4 album. In seguito ai rapporti contrattuali e di royalties che tenevano il rapper newyorkese legato all'etichetta discografica e ad Eric B., Rakim ha dovuto aspettare 5 anni per pubblicare il proprio album di debutto da solista, cosicch\u00e9 nel 1997 arriv\u00f2 \"The 18th Letter\", che includeva collaborazioni con DJ Premier e Pete Rock; pubblicato in due versioni, una delle quali includeva un greatest hits dell'accoppiata Eric B. &amp; Rakim, intitolato \"The Book of Life\", l'album fu giustamente acclamato dalla critica e divenne gold. Nel 1999, Rakim pubblic\u00f2 \"The Master\", che fu considerabilmente pi\u00f9 fallimentare del precedente, non riuscendo a raggiungere la Top 50 nella classifica degli album della Billboard.\nRakim firm\u00f2 un contratto con la label di Dr. Dre, la Aftermath Entertainment nei primi anni 2000, nel tentativo di lavorare al nuovo album \"Oh My God\". L'album sub\u00ec numerose modifiche a livello di direzione artistica e ne fu ritardata l'uscita diverse volte. Mentre lavorava all'album, Rakim fece numerose apparizioni su canzoni Aftermath, incluso il singolo di successo \"Addictive\" di Truth Hurts, la canzone di Jay-Z \"The Watcher Part 2\" (prodotta da Dr. Dre), e la colonna sonora del film \"8 Mile\". Comunque Rakim lasci\u00f2 l'etichetta nel 2003 e \"Oh My God\" venne accantonato a tempo indeterminato, a causa delle differenze a livello creativo con Dre.\nIl 27 aprile 2004, Rakim venne arrestato a causa di una questione di paternit\u00e0 risalente al 2001. Il rapper disse di non saperne nulla, ma accett\u00f2 di pagare 2000$ in spese di ausilio alla crescita del figlio quattordicenne. Venne rilasciato il giorno dopo.\nNel corso del 2004, Rakim annunci\u00f2 di essersi messo al lavoro per un nuovo album che per\u00f2 non \u00e8 stato ancora pubblicato. Recentemente sono emerse notizie riguardo ad una probabile collaborazione di Rakim nell'etichetta di Talib Kweli, alimentatesi in seguito alla loro collaborazione nel brano \"Getting Up Anthem Part 1\".\nNel 2009 esce \"The Seventh Seal\", registrato per la Ra Records. Nel 2014 collabora con il gruppo musicale alternative rock Linkin Park al brano \"Guilty All the Same\", primo estratto dal sesto album in studio del gruppo, \"The Hunting Party\".\nInfluenza artistica.\nRakim ha fatto diverse apparizioni: nel video di Juelz Santana \"Mic Check\", nel video di Timbaland &amp; Magoo \"Cop That Disc\" e nel video di Busta Rhymes \"New York Shit\"."}
{"id": "935406", "revid": "124667274", "url": "https://it.wikipedia.org/wiki?curid=935406", "title": "Lotta di Popolo", "text": "L'Organizzazione Lotta di Popolo (OLP) fu un gruppo politico oltranzista sorto in Italia nel 1969 che tentava di coniugare ideali politici tipici del neofascismo con quelli dell'estrema sinistra, tanto che alcuni avversari lo ricompresero nella categoria dei movimenti nazi-maoisti. Si sciolse nel 1973.\nUn'altra organizzazione di destra radicale era denominata Lotta Popolare (LP). Nacque nel 1975 nel Lazio, con giovani leader come Paolo Signorelli e Teodoro Buontempo, ebbe ramificazioni soprattutto in Sicilia e Liguria e si sciolse nel 1978.\nStoria.\nIl 1\u00ba maggio 1969, nella Casa dello studente di Via Cesare de Lollis a Roma, si costitu\u00ec con un convegno nazionale l\"'Organizzazione Lotta di Popolo\". Tra i promotori Enzo Maria Dantini e Ugo Gaudenzi (gi\u00e0 esponenti di Primula Goliardica), Serafino Di Luia (gi\u00e0 Avanguardia Nazionale) e Ugo Cascella.\nLotta di Popolo nacque come movimento extraparlamentare, raccogliendo l'eredit\u00e0 della sezione italiana di Jeune Europe e di gruppi studenteschi quali Primula Goliardica (che faceva a sua volta riferimento all'Unione Democratica per la Nuova Repubblica di Randolfo Pacciardi), il Movimento Studentesco Operaio d'Avanguardia, e il FUAN-Caravella. Si distinse nettamente da altri gruppi coevi per le posizioni originali, definite poi nazimaoiste.\nL'organizzazione rivendicava la continuit\u00e0 rispetto alla partecipazione agli scontri di Valle Giulia di alcuni militanti di estrema destra insieme al movimento studentesco e ai militanti di sinistra contro la polizia. Il tentativo di Lotta di Popolo fu quello di cavalcare le lotte studentesche abbandonando l'impostazione nostalgica del MSI e sfruttando la critica sviluppata dal movimento studentesco contro l'indirizzo riformista del PCI.\nCoi suoi volantini attaccava la divisione in blocchi del mondo sancita a Jalta e il trattato di non proliferazione nucleare voluto da USA e Unione Sovietica, che venivano letti come tentativi per impedire l'emancipazione degli Stati europei. Sosteneva inoltre che \"antifascismo e anticomunismo sono false contrapposizioni create dal sistema per incanalare le forze rivoluzionarie\" e rilanciava l'unit\u00e0 del popolo italiano \"al di fuori e contro le istituzioni\" per liberarsi \"dall'oppressione politica, economica e culturale dell'imperialismo russo-statunitense dei suoi alleati, Vaticano e sionismo internazionale.\"\nNel corso del tempo cerc\u00f2 riferimento nella Rivoluzione culturale cinese, protest\u00f2 contro la guerra del Vietnam, oscill\u00f2 su posizioni anarcoidi e port\u00f2 avanti la critica nazionalista verso i movimenti di sinistra, sostenendo che il comunismo si era consolidato in Unione Sovietica soltanto grazie alla russificazione di Stalin che, superata l'opposizione di Trotsky, fece appello agli istinti nazionali del popolo russo.\nIl gruppo fu avversato da altri movimenti estremisti, sia di destra sia di sinistra, perch\u00e9, a suo dire, si distaccava dalla logica degli Opposti estremismi la quale spingeva verso la radicalizzazione dello scontro, lo stragismo e la lotta armata. Nel 1973 si sciolse sostenendo di non voler restare prigioniero di questa logica.\nLotta Popolare.\nNel dicembre 1974 alcuni dirigenti romani del MSI, tra cui il prof. Carlo Alberto Guida e Romolo Sabatini, formarono una corrente \"movimentista\" chiamata \"MSI Lotta Popolare\", perch\u00e9 consideravano ormai il vertice del partito troppo moderato e filo monarchico. Tra gli aderenti vi fu il giovane militante del FdG Mario Zicchieri, assassinato il 29 ottobre 1975 da terroristi di Lotta Armata per il Comunismo.\nPaolo Signorelli, Guida e Sabatini espulsi dal MSI, fondarono nel maggio 1976 il \"Movimento politico Lotta Popolare\", con sedi oltre che nel Lazio, anche in Liguria, a Trieste e in Sicilia (Catania e Palermo). Il gruppo si sciolse nel 1978, e alcuni dirigenti aderirono a Costruiamo l'azione.\nRiferimenti ideologici.\nIl riferimento ideale pi\u00f9 immediato \u00e8 quello al \"nazional-comunitarismo\" di Jean Thiriart anche se molte prese di posizione si spingevano oltre. Lotta di Popolo rifiutava esplicitamente le ideologie, definite strumenti in mano a chi vuole il popolo diviso e contrapposto, ma utilizzava sia il pensiero dei rivoluzionari di sinistra, come Mao Zedong, che di personaggi di estrema destra, accomunati secondo il gruppo stesso, da un'ottica anticapitalista, antimperialista e antisionista.\nEra comunque diffusa l'opinione che Lotta di Popolo potesse essere inclusa tra i movimenti dell'estrema destra neofascista, come sostenevano non solo i gruppi di sinistra ma anche le forze dell'ordine\nCiascun militante rivendicava un proprio percorso intellettuale, al di l\u00e0 della comune lettura di Proudhon e Sorel e di autori \"provocatori\" come Jack Kerouac, Allen Ginsberg, Henry Miller, Louis-Ferdinand C\u00e9line, Jean Lart\u00e9guy.\nTra i riferimenti si annoverano infatti anche figure di sinistra come Giap, Malcolm X e soprattutto Che Guevara; un uomo, quest'ultimo, che aveva lasciato la poltrona di ministro delle Finanze a Cuba per combattere in Africa e morire in Bolivia, ed era considerato un eroe la cui figura andava oltre la destra e la sinistra.\nI riferimenti politici e culturali erano peraltro assai diversi e toccavano Ren\u00e9 Gu\u00e9non, Drieu La Rochelle, Julius Evola, Andr\u00e9 Malraux, l'esistenzialismo di Sartre, le interpretazioni della Scuola di Francoforte, i concetti di Heidegger, Jaspers, Jos\u00e9 Ortega y Gasset, le analisi di Gino Germani, Werner Sombart, Oswald Spengler.\nII pensiero weberiano sull'etica protestante e la nascita del capitalismo venne utilizzato per interpretare le origini della dominazione culturale sulla societ\u00e0 ma Friedrich Nietzsche fu scelto come rappresentante dello spirito di rivolta contro i vecchi valori."}
{"id": "935408", "revid": "110157", "url": "https://it.wikipedia.org/wiki?curid=935408", "title": "Teatre Lliure", "text": "Il Teatre Lliure \u00e8 un ente situato nel distretto di Gracia della citt\u00e0 di Barcellona, in Catalogna: il nome indica anche l'edificio teatrale che lo ospita.\nInaugurato nel 1976, la sua nascita si deve ad un gruppo di artisti impegnati nel circuito dei teatri indipendenti, che sent\u00ec la necessit\u00e0 di un luogo dove allestire spettacoli secondo la propria visione artistica.\n\u00c8 dotato di tre sale divise in due differenti strutture: la \"sala Fabi\u00e0 Puigserver\", di 736 posti, rettangolare; l\"'Espai Lliure\", arena a croce greca con posti su tutti e quattro i lati per una capienza complessiva di 172 spettatori; il \"Lliure de Gr\u00e2cia\", concepito come un open space da 320 spettatori.\nNel 1990 fu tra i fondatori dell'Unione dei Teatri d'Europa voluta da Giorgio Strehler."}
{"id": "935409", "revid": "439724", "url": "https://it.wikipedia.org/wiki?curid=935409", "title": "Il sole nella pioggia", "text": "Il sole nella pioggia \u00e8 un album della cantautrice italiana Alice, pubblicato nel 1989. Una particolarit\u00e0 riguarda la canzone \"An\u00edn a gr\u00ees\", il cui testo in lingua friulana di Maria Di Gleria e la musica di Marco Liverani hanno vinto la prima edizione del \"Premi Friul\" nel 1988. Il disco contiene inoltre la cover di Eugenio Finardi \"Le ragazze di Osaka\" e un duetto col cantante inglese Peter Hammill, leader della band progressive rock Van der Graaf Generator. \"Visioni\" \u00e9 il primo singolo estratto, cui far\u00e0 seguito la titletrack \"Il sole nella pioggia\"."}
{"id": "935417", "revid": "287204", "url": "https://it.wikipedia.org/wiki?curid=935417", "title": "Fibrist", "text": ""}
{"id": "935420", "revid": "174925", "url": "https://it.wikipedia.org/wiki?curid=935420", "title": "Diamonica", "text": ""}
{"id": "935422", "revid": "152376", "url": "https://it.wikipedia.org/wiki?curid=935422", "title": "Gp2x", "text": ""}
{"id": "935424", "revid": "263983", "url": "https://it.wikipedia.org/wiki?curid=935424", "title": "Mezzogiorno sulle Alpi", "text": "Mezzogiorno sulle Alpi \u00e8 un album della cantautrice italiana Alice, pubblicato nel 1992.\nIl testo del brano \"La recessione\" \u00e8 una poesia di Pier Paolo Pasolini, tratta da uno dei suoi primi lavori: La meglio giovent\u00f9 (1954),"}
{"id": "935431", "revid": "1610933", "url": "https://it.wikipedia.org/wiki?curid=935431", "title": "Canguro", "text": ""}
{"id": "935439", "revid": "300067", "url": "https://it.wikipedia.org/wiki?curid=935439", "title": "Cedric Maxwell", "text": "Soprannominato \"Max\" e \"Cornbread\", gioc\u00f2 per 11 stagioni nella NBA, mettendosi in luce soprattutto ai Boston Celtics.\nCarriera.\nCollege.\nMaxwell era una star negli UNC Charlotte, nella sua carriera nel college, guadagn\u00f2 la 6\u00aa posizione nei miglior realizzatori di tutti i tempi e la sua maglia numero 33, venne ritirata nel 1977. Nello stesso anno venne preso come 12\u00aa scelta nel draft NBA del 1977 dai Boston Celtics, squadra in cui giocher\u00e0 per otto stagioni.\nNBA.\nMentre i Boston Celtics erano intenti a cercare di ingaggiare il talento Larry Bird, l'ala grande Maxwell, nel suo secondo anno nella NBA mise a tabellino 19 punti e 9,9 rimbalzi per partita.\n. Maxwell fu nominato nel 1981 MVP delle finali NBA. Tre anni dopo, contro i Los Angeles Lakers mise a segno 24 punti decisivi nella gara-7. Prima della gara disse ai suoi compagni \"Climb on my back, boys\" ovvero \"Salite sulle mie spalle, ragazzi\".\nIl 6 settembre 1985 fu ceduto ai Los Angeles Clippers in cambio del centro Bill Walton. Rimase a Los Angeles per una stagione e mezza prima di andare agli Houston Rockets, in cambio di due scelte al draft, nel gennaio del 1987.\nIl 6 ottobre 1988 fu scambiato dai Rockets per Jim Grandholm dei Washington Bullets, non scender\u00e0 per\u00f2 mai in campo con la franchigia della capitale.\nSi ritir\u00f2 nel 1988 dopo aver segnato punti e aver preso rimbalzi nel corso delle sue 11 stagioni con medie di 12,5 punti e 6,3 rimbalzi a partita.\nDopo il ritiro.\nIl 15 dicembre 2003 i Boston Celtics ritirarono la sua maglia numero 31.\nOra \u00e8 un conduttore radio della WRKO a Boston, dove fa la telecronaca per le partite dei Boston Celtics insieme a Sean Grande. Vive a Weston (Massachusetts)."}
{"id": "935442", "revid": "118834", "url": "https://it.wikipedia.org/wiki?curid=935442", "title": "Teatro Lliure", "text": ""}
{"id": "935447", "revid": "57342", "url": "https://it.wikipedia.org/wiki?curid=935447", "title": "Nastro d'argento al migliore attore non protagonista", "text": "Il Nastro d'argento al migliore attore non protagonista \u00e8 un riconoscimento cinematografico italiano assegnato annualmente dal Sindacato Nazionale Giornalisti Cinematografici Italiani a partire dal 1946.\nGli attori che hanno ricevuto questo premio il maggior numero di volte (tre) sono Romolo Valli, Leopoldo Trieste e Alessandro Haber.\nAlbo d'oro.\nI vincitori sono indicati in grassetto, a seguire gli altri candidati."}
{"id": "935448", "revid": "767487", "url": "https://it.wikipedia.org/wiki?curid=935448", "title": "Rendez-vous con la morte", "text": "Rendez-vous con la morte (Entangled) \u00e8 un film del 1993 diretto da Max Fischer.\n\u00c8 un adattamento cinematografico della novella francese \"Les Veufs\" scritta da Pierre Boileau e Thomas Narcejac, girato in Qu\u00e9bec a Montr\u00e9al.\nTrama.\nUn'auto e un camion hanno un incidente e la giovane donna seduta sul sedile posteriore dell'auto muore. Il film quindi ripercorre con la tecnica del flashback gli avvenimenti che hanno portato a quel tragico evento.&lt;br&gt;\nDavid Merkin, uno scrittore che vive a Parigi, \u00e8 l'autista dell'auto e la donna che muore nell'incidente \u00e8 Annabelle, una modella di fama internazionale e sua fidanzata. David, che ha scritto una novella spedita anonimamente ad una competizione, incontra e si innamora di Annabelle, ma l'amore di David per la donna \u00e8 un amore impossibile, e la gelosia e la diffidenza verso il suo amico fotografo Max, porteranno di fatto all'assassinio di Annabelle. Nel corso del film infatti si rivela un triangolo di lotta e passione tra due uomini: David e Garavan, entrambi morbosamente innamorati della donna."}
{"id": "935450", "revid": "70935", "url": "https://it.wikipedia.org/wiki?curid=935450", "title": "Francesco Petroni", "text": "Biografia.\nParente dello scultore Urbano Lucchesi, comp\u00ec i primi studi presso l'istituto d'arte di Lucca.\nSi fece presto apprezzare in citt\u00e0, dove ottenne i primi significativi incarichi per il Cimitero Monumentale, recentemente recuperati in sede storiografica.\nNel 1906 vince il concorso nazionale per un monumento a Verona in onore di Carlo Montanari.\nNel 1909 divent\u00f2 docente di plastica nello stesso istituto di cui era stato allievo.\nNel 1911 ottenne l'incarico di curare la sezione lucchese all'Esposizione delle Regioni di Roma, in occasione dei festeggiamenti per il cinquantenario dell'Unit\u00e0 d'Italia.\nIn quegli anni fu intensa la produzione di opere per celebrare uomini illustri della storia locale e nazionale, soprattutto su incarico di comitati democratico-repubblicani, oltre che per il Cimitero Monumentale di Lucca.\nNel corso degli anni Venti, dopo aver modellato un monumento a Dante Alighieri per la comunit\u00e0 italiana di C\u00f3rdoba, in Argentina, fu impegnato nella realizzazione di un discreto numero di monumenti ai caduti.\nMor\u00ec nella sua citt\u00e0 il 4 aprile 1960 lasciando un progetto di monumento per onorare a Genova la figura del sindacalista socialista ."}
{"id": "935452", "revid": "767487", "url": "https://it.wikipedia.org/wiki?curid=935452", "title": "Supr\u00eame NTM", "text": "I Supreme NTM (noti anche come NTM, che sta per \"Nique ta M\u00e8re\") sono un duo di rapper francesi, originari del dipartimento di Senna-Saint-Denis (nell'\u00cele-de-France), formatosi nel 1989. Il gruppo era composto da Didier Morville (in arte Joey Starr) e Bruno Lopes (in arte Kool Shen), che sono considerati due colonne portanti della scena Hip hop francese. La trattazione di argomenti di evidente spessore sociale \u00e8 una caratteristica che da sempre contraddistingue i loro testi e che ha spesso portato loro problemi con la giustizia francese.\nStoria.\nIl loro primo album, \"Authentik\" (Sony Music Entertainment), del 1991, vende circa 90.000 copie nel giro di qualche mese.\nSegue \"1993... J'Appuie Sur La G\u00e2chette\" (trad. \"premo il grilletto\"). I testi di canzoni come \"Police\" e \"J'Appuie Sur La G\u00e2chette\" (che trattano argomenti quali l'odio verso le forze dell'ordine ed il suicidio) espongono i Supreme NTM al giudizio della magistratura francese. Seguono l'esclusione dell'album dalle radio, una condanna a 2 mesi di carcere ed una cospicua ammenda. Il disco ha comunque un ottimo riscontro di pubblico, raggiungendo l'oro nel giro di alcuni anni.\nAd ogni modo, la faccenda conferisce notoriet\u00e0 al gruppo, che prosegue il suo cammino con la pubblicazione del terzo album, \"Paris Sous Les Bombes\" (trad. \"Parigi sotto le bombe\"), che li consacra al grande pubblico e li porta ad essere presenti sulle radio, oltre che ad ottenere il disco di platino. \nL'album considerato apice della loro maturit\u00e0 \u00e8 \"Supreme NTM\", distribuito nel 1998, contenente hit quali \"Ma Benz\" (in collaborazione con Lord Kossity) e \"Seine Saint Denise Style\". Il disco raggiunge il doppio platino.\nNegli anni successivi i due rapper si separano, portando avanti le proprie carriere soliste e tornando insieme per alcune performance live nel 2008."}
{"id": "935454", "revid": "110157", "url": "https://it.wikipedia.org/wiki?curid=935454", "title": "Teatro de la Abad\u00eda", "text": "Il Teatro de la Abad\u00eda \u00e8 una fondazione teatrale spagnola. La sua sede \u00e8 a Madrid, all'interno dell'antica chiesa della Sagrada Familia.\nIl teatro de la Abad\u00eda, patrocinato dalla municipalit\u00e0 di Madrid e dal ministero della cultura spagnolo, venne inaugurato il 14 febbraio 1995: la fondazione, oltre alla rappresentazione di spettacoli, si pone come centro di cultura, scuola di recitazione, studio e creazione scenica della comunit\u00e0 di Madrid.\nLo spazio adibito alle rappresentazioni \u00e8 diviso in due differenti ambienti: la \"sala Juan de la Cruz\" e la \"sala Jos\u00e9 Luis Alonso\".\nDal 1999 \u00e8 teatro membro dell'Unione dei Teatri d'Europa."}
{"id": "935457", "revid": "287204", "url": "https://it.wikipedia.org/wiki?curid=935457", "title": "MD Helicopters", "text": "La MD Helicopters \u00e8 una societ\u00e0 statunitense del settore aerospazio che produce elicotteri principalmente per il mercato civile ed ha sede a Mesa in Arizona. Attualmente \u00e8 controllata dalla Patriarch Partners, LLC.\nOrigini.\nLe attivit\u00e0 della azienda iniziarono nel 1947, come unit\u00e0 della Hughes Aircraft, incorporata dopo il 1955 nella Hughes Tool Company.\nNel 1972 divenne la divisione elicotteri della Summa Corporation di propriet\u00e0 della Hughes.\nIn ultimo, nel 1981 divenne la Hughes Helicopters, Inc.. Malgrado queste vicissitudini, l'azienda \u00e8 sempre stata chiamata informalmente \u201cHughes Helicopters\u201d.\nLa societ\u00e0 venne venduta alla McDonnell-Douglas nel 1984.\nLa Hughes Helicopters realizz\u00f2 tre progetti principali durante i suoi 37 anni di storia. Il Model 269/300 fu il primo progetto della Hughes di successo. Costruito nel 1956 e entrato in produzione nel 1957, venne acquisito dalle forze armate USA come addestratore basico (TH-55 Osage).\nNel maggio 1965, la Hughes vinse il contratto per fornire un nuovo elicottero da ricognizione per l'U.S. Army e produsse l'OH-6 Cayuse (Hughes Model 369).. L'OH-6 venne successivamente sviluppato nella versione civile Model 500, che \u00e8 tuttora in produzione.\nNel 1969 la Hughes concesse la licenza di produzione alla Breda-Nardi italiana e alla Kawasaki giapponese per i modelli 300 e 500. La Breda-Nardi, oltre a versioni commerciali, produsse versioni per la Guardia di Finanza, il Corpo Forestale dello Stato e per l'Aeronautica Militare. Inizialmente in entrambe le nazioni si procedeva all'assemblaggio di parti importate dalla casa madre, in seguito venne avviata la produzione autonoma.\nNel 1975, la Hughes si aggiudic\u00f2 il contratto per l'elicottero di attacco AH-64 Apache. Dopo la realizzazione di sei prototipi, L'U.S. Army nel 1981 autorizz\u00f2 la produzione di serie. Sono stati prodotti pi\u00f9 di 1100 Apache a tutto il 2005.\nNel 1983, venne ceduta alla Schweizer Aircraft la licenza di produzione della variante Model 300C, tuttora in produzione presso questo fabbricante.\nStoria.\nNel 1984, la Hughes Helicopters, Inc. fu ceduta alla McDonnell Douglas dalla Summa Corporation. La McDonnell-Douglas pag\u00f2 500 milioni di dollari per la societ\u00e0, che fu rinominata McDonnell Douglas Helicopter Company. In seguito, nel 1985, la denominazione venne cambiata in McDonnell Douglas Helicopter Systems . Nel 1986, la McDonnell Douglas cedette i diritti di produzione per il Model 300C alla Schweizer Aircraft.\nIl 1\u00ba agosto 1997 la McDonnell Douglas si fuse con la Boeing. Inizialmente la Boeing aveva pianificato di vendere la linea di produzione di elicotteri civili alla Bell nel 1998, ma l'accordo non fu ammesso dalla commissione antitrust USA, la US Federal Trade Commission (FTC).\nNel 1999, la Boeing cambi\u00f2 strategia e concluse la vendita della linea di produzione di elicotteri civili alla MD Helicopter Holdings Inc., una sussidiaria indiretta della compagnia olandese, RDM Holding Inc. Tra i prodotti ceduti era incluso l'MD 500 e sue varianti oltre alle famiglie di elicotteri progettati dalla Hughes e utilizzanti la tecnologia per sostituire il rotore di coda che prende il nome di NOTAR. La Boeing mantenne per s\u00e9 la linea di produzione dell'AH-64 e i diritti per l'utilizzo del NOTAR.\nLa societ\u00e0 non ebbe risultati commerciali positivi e fu comprata nel 2005 dal fondo di investimento Patriarch Partners, LLC. La societ\u00e0 fu ricapitalizzata sotto la forma di azienda indipendente MD Helicopters, Inc."}
{"id": "935460", "revid": "155613", "url": "https://it.wikipedia.org/wiki?curid=935460", "title": "Urbano Lucchesi", "text": "Biografia.\nNato da una disagiata famiglia di operai, ai suoi esordi fu aiutato da Augusto Passaglia. Studi\u00f2 all'istituto d'arte di Lucca e nella bottega dell'intagliatore Luigi Bigoni.\nLa stima e l'appoggio dello scultore e concittadino Vincenzo Consani gli permise di entrare nell'ambito dell'Accademia di Belle Arti di Firenze, di cui in seguito divenne membro.\nAutore di numerose opere sia per privati che per la celebrazione pubblica di personaggi illustri della storia risorgimentale, fu anche direttore della fabbrica di ceramiche del conte Ginori a Doccia.\nPer la sua citt\u00e0 scolp\u00ec i monumenti in onore di Mazzini, Garibaldi, Cairoli e quello per i \"Caduti delle patrie battaglie\" in piazza XX Settembre, mentre a Viareggio realizz\u00f2 la statua del poeta inglese Shelley.\nConcorse al progetto per la statua di Vittorio Emanuele II per Lucca, che fu per\u00f2 affidata al Passaglia. Realizz\u00f2 lo stesso soggetto, invece, per la citt\u00e0 di Spoleto.\nNumerosi furono i suoi monumenti funebri.\nPer la facciata di S. Maria del Fiore a Firenze, realizz\u00f2 la statua dell'apostolo Giuda di Simone.\nFu amico del repubblicano Tito Strocchi, su consiglio del quale modell\u00f2 uno dei suoi primi saggi, durante gli studi all'Accademia di belle arti di Firenze, sulla figura di Prometeo, \u201csimbolo eterno di quella generosa ribellione contro il tirannico potere\u201d ."}
{"id": "935462", "revid": "767487", "url": "https://it.wikipedia.org/wiki?curid=935462", "title": "Aiuto!", "text": "Aiuto! (\"Help!\") \u00e8 un film del 1965 diretto da Richard Lester; \u00e8 il secondo film interpretato dai Beatles. Nel 2007 \u00e8 stato restaurato e venduto in DVD.\nIl film fu presentato in prima mondiale il 29 luglio 1965, presso il London Pavilion, cinema-teatro di Londra. A quella proiezione erano presenti anche membri della casa reale britannica.\nNegli Stati Uniti il film usc\u00ec nelle sale cinematografiche il 24 agosto 1965.\nTrama.\nUn anello che appartiene ai seguaci della sanguinaria dea Kaili (parodia della setta dei Thug) finisce per sbaglio al dito della mano destra di Ringo Starr, il batterista dei Beatles. Poich\u00e9 il gioiello \u00e8 necessario per svolgere i sacrifici umani alla dea, i suoi sacerdoti devono recuperarlo e vanno a Londra. Spaventato dai religiosi, Ringo decide di disfarsi dell'anello, ma sembra impossibile sfilarlo via, romperlo o distruggerlo in alcun modo; i Beatles si rivolgono dunque a degli scienziati che, impressionati dalle caratteristiche dell'anello, decidono di impossessarsene. Minacciato da due gruppi di fanatici, Ringo chiede protezione a Scotland Yard, inutilmente. Inizia cos\u00ec una caccia all'anello che parte da Londra, passa per le Alpi austriache e finisce alle Bahamas dove si conclude con una grande zuffa di gruppo in spiaggia.\nProduzione.\nSecondo alcune interviste a Paul McCartney, George Harrison e Ringo Starr il regista Richard Lester ebbe un budget maggiore per questo film rispetto al precedente \"A Hard Day's Night\" grazie al successo commerciale di quest'ultimo. Pertanto, questo lungometraggio era a colori ed \u00e8 stato girato in diverse localit\u00e0 straniere. Venne impiegata anche un'intera orchestra per l'esecuzione di musica classica.\nVenne girato a Londra, Salisbury Plain, sulle alpi austriache, New Providence Island e Paradise Island alle Bahamas, oltre che nei Twickenham Film Studios a partire dal 23 febbraio 1965. Starr ha commentato in \"The Beatles Anthology\" che erano alle Bahamas per dovettero indossare abiti leggeri anche se faceva piuttosto freddo. Tony Bramwell, l'assistente del manager dei Beatles Brian Epstein, ha dichiarato nel suo libro \"A Magical Mystery Tour\" che Epstein ha scelto le Bahamas per motivi fiscali. Le riprese sono terminate il 14 aprile in Ailsa Avenue a Twickenham.\nLe scene di sci sono state girate a Obertauern, un piccolo villaggio in Austria. Uno dei motivi per cui \u00e8 stata scelta questa localit\u00e0 era che le star del film avevano meno probabilit\u00e0 di essere riconosciute l\u00ec rispetto a uno dei resort pi\u00f9 grandi con molti turisti britannici. I Beatles rimasero a Obertauern per circa due settimane nel marzo 1965 insieme a una troupe cinematografica di circa 60 persone. La gente del posto ha servito come controfigura di sci per i Beatles, che hanno soggiornato all'hotel \"Edelweiss\". La maggior parte della troupe risiedeva nell'hotel Marieta, dove una sera i Beatles tennero un concerto improvvisato in occasione del compleanno di un assistente del regista. Questa \u00e8 stata l'unica volta in cui hanno suonato sul palco in Austria.\nCanzoni.\nDurante il film i Beatles eseguono svariate canzoni. Come era usuale nei film musicali del tempo, da quelli di Elvis Presley ai musicarelli italiani, i brani sono eseguiti nel contesto del film come scenografie, costumi e personaggi, ma non sono necessari alla trama e sono quindi delle parentesi musicali a s\u00e9 stanti e successivamente riutilizzabili come videoclip in altri contesti. Le canzoni presenti nel film sono:\nOltre alle canzoni dei Beatles, nel film sono eseguiti i brani \"Ouverture 1812\" di \u010cajkovskij, l\"Inno alla Gioia\" tratto dalla Nona sinfonia di Beethoven e l'ouverture dell'opera \"Il barbiere di Siviglia\" di Gioachino Rossini.\nCuriosit\u00e0.\nRingo Starr sugger\u00ec al regista Richard Lester il titolo alternativo \"Eight Arms To Hold You\" e questo fu preso in considerazione, tanto che alcune copie dell'album recavano quel titolo sulla copertina. Tuttavia, nell'imminenza dell'uscita del film la scelta ricadde sul titolo \"Help!\", che era l'idea iniziale di Lester.\nAlla fine del film compare una dedica a Elias Howe, che nella didascalia viene citato come inventore della macchina per cucire.\nNelle scene delle esecuzioni di \"I Need You\" e \"The Night Before\" in Salisbury Plain, parteciparono alle riprese veri soldati di una divisione di artiglieria del British Army, l'esercito britannico che tuttavia non vengono menzionati in alcun modo nei titoli di coda.\nIl fotografo di scena su molti set di riprese in interni ed esterni era l'italiano Emilio Lari, non accreditato nei titoli finali."}
{"id": "935463", "revid": "1442080", "url": "https://it.wikipedia.org/wiki?curid=935463", "title": "Ricombinazione genetica", "text": "Per ricombinazione genetica si intende ogni processo attraverso il quale, a partire da un genotipo, si ottengono nuove combinazioni di alleli rispetto a quelle iniziali. La ricombinazione agisce quindi sul materiale genetico, che nella maggior parte dei casi \u00e8 costituito da DNA; l'unica eccezione riguarda la ricombinazione genetica degli RNA-virus, che opera sull'RNA. La ricombinazione, assieme alle mutazioni genetiche, \u00e8 alla base della variabilit\u00e0 genetica degli organismi.\nRicombinazione meiotica.\nLa ricombinazione pi\u00f9 diffusa \u00e8 quella che avviene nel corso della meiosi e che d\u00e0 luogo quindi a gameti con genotipi ricombinati; il compiersi di questi processi \u00e8 il motivo per cui la progenie differisce sempre dai genitori. I gameti in cui \u00e8 avvenuta ricombinazione sono detti \"ricombinanti\" a differenza di quelli in cui il genoma \u00e8 rimasto inalterato che sono definiti \"tipi parentali\". Per frequenza di ricombinazione si intende il numero di prodotti meiotici ricombinanti rispetto al totale. In generale ci si riferisce a frequenze di ricombinazione per un numero limitato di geni. La ricombinazione \u00e8 di due tipi: intercromosomica o intracromosomica. \nRicombinazione intercromosomica.\nQuesta ricombinazione \u00e8 detta intercromosomica perch\u00e9 riguarda la diversa redistribuzione di interi cromosomi. Il processo meiotico alla base \u00e8 la segregazione in uguali proporzioni dei cromosomi omologhi, come previsto dalla seconda legge di Mendel; si ha in particolare che i due membri della coppia di cromosomi omologhi (e quindi le coppie di gene che contengono) di un individuo si dividono: met\u00e0 andr\u00e0 a finire in una coppia di gameti, l'altra met\u00e0 sull'altra coppia. \nQuesti cromosomi sono per il 50% derivanti dal padre, per il 50% dalla madre. Statisticamente \u00e8 poco probabile che tutti i cromosomi paterni finiscano in una coppia di gameti e tutti quelli materni nell'altra coppia di gameti; sar\u00e0 invece molto pi\u00f9 probabile che si rimescolino tra loro, avendo cos\u00ec ogni gamete alcuni cromosomi paterni e alcuni materni.\nRicombinazione intracromosomica.\nSi fonda sul processo di crossing-over che avviene nel corso della profase I meiotica, ma anche della mitosi. Comporta una rottura del doppio filamento di due molecole di DNA che costituiscono due cromosomi omologhi e lo scambio di porzioni di materiale genetico. Il processo \u00e8 strettamente collegato a quello di riparazione del DNA, che comporta sempre una rottura del DNA ma per correggere errori nella sequenza. Sono stati trovati molti enzimi con funzione di riparazione che in aggiunta aumentano la frequenza di crossing-over e quindi di ricombinazione. Tra queste ricombinasi c'\u00e8 ad esempio l'enzima RecA isolato in Escherichia coli. Negli eucarioti inoltre \u00e8 stata scoperta la proteina RAD51 necessaria per la ricombinazione sia meiotica che mitotica e la DMC1 specifica per quella meiotica."}
{"id": "935465", "revid": "1573940", "url": "https://it.wikipedia.org/wiki?curid=935465", "title": "Contea di Franklin (Pennsylvania)", "text": "La contea di Franklin (in inglese Franklin County) \u00e8 una contea dello Stato della Pennsylvania, negli Stati Uniti. La popolazione al censimento del 2010 era di 149.618 abitanti. Il capoluogo di contea \u00e8 Chambersburg. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte meridionale della Pennsylvania. L'U.S. Census Bureau certifica che l'estensione della contea \u00e8 di 2.001\u00a0km\u00b2, di cui 2\u00a0km\u00b2 costituiti da acque interne.\nStoria.\nLa Contea di Franklin venne costituita il 9 settembre 1784.\nComuni.\nLa contea \u00e8 amministrativamente suddivisa in sette \"borough\" e 15 \"township\". Vi sono inoltre 4 \"Census-designated place\"."}
{"id": "935466", "revid": "74801", "url": "https://it.wikipedia.org/wiki?curid=935466", "title": "H\u00e4rryda (comune)", "text": "H\u00e4rryda \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 di M\u00f6lnlycke.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "935470", "revid": "436907", "url": "https://it.wikipedia.org/wiki?curid=935470", "title": "Spaccato", "text": "Uno spaccato \u00e8 un tipo di rappresentazione grafica di un oggetto.\nDescrizione.\nSi tratta di una sezione verticale, a differenza della pianta, che \u00e8 una sezione orizzontale. Il risultato della sezione viene poi proiettato ortogonalmente su un piano in scala ridotta.\nTalvolta con spaccato si intende anche un disegno in assonometria o in prospettiva dove sono stati rappresentati un alzato, varie sezioni verticali, orizzontali e/o oblique in modo da mostrare anche porzioni dello spazio interno di un edificio: in questi casi si parla di spaccato assonometrico o prospettico.\nQuesto termine viene utilizzato anche quando il disegno consente la visualizzazione di elementi posti internamente o posteriormente ad un oggetto, pur facendo visualizzare per intero l'oggetto in esame, tramite l'uso di trasparenze o tagliando alcune parti di tale oggetto che, normalmente, andrebbero a nascondere suddetti elementi.\nUso.\nViene usato spesso in fase di progettazione, soprattutto per oggetti ed edifici, assieme ad altri tipi di disegni tecnici.\nNel caso del disegno architettonico, se nella proiezione si rappresenta la superficie esterna senza sezioni, si parla di alzato.\nInoltre pu\u00f2 essere utilizzato per descrivere il funzionamento di un determinato componente finito."}
{"id": "935471", "revid": "110157", "url": "https://it.wikipedia.org/wiki?curid=935471", "title": "Vara (comune della Svezia)", "text": "Vara \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "935473", "revid": "1862310", "url": "https://it.wikipedia.org/wiki?curid=935473", "title": "Alzato", "text": "Lalzato o prospetto \u00e8 un tipo di rappresentazione grafica di un oggetto o di un edificio, usato soprattutto nel disegno architettonico. Il prospetto di un edificio si ottiene come proiezione ortogonale eseguita su un piano verticale, detto generalmente \"secondo piano di proiezione\". \nUn tipico esempio di alzato \u00e8 lo schema di una facciata di un edificio, ma pu\u00f2 trattarsi anche di una parete interna, una controfacciata, eccetera. \nPi\u00f9 in generale l'alzato di un edificio \u00e8 lo sviluppo in verticale di esso, cos\u00ec come la pianta \u00e8 lo sviluppo in orizzontale."}
{"id": "935474", "revid": "74801", "url": "https://it.wikipedia.org/wiki?curid=935474", "title": "Kung\u00e4lv (comune)", "text": "Kung\u00e4lv \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "935476", "revid": "287204", "url": "https://it.wikipedia.org/wiki?curid=935476", "title": "Rugby Bologna 1928", "text": "Il Rugby Bologna 1928 s.r.l. \u00e8 un club italiano di rugby a 15 con sede a Bologna; si tratta del club con la pi\u00f9 anziana iscrizione alla Federazione Italiana Rugby.\nFondato il 26 aprile 1928 da Livio Luigi Tedeschi, si allenava e disputava originariamente i suoi incontri al campo dello Sterlino e vanta il numero 1 di affiliazione alla Federazione Italiana Rugby.\nMilitante in passato in serie A, A1 e anche nella prima edizione del Super 10 del 2001-02, dopo alterne vicende e la minaccia di scomparire nel marzo 2010 la societ\u00e0 fu rilevata da un gruppo di ex giocatori che ricostituirono una squadra Senior da iscrivere al campionato di serie C 2010-11; al 2020 la squadra milita nella serie B nazionale.\nL'11 ottobre 2016 il club fu insignito della stella al merito sportivo del CONI.\nIl terreno di casa \u00e8 stato fino al 2017 lo Stadio Arcoveggio quando, si trasfer\u00ec allo stadio Bonori in zona San Donato-San Vitale\nStoria.\nIl nucleo originario del Bologna Rugby vide la luce quando Livio Luigi Tedeschi, dirigente sportivo appassionato di atletica pesante e arti marziali (e in seguito segretario della FIJLKAM), formalizz\u00f2 la nascita di una formazione rugbistica facente parte dell'organizzazione \u201cBologna Sportiva\u201d che includeva anche l'omonimo club calcistico; la squadra fu composta da lottatori e atleti provenienti da due polisportive cittadine, la \u201cSempre Avanti\u201d e la \u201cVirtus\u201d: gli inviti ad aderire alla nascente societ\u00e0 sportiva furono diramati tramite le pagine del quotidiano locale, il \"Carlino\", che pubblic\u00f2 la notizia di un reclutamento atleti al campo dello Sterlino il 26 aprile 1928.\nQuando il 28 settembre di quell'anno nacque la Federazione Italiana Rugby, il Bologna fu tra le aderenti della primissima ora, tanto da riportare il codice di affiliazione n\u00b0 1.\nIl primo incontro della neonata societ\u00e0 fu il 14 ottobre successivo allo Stadio del PNF di Roma contro la , un'amichevole conclusasi 15-0 per la squadra della Capitale.\nArbitro dell'incontro fu il milanese Stefano Bellandi, tra i pionieri del rugby in Italia e membro del comitato fondatore della Federazione.\nNella stagione 1928-29 si tenne il primo campionato italiano, che vide il Bologna tra le partecipanti; la squadra, inserita nel girone B insieme alla citata Lazio e ai Leoni di San Marco di Padova, si classific\u00f2 seconda con due sconfitte dai romani e una vittoria e un pari sui padovani, e non si qualific\u00f2 per la finale.\nNel 1932-33 il Bologna si classific\u00f2 secondo assoluto dietro ai campioni dell', risultato ripetuto nel 1934-35, quando la squadra si classific\u00f2 alla piazza d'onore dietro al .\nDopo un quarto posto nel 1936-37 la squadra scomparve dal campionato e si ebbero notizie di essa solo nell'immediato dopoguerra: nel 1945-46 il Bologna giunse fino alla semifinale della Coppa Alta Italia (di nuovo sconfitta dall'Amatori Milano futuro campione d'Italia) e, nel 1946-47, perse lo scudetto per un solo punto nei confronti del , vincitore nell'occasione del suo primo e unico titolo nel rugby: fu proprio quella dell'ultima giornata la partita decisiva per lo scudetto, che si chiuse in parit\u00e0 tra il Bologna e la formazione sabauda.\nNel 1951-52 la squadra retrocesse, senza essere riuscita mai pi\u00f9, nel frattempo, a proporsi in posizione di vertice; tornata in serie A dopo la ristrutturazione dei campionati, retrocesse nuovamente nel 1957-58; un'ulteriore fugace apparizione vi fu nel 1966-67 (una stagione, cos\u00ec come nel 1971-72).\nL'era Zaccanti.\nDopo un ventennio nelle serie inferiori, la squadra torn\u00f2 a disputare un campionato maggiore, quello di A1, nel 1994-95, tuttavia anch'esso concluso all'ultimo posto con retrocessione immediata in A2; pi\u00f9 soddisfacente la successiva presenza in A1, con un tranquillo centroclassifica nella stagione 1996-97, anche se nella stagione a seguire la squadra retrocesse di nuovo; dopo un'ennesima apparizione di una stagione nel 1999-2000, la societ\u00e0 fu acquistata dall'imprenditore bolognese Carlo Zaccanti nel luglio 2000; la squadra fu promossa con due giornate di anticipo e disput\u00f2 il primo torneo noto come Super 10 nel 2001-02, nel quale tuttavia vinse un solo incontro su 17 tornando di nuovo in serie A, anche se la stagione registr\u00f2 il debutto europeo assoluto del club, che fece la sua prima \u2014 e, ad oggi, unica \u2014 apparizione in Challenge Cup, allineando in squadra elementi come Jaco Erasmus, Orazio Arancio e Mat\u00edas Ag\u00fcero, tutti nazionali; la campagna europea, anche se si risolse con l'eliminazione, vide comunque i bolognesi vincere un incontro, all'Arcoveggio contro la , per 33-10.\nNel 2003 il presidente Zaccanti diede vita al progetto di costruire uno stadio nuovo con annessa \"club house\" per il Bologna Rugby, ma il Comune blocc\u00f2 i lavori nel febbraio 2004 per irregolarit\u00e0 procedurali dovute al fatto che le opere stavano debordando i limiti dell'autorizzazione concessa.\nSul piano sportivo, invece, la squadra ebbe problemi persino a mantenere le posizioni nelle serie inferiori: nella stagione 2005-06 di A2 il Bologna fu escluso dalla classifica a causa di tre incontri disertati durante il torneo e, al contempo, fu retrocesso in serie C, campionato al quale non partecip\u00f2 in quanto non vi si iscrisse.\nIl 2 maggio 2007, inoltre, il suo presidente Zaccanti fu ucciso a Caracas, in Venezuela, durante un tentativo di rapina: una delle sue figlie, Elena, assunse la presidenza del club e, qualche mese pi\u00f9 tardi, anche grazie alla collaborazione e al sostegno economico di alcuni giocatori ed ex giocatori, fu ricostituita una squadra giovanile; nella stagione 2009-10 il club fu impegnato nel campionato giovanile Under-16, e il dibattito, nell'area bolognese, sull'opportunit\u00e0 di far tornare il Rugby Bologna a essere il centro d'aggregazione della disciplina a livelli pi\u00f9 alti (in ragione sia della primogenitura della societ\u00e0, che ancora mantiene il n\u00b0 1 di iscrizione alla F.I.R., che al titolo sportivo che comprende numerosi campionati di prima divisione e la partecipazione alle competizioni europee), trov\u00f2 attuazione il 5 marzo 2010, quando un gruppo di ex giocatori del Bologna rilev\u00f2 da Elena Zaccanti le quote societarie ed elesse presidente Francesco Paolini; il nuovo consiglio d'amministrazione indisse la prima assemblea societaria il 26 aprile successivo, nell'82\u00ba anniversario della fondazione del club, alla presidenza del quale fu eletto Roberto Iseppi, industriale e gi\u00e0 in passato sponsor del Bologna; nel corso di tale assemblea \u00e8 stata definita la struttura societaria: al Rugby Bologna 1928, destinato a curare tutte le attivit\u00e0 sportive del club, fu affiancata l'Associazione Sportiva Dilettantistica Bologna Rugby, il cui compito \u00e8 quello di raccordo tra tesserati, sostenitori e club della provincia e della promozione della disciplina in ambito scolastico, nonch\u00e9 dell'organizzazione di eventi.\nNuovo corso.\nLa prima squadra, iscrittasi al campionato di serie C 2010-11, fu affidata al tecnico Nicola Aldrovandi, gi\u00e0 giocatore del Bologna e internazionale per l' negli anni novanta, che guid\u00f2 la squadra fino al 2013 per poi passare a incarichi federali sempre a livello provinciale a Bologna. Dopo vari campionati di serie C, giunse la promozione in serie B nel 2015. \nNella stagione 2016-17 con l'arrivo del nuovo allenatore Gianluca Ogier il Bologna conquisto il secondo posto nel girone B, alle spalle del e nella doppia sfida nei \"play-off\" di promozione dovette arrendersi al cadetta. Gli anni successivi fu un quarto e un terzo posto. \nA seguito dell'interruzione dei campionati a causa della situazione sanitaria, a febbraio 2021 si concretizzo la fusione con l'altra societ\u00e0 di Bologna la sotto il nome di Bologna Rugby.\nStadio.\nNei primi anni la Rugby Bologna gioc\u00f2 allo Stadio Sterlino lasciato da poco dalla locale squadra di calcio in favore dello Stadio Dall'Ara. Successivamente la squadra gioc\u00f2 allo stadio Arcoveggio, usato fino al 2017 quando si trasfer\u00ec al centro sportivo Pierpaolo Bonori. Il terreno interno della prima squadra, nonch\u00e9 la club-house, \u00e8 lo stadio Bonori in zona San Donato-San Vitale."}
{"id": "935477", "revid": "119222295", "url": "https://it.wikipedia.org/wiki?curid=935477", "title": "Tito Zucconi", "text": "Biografia.\nConseguita a soli sedici anni la licenza liceale a Firenze, frequent\u00f2 la facolt\u00e0 di giurisprudenza a Siena.\nInterruppe gli studi nel 1859 per partecipare alla guerra d'indipendenza nei Cacciatori delle Alpi guidati da Garibaldi, combattendo a San Fermo, Arona e Treponti.\nDopo l'armistizio di Villafranca, torn\u00f2 ai suoi studi di legge nell'ateneo di Pisa.\nAll'indomani della partenza dei Mille, il 19 giugno 1860 si imbarc\u00f2 a Livorno, al comando di Vincenzo Malenchini, fra i 1200 toscani che si congiunsero a Cagliari con la spedizione di Medici. \nFece in tempo a prender parte alla battaglia di Milazzo, rimanendo gravemente ferito. \nFinita la campagna garibaldina, torn\u00f2 a Pisa, dove si laure\u00f2 nel luglio del 1862, per poi arruolarsi di nuovo con Garibaldi, nell'impresa che drammaticamente si concluse sull'Aspromonte.\nDopo una breve detenzione e un esilio a Vienna presso l'amico e compaesano Giovanni Cantini, di cui spos\u00f2 la figlia Italia, fece ritorno in patria e cominci\u00f2 a dedicarsi all'insegnamento, alla composizione poetica e a molteplici studi in campo storico-letterario.\nIl suo allievo pi\u00f9 famoso e affezionato fu Gabriele D'Annunzio, conosciuto e apprezzato durante gli anni di insegnamento della letteratura e della lingua francese nel liceo classico Cicognini di Prato. \nIl vincolo di affetto e di stima reciproca fu rafforzato, all'epoca, dall'amore che leg\u00f2 il giovane studente alla giovane Giselda, figlia del professore, e che ispir\u00f2 molte liriche di \"Canto novo\".\nOltre a coltivare una costante passione per la creazione poetica, negli ultimi anni del secolo XIX fu impegnato nella traduzione di alcune opere narrative del polacco Sienkiewicz, a cominciare dal \"Quo vadis?\", per l'editore fiorentino Adriano Salani.\nSpentosi a Firenze il 25 ottobre 1924, fu sepolto nel cimitero di Trespiano, con un discorso di Ferdinando Paolieri."}
{"id": "935484", "revid": "547992", "url": "https://it.wikipedia.org/wiki?curid=935484", "title": "Maria Anna d'Asburgo (1606-1646)", "text": "Biografia.\nL'infanta Maria Anna di Spagna era la quarta figlia (ma seconda sopravvissuta) di Filippo III di Spagna, e di sua moglie, Margherita d'Austria-Stiria, arciduchessa d'Austria. Da parte di padre, era la nipote di Filippo II di Spagna, e della sua quarta moglie e nipote, l'arciduchessa Anna d'Austria, e da parte di madre era la nipote di Carlo II, e di sua moglie, la principessa Maria Anna di Baviera.\nFin dalla prima infanzia, Maria Anna ha avuto un ruolo importante nei progetti matrimoniali di suo padre. Nell'adolescenza fu promessa sposa all'arciduca Giovanni Carlo, figlio maggiore ed erede dell'imperatore Ferdinando II; tuttavia, il matrimonio non ebbe mai luogo a causa della morte prematura dell'arciduca nel 1618. \nNel 1622, il re Giacomo I d'Inghilterra ricevette un'offerta dal re di Spagna Filippo IV per rafforzare i rapporti dei loro paesi attraverso un matrimonio dinastico tra Carlo, Principe di Galles e Maria Anna. Il possibile matrimonio tra il Principe di Galles e l'Infanta spagnola, era noto nella storia sotto il nome di \"Partita spagnola\" e provoc\u00f2 una crisi politica interna sia in Inghilterra che in Scozia. Nel 1623 il principe di Galles, accompagnato da George Villiers, I duca di Buckingham, visit\u00f2 Madrid per incontrare la sua futura sposa. Tuttavia, Maria Anna non voleva sposare un protestante e Carlo non si sarebbe convertito al cattolicesimo. Alla fine, il matrimonio non ebbe luogo non solo per motivi politici, ma anche per la riluttanza del nuovo re spagnolo a concludere un matrimonio dinastico con la Casa degli Stuart. Carlo alla fine spos\u00f2 Enrichetta Maria di Francia.\nMatrimonio.\nAlla fine del 1626 Maria Anna fu promessa in sposa al fratello minore del suo primo fidanzato, Ferdinando, nuovo erede dell'imperatore Ferdinando II. Il fidanzamento formale fu preceduto da una serie di negoziati che furono condotti nel 1625. Nello stesso anno, il principe Ferdinando fu incoronato re d'Ungheria e nel 1627 re di Boemia. Nel contratto di matrimonio firmato da entrambe le parti nel 1628, fu notato che Maria Anna poteva mantenere i suoi diritti sul trono spagnolo, mentre la sorella maggiore, l'infanta Anna, sposata con il re Luigi XIII di Francia nel 1615, fu costretta a rinunciare a i suoi diritti.\nMaria Anna part\u00ec per Vienna nel dicembre del 1629. Il viaggio dur\u00f2 pi\u00f9 di un anno. Durante il viaggio via mare, a Genova sorsero delle complicazioni a causa di un'epidemia di peste che scoppi\u00f2 nella penisola italiana. Il corteo fece rotta verso Napoli. Lasciando il Regno di Napoli, l'Infanta attravers\u00f2 lo stato pontificio, dopo aver fatto un pellegrinaggio alla Basilica della Santa Casa. In questa parte del suo viaggio Maria Anna era accompagnata dall'aristocrazia romana, guidata da un nipote di Papa Urbano VIII, Taddeo Barberini, principe di Palestrina. Il 26 gennaio 1631 arriv\u00f2 a Trieste, dove conobbe l'arciduca Leopoldo Guglielmo d'Austria, suo futuro cognato, che scort\u00f2 l'Infanta alla corte di Vienna. Quel giorno, Maria Anna spos\u00f2 Ferdinando per procura con l'arciduca Leopoldo Guglielmo che fungeva in sua vece.\nPrima del matrimonio ufficiale, Ferdinando, non fidandosi dei ritratti precedenti che aveva visto dell'Infanta, decise di sorvegliare segretamente la sua sposa. Il cerimoniere reale chiese un'udienza con Maria Anna; in questa visita, fu accompagnato da alcuni nobili, tra cui il suo sposo. Colpito dalla bellezza dell'Infanta, Ferdinando immediatamente rivel\u00f2 la sua identit\u00e0 e inizi\u00f2 una conversazione con Maria Anna in spagnolo. L'amore e il rispetto che il futuro imperatore prov\u00f2 per sua moglie durarono per tutto il loro matrimonio. Non le \u00e8 mai stato infedele o ha avuto figli illegittimi.\nA Vienna il 20 febbraio 1631 Maria Anna fu formalmente sposata con Ferdinando, con festeggiamenti della durata di un mese.\nMaria Anna \u00e8 stata descritta con un temperamento felice, amichevole e intelligente; era in grado di facilitare i sentimenti dell'imperatore malinconico. \nFerdinando e Maria Anna ebbero sei figli:\nImperatrice.\nMaria Anna arriv\u00f2 alla corte imperiale di Vienna portando la moda, il teatro, la danza e la musica spagnola (compresa la prima chitarra). Come moglie dell'erede, mantenne buoni rapporti con tutti i membri della famiglia di suo marito; tuttavia, ha avuto un rapporto complicato con la matrigna di Ferdinando, l'imperatrice Eleonora Gonzaga, principalmente perch\u00e9 tra entrambe inizi\u00f2 una competizione per l'influenza presso la corte imperiale. Maria Anna ha anche prestato molta attenzione alle arti, in particolare alla pittura. Ha collezionato opere di pittori italiani, spagnoli e fiamminghi del tardo Rinascimento e del primo barocco.\nA Ratisbona il 22 dicembre 1636 Ferdinando fu eletto Re dei Romani, e una settimana dopo fu incoronato dall'arcivescovo di Magonza. Maria Anna fu incoronata regina di Germania il 21 gennaio 1637. Dopo la morte del padre, il 15 febbraio 1637, Ferdinando divenne imperatore del Sacro Romano Impero sotto il nome regale di \"Ferdinando III\" e divenne anche re di Ungheria e Boemia. La sua incoronazione come regina d'Ungheria ebbe luogo a Pressburg durante la dieta ungherese.\nMaria Anna, essendo attiva in politica come consigliera del marito, era un'importante mediatrice tra l'imperatore e i loro parenti spagnoli. Nonostante difendesse sempre gli interessi del marito, non dimentic\u00f2 gli interessi dei suoi fratelli. L'imperatore, durante le sue assenze dalla corte imperiale di Vienna, nomin\u00f2 sua moglie come reggente.\nMorte.\nNel marzo 1645 Maria Anna e i suoi figli lasciarono Linz, a causa dell'arrivo dell'esercito svedese, e si trasferirono a Vienna. Ad aprile gli svedesi erano pronti ad attraversare il Danubio e minacciavano di occupare la citt\u00e0. La famiglia imperiale fugg\u00ec temporaneamente a Graz. Dopo essere tornati a Vienna, furono costretti a trasferirsi di nuovo a Linz a causa della pestilenza. La sesta gravidanza dell'imperatrice divenne nota nel gennaio 1646; quattro mesi dopo, il 12 maggio al castello di Linz, Maria Anna improvvisamente si sent\u00ec male per la febbre e per un'emorragia e mor\u00ec il mattino dopo. Il suo figlio non ancora nato, una bambina, fu tolta viva dal suo grembo. Fu chiamata Maria come sua madre, ma visse solo poche ore. Il 24 maggio sia la madre che la figlia furono messe nella stessa bara, quindi trasferite a Vienna e sepolte nella cripta imperiale. Il corteo funebre fu accompagnato dall'ambasciatore spagnolo e dalla damigella d'onore dell'imperatrice. Molto turbato dalla morte di sua moglie e di sua figlia, l'Imperatore non fu in grado di partecipare al funerale. Tuttavia, dopo essere tornato a Vienna alla fine di agosto, rese finalmente omaggio ai resti di Maria Anna, e in settembre annunci\u00f2 il fidanzamento della loro figlia maggiore Maria Anna con Baltasar Carlo, Principe delle Asturie. Tuttavia, il principe mor\u00ec il mese successivo poco dopo l'annuncio. Va notato che i cortigiani spagnoli della defunta imperatrice venuti con lei dalla Spagna, tra cui il suo confessore e le damigelle d'onore, rimasero alla corte imperiale di Vienna e vi abitarono per qualche anno dopo la sua morte."}
{"id": "935485", "revid": "124245630", "url": "https://it.wikipedia.org/wiki?curid=935485", "title": "Amici del Vento", "text": "Gli Amici del Vento sono stati un gruppo musicale italiano, tra i fondatori della musica alternativa di destra. Il gruppo esord\u00ec a Torino ma fece in seguito riferimento principalmente all\u2019ambiente neofascista di Milano.\nStoria del gruppo.\nL'inizio.\nGli Amici del Vento sorsero come gruppo nell'anno 1975 su iniziativa di Carlo Venturino, all'epoca militante neofascista e studente di medicina (autore di alcuni brani suonati con gli amici tra i quali \"Noi\", \"Vecchi amici\", \"Trama nera\", e di \"Nel suo nome\", scritto a seguito dell'omicidio di Miki Mantakas), Cristina Constantinescu, sua fidanzata e cantante, il fratello Marco Venturino alla seconda chitarra e Guido Giraudo dirigente del FUAN milanese, come presentatore. Le loro canzoni cominciarono a diffondersi tra i giovani di destra e cos\u00ec il gruppo tenne i primi concerti. Nel 1976 l'esordio a Roma, in uno storico concerto al Teatro delle Muse, organizzato dal gruppo femminista \"di destra\" \u00c9owyn. Il manifesto serigrafato che pubblicizzava il concerto, fu disegnato da Flavia Perina. \u00c8 del 1977, incisa con mezzi assolutamente non professionali la prima audiocassetta \"Trama nera\".\nIl periodo di massima attivit\u00e0.\nSegu\u00ec un periodo di maggiore attivit\u00e0 con partecipazioni a concerti e manifestazioni. Vennero incise nuove canzoni, tra cui quella che d\u00e0 il titolo alla seconda audiocassetta, \"Girotondo\". Sempre nel 1977 si aggiunse al gruppo anche il fratello di Cristina, Fabio, alla chitarra. L'ultimo scorcio degli anni settanta vide anche la nascita dei Campi Hobbit, i raduni nazionali organizzati dai giovani del Movimento Sociale Italiano, ai quali parteciparono i cantanti e le band di musica alternativa del tempo, dove gli Amici del Vento riscossero un ampio successo. Dopo pochi anni, per\u00f2, la diminuzione delle tensioni politiche e gli impegni di lavoro dei fratelli Venturino fecero affievolire l'attivit\u00e0 del gruppo, che si ridusse: vennero scritte nuove canzoni come \"Scudiero\" e \"Patria\" senza essere pubblicate. Una caratteristica riconosciuta al gruppo da Stefano Pivato, oltre al suo schieramento politico, \u00e8 il richiamo alla mitologia e alle leggende modioevali nord-europee. \nLa morte di Carlo e la fine del gruppo.\nL'ultimo concerto di Carlo fu nel 1983 all'Associazione Nazionale Paracadutisti di Milano, tenutosi in memoria di due par\u00e0 deceduti. Poche settimane dopo, il 27 dicembre, il fondatore del gruppo mor\u00ec in un incidente di moto. Si persero le tracce dei restanti membri per tre anni, quando il fratello Marco Venturino, oggi affermato medico e primario ospedaliero e scrittore (i suoi tre romanzi sono stati pubblicati dalla Mondadori), decise di tenere un concerto a Milano in ricordo del fratello scomparso. Vennero scritte nuove canzoni e pubblicate quelle inedite di Carlo, riunite in una terza musicassetta: \"Vecchio ribelle\", del 1993; i concerti ripresero, anche se non intensi come una volta, insieme ad altri gruppi dell\u2019area neofascista. Nel 1996 usc\u00ec anche il primo CD, intitolato \"Progressista Rap\", inciso con mezzi professionali. Poco alla volta tutti i membri del gruppo originale abbandonarono, Fabio tent\u00f2 la carriera da solista. Rimase solo Marco che ingaggi\u00f2 altri membri, la loro ultima esibizione pubblica fu del 1997, al concerto del ventennale della nascita della musica alternativa, organizzato con il patrocino degli assessorati alla cultura della Regione Lombardia e del comune di Monza e considerato da alcuni come l'avvio di uno \"sdoganamento\" della \"musica alternativa di destra\" al difuori del ristretto gruppo dei militanti.. L'esibizione venne incisa l'anno seguente su doppio CD intitolato proprio \"Concerto del Ventennale\".\nIl gruppo si \u00e8 riunito nuovamente il 2 maggio 2010 per un concerto nell'ambito della Giornata per Sergio Ramelli al Lido di Milano. mentre Giraudo ha pubblicato un ultimo CD intitolato appunto \"Opera Omnia\". Per decenni dopo la fine dell'attivit\u00e0 del gruppo alcune delle sue canzoni sono state assunte come \"inni\" dai militanti di destra sociale italiani.\nIl 16 dicembre 2013 un concerto in memoria del fondatore del gruppo Carlo Venturino, previsto inizialmente a Milano presso il teatro Manzoni di propriet\u00e0 Fininvest, venne spostato dopo una segnalazione dell'\"Osservatorio democratico\" alla pi\u00f9 periferica discoteca \"Madison\", in zona viale Certosa."}
{"id": "935486", "revid": "36426", "url": "https://it.wikipedia.org/wiki?curid=935486", "title": "Spaccato assonometrico", "text": ""}
{"id": "935489", "revid": "110157", "url": "https://it.wikipedia.org/wiki?curid=935489", "title": "Chinese Democracy Tour", "text": "Il Chinese Democracy Tour \u00e8 una tourn\u00e9e della rock band Guns N' Roses', nata per promuovere il disco \"Chinese Democracy\". Il tour ha preso luogo in pi\u00f9 fasi e in un arco di tempo che va dal 1\u00ba gennaio 2001 al 31 dicembre 2011."}
{"id": "935491", "revid": "36426", "url": "https://it.wikipedia.org/wiki?curid=935491", "title": "Prospetto", "text": ""}
{"id": "935498", "revid": "287204", "url": "https://it.wikipedia.org/wiki?curid=935498", "title": "Calabrosa", "text": "La calabrosa \u00e8 un deposito di ghiaccio che si produce in caso di nebbia sopraffusa, cio\u00e8 con temperatura inferiore a 0\u00a0\u00b0C, generalmente tra \u22122\u00a0\u00b0C e \u221210\u00a0\u00b0C.\nFormazione.\nSi produce per la solidificazione rapida di gocce generalmente grosse di nebbia sopraffusa. Al contrario della galaverna, costituita da aghi di ghiaccio, la calabrosa \u00e8 formata da una crosta piuttosto compatta di ghiaccio con granuli che la rendono simile a una spugna, a causa delle bolle d'aria che vi si trovano. Il colore \u00e8 biancastro, se sottile \u00e8 semi-trasparente.\nSulle superfici la calabrosa pu\u00f2 formare depositi di grande spessore, specie con vento forte. La densit\u00e0 \u00e8 maggiore della galaverna, per cui \u00e8 molto dannosa per i cavi elettrici e rami di alberi.\nEtimologia.\nIl termine \"calabrosa\" deriva da alcuni dialetti settentrionali (valtellinese, comasco, bresciano, bergamasco, trentino; in forma abbreviata compare anche nel veneto \"br\u00f3xa\") con il significato di \"crosta ghiacciata\", \"nebbia gelata\", \"brinata\". L'origine \u00e8 la radice mediterranea *\"calabro-/galabro-\", \"concrezione calcarea o ghiacciata\", che compare anche in \"galaverna\".\nNomenclatura.\nNelle vecchie edizioni dell\"International Cloud Atlas\" non si distingueva tra galaverna (\"soft rime\") e calabrosa (\"hard rime\") entrambi elencati sotto un'unica voce, titolata \u00abRime\u00bb definita come un \u00abdeposito di ghiaccio composta da grani pi\u00f9 o meno separati da aria intrappolata, talvolta adornata da ramificazioni cristalline; \u00e8 prodotta dal congelamento rapido di minuscole goccioline d'acqua sopraffusa e talvolta forma strati spessi; al suolo, si deposita sugli oggetti, principalmente sui lati esposti al vento e in particolar modo su superfici spigolose, a causa della nebbia sopraffusa, mentre in montagna a causa di goccioline di nube sopraffuse; nell'atmosfera libera diventa una formazione di ghiaccio friabile, che assomiglia a delle palline di neve glassate, sulle parti dell'aeromobile esposte al vento relativo\u00bb. Bilancini separa \"galaverna\" (\"ghiaccio granuloso\") da \"calabrosa\" (\"ghiaccio compatto\") e queste dal \"ghiaccio vitreo\"/\"ghiaccio trasparente\"/\"vetrone\" ma assegna alla seconda caratteristiche come gli \u00abstrati amorfi, compatti, semitrasparenti e molto tenaci\u00bb (sebbene non si tratti di ghiaccio amorfo) che ricalcano la definizione del \"clear ice\" (ghiaccio trasparente) nelle edizioni pi\u00f9 recenti dell\"International Cloud Atlas\"."}
{"id": "935500", "revid": "648716", "url": "https://it.wikipedia.org/wiki?curid=935500", "title": "Contea di Cuyahoga", "text": "Cuyahoga \u00e8 una contea dell'area settentrionale dello Stato dell'Ohio negli Stati Uniti.\nGeografia fisica.\nLa contea \u00e8 bagnata a nord dal lago Erie, a nord-est confina con la contea di Lake, ad est con la contea di Geauga, a sud con le contee di Summit e di Medina ed a ovest con la contea di Lorain.\nLa contea copre una superficie di (di cui circa il 63% \u00e8 rappresentato dalla superficie del lago Erie che ricade sotto la sua giurisdizione).\nIl territorio \u00e8 prevalentemente pianeggiante ed \u00e8 diviso in due dal fiume \"Cuyahoga\" che scorre verso nord per andare a sfociare nel lago Erie a Cleveland. Gli altri immissari pi\u00f9 importanti del lago Erie che scorrono nella contea sono il fiume \"Rocky\" che scorre nell'area occidentale ed il fiume \"Chagrin\" in quella orientale.\nStoria.\nL'attuale contea faceva parte del territorio della \"Western Reserve\" assegnato allo Stato del Connecticut. Nel 1796 il generale Moses Cleaveland della \"Connecticut Land Company\", istituita con lo scopo di promuovere la colonizzazione della Western Reserve, arrivato alla foce del Cuyahoga scelse il luogo per costruire una nuova citt\u00e0 che da lui prese il nome di Cleveland. La contea fu istituita nel 1810 e a partire dal 1832 benefici\u00f2 del collegamento con il fiume Ohio grazie al canale Ohio-Erie.\nIl livello d'inquinamento del fiume Cuyahoga a Cleveland era talmente elevato che a partire dal 1936 \u00e8 stato coinvolto da una serie di incendi culminati nel grande incendio del 22 giugno 1969. Da allora grandi sforzi sono stati fatti per diminuire l'inquinamento e per reintrodurre le specie ittiche nel fiume.\nComunit\u00e0.\nL'intera contea fa parte dell'area metropolitana di Cleveland."}
{"id": "935505", "revid": "729019", "url": "https://it.wikipedia.org/wiki?curid=935505", "title": "M2 Half-track", "text": "L'M2 Half Track era un mezzo blindato prodotto negli Stati Uniti durante la seconda guerra mondiale.\nSviluppo.\nL'U.S. Army si interess\u00f2 ai veicoli semicingolati e valut\u00f2 un veicolo francese \"K\u00e9gresse\". In seguito la White Motor Company produsse un prototipo di veicolo semicingolato partendo dal telaio e dalla carrozzeria della sua M3 Scout Car. Nel 1938 venne realizzato un prototipo, designato T7 Half Track, unendo il cassone e la trasmissione di un precedente prototipo, l'autocarro semicingolato T9, al telaio della M3 Scout Car. Il veicolo per\u00f2 si domostr\u00f2 sottopotenziato. Quando l'U.S. Army emise una specifica volta alla acquisizione di un trattore d'artiglieria venne presentato un nuovo prototipo, il T14, dotato di un motore pi\u00f9 potente. Nel 1940 il veicolo venne ufficialmente accettato e designato \"M2 Half Track\". Compito principale di questo nuovo veicolo avrebbe dovuto essere quello di fungere da trattore d'artiglieria e da veicolo da ricognizione.\nCaratteristiche del mezzo erano il compartimento corazzato ma a cielo aperto, una corazzatura composta da diversi elementi (a persiana) proteggeva il radiatore. Questa poteva essere regolata per permettere il raffreddamento del motore durante la marcia normale. Infine un'altra corazzatura, mobile anch'essa, proteggeva il parabrezza.\nTra il 1942 e il 1943 questi veicoli subirono una serie di modifiche al sistema di trazione e al motore. Anche la capacit\u00e0 di carico e altre caratteristiche furono riviste.\nIn totale la produzione dell'M2 fu di circa 16.500 esemplari pi\u00f9 di 3000 dei quali forniti in base alla legge \"Affitti e Prestiti\" agli alleati degli Stati Uniti. Il veicolo venne anche prodotto, con la designazione di M9, dalla International Harvester Company che ne realizz\u00f2 3.500 esemplari. Altre ditte impegnate nella realizzazione di questo veicolo furono la Autocar Company e la Diamond T Motor Company.\nImpiego.\nI primi M2 furono impiegati dall'esercito statunitense nel 1941 nelle Filippine. Il veicolo fu poi utilizzato in Nord Africa, in Italia, Europa. L'utilizzo principale non fu come trattatore di artiglieria, come previsto in fase di progetto, ma generalmente fu utilizzato come gli M3 principalmente come trasporto truppe, il traino si limit\u00f2 ai pezzi di artiglieria pi\u00f9 leggeri, come il cannone M1 AT 57 mm. I Marines lo impiegarono anche nel Pacifico. Furono inviati in URSS 342 esemplari di M2 e 413 esemplari di M9."}
{"id": "935511", "revid": "339392", "url": "https://it.wikipedia.org/wiki?curid=935511", "title": "M2 Half-Track", "text": ""}
{"id": "935534", "revid": "110157", "url": "https://it.wikipedia.org/wiki?curid=935534", "title": "Donavia", "text": "Donavia, gi\u00e0 conosciuta come Aeroflot-Don e Le Linee Aeree del Don (in russo: \"\u0414\u043e\u043d\u0441\u043a\u0438\u0435 \u0430\u0432\u0438\u0430\u043b\u0438\u043d\u0438\u0438\", \"Donskie avialinii\" o \"Aeroflot-Don\") era una compagnia aerea russa con base all'Aeroporto di Rostov sul Don che \u00e8 gestito dalla compagnia stessa.\nDonavia era una delle principali compagnie aeree russe nel mercato domestico, ma aveva anche una vasta rete dei voli internazionali. In seguito al rischio di fallimento economico la compagnia aerea russa \u00e8 stata privatizzata negli anni '90 ed \u00e8 stata acquistata dalla compagnia aerea statale Aeroflot nel 2000 aumentando i ricavi commerciali e salendo nella classifica delle compagnie aeree russe. La compagnia \u00e8 al 49% privatizzata mentre il 51% delle azioni \u00e8 di propriet\u00e0 statale.\nLa compagnia, insieme ad Orenair, cess\u00f2 le operazioni di volo il 27 marzo 2016, data nel quale venne inglobata in Rossija Airlines.\nStoria.\nL'Aeroflot-Don nacque nel 1993 come compagnia aerea russa \"Le Linee Aeree del Don\" (in russo: \u0414\u043e\u043d\u0441\u043a\u0438\u0435 \u0410\u0432\u0438\u0430\u043b\u0438\u043d\u0438\u0438) sulla base della divisione del Sud dell'Aeroflot-Rostov sul Don nato nel 1925.\nPrima della seconda guerra mondiale le destinazione della compagnia aerea della Russia meridionale erano limitate a Mosca, Baku, Charkiv, Tbilisi. Con la modernizzazione degli aerei la compagnia aveva aperto le destinazioni nuovi per Groznyj in Cecenia, Mineral'nye Vody, nel Caucaso, Or\u00ebl.\nI piloti della 77\u00ba e 78\u00ba Divisioni dell'Aeroflot che formavano la compagnia aerea prima del 1941 erano impegnati nella Seconda guerra mondiale come piloti militari e 8 di loro sono diventati Eroi dell'URSS ed molti altri hanno ottenuto riconoscimenti e medaglie al valore militare.\nDopo la fine della Seconda guerra mondiale il numero dei passeggeri trasportati dalla compagnia \u00e8 notevolmente aumentato nella Russia. Nel 1963 la compagnia \u00e8 stata ingrandita e nel 1981 sono stati aperti i primi voli internazionali dalla So\u010di per Bratislava, Budapest, Praga. Fino al 1991 la compagnia aerea operava i numerosi voli per il Medio Oriente e per l'Europa Occidentale.\nLa Societ\u00e0 per azioni sulla base della compagnia aerea sovietica della Rostov sul Don \u00e8 stata creata nel 1993.\nAlla fine degli anni novanta la compagnia con 100% del capitale privato \u00e8 stata nuovamente ricomperata dallo Stato che ha permesso di rinnovare notevolmente la flotta e vincere solo dopo 2 anni dopo il rischio del fallimento il premio aereo russo \"Le Ali della Russia\" come una delle migliori compagnie aeree russe.\nIl 25 settembre 2009 il Consiglio dell'Amministrazione dell'Aeroflot ha deciso di ritornare all'Aeroflot-Don S.p.a. il suo nome precedente Donavia S.p.a.\nNel 2009 la Donavia ha trasportato 1.210.300 passeggeri effettuando 11.979 voli di linea e charter. La compagnia aerea ha trasportato nel 2009 il 7,9% di passeggeri in meno rispetto all'anno precedente in seguito al calo notevole d'utilizzo degli aerei Ilyushin Il-86 nei voli internazionali.\nNel periodo gennaio - giugno 2010 la Donavia ha trasportato 643.800 passeggeri mostrando la notevole crescita di 36,3% rispetto allo stesso periodo del 2009.\nNel 2010 la compagnia aerea ha trasportato 1.385.900 passeggeri, il +14,5% in pi\u00f9 rispetto al 2009.\nStrategia.\nL'Aeroflot-Don operava nel mercato come una societ\u00e0 controllata dalla compagnia aerea russa Aeroflot che fa parte di SkyTeam.\nNel 2006 la compagnia aerea trasport\u00f2 un numero di passeggeri record nella sua storia: 588 212; il traffico cargo nel 2006 ha raggiunse invece i 2,2 milioni di tonnellate di merci e 133,4 tonnellate di posta. Sempre in quell'anno, l'Aeroflot-Don effettu\u00f2 7713 voli.\nDal 2006 \u00e8 stata introdotta la vendita dei biglietti via internet e la flotta venne modernizzata: i vecchi aerei Boeing 737-500 ed Tupolev Tu-154M saranno cambiati con nuovi velivoli sia di produzione russa, sia di produzione occidentale.\nL'11 dicembre 2008 l'Aeroflot-Don \u00e8 diventata membro della IATA.\nIl 25 settembre 2009, la compagnia abbandon\u00f2 il marchio Aeroflot-Don per riprendere lo storico marchio che gi\u00e0 aveva dal 1991 al 2000, ovvero Donavia.\nDal 27 marzo 2016 tutte le operazioni di Donavia sono confluite in Rossija Airlines, altra compagnia controllata al 100% da Aeroflot, decretando da tale data la fine della compagnia aerea.\nIncidenti.\nIl 14 agosto 2009 un volo charter internazionale D9 7508 Adalia (Turchia) - Mosca-\u0160eremet'evo (Russia) operato con un Ilyushin Il-86 di fabbricazione sovietica ha effettuato un atterraggio d'emergenza allo scalo moscovita. L'aereo dell'Aeroflot-Don \u00e8 partito alle 12:40 (ora locale) dall'aeroporto turco. L'equipaggio ha avvertito la caduta della pressione dell'olio in uno dei propulsori del velivolo dopo 4 minuti dalla partenza decidendo di spegnerlo al 22\u00ba minuto del volo e di continuare il volo con tre propulsori fino alla destinazione finale.I 347 passeggeri a bordo non hanno riportato danni in seguito all'incidente."}
{"id": "935539", "revid": "287204", "url": "https://it.wikipedia.org/wiki?curid=935539", "title": "Folist", "text": ""}
{"id": "935543", "revid": "767487", "url": "https://it.wikipedia.org/wiki?curid=935543", "title": "Grinderman", "text": "I Grinderman sono stati un gruppo garage rock, fondato nel 2006 come progetto parallelo di Nick Cave and the Bad Seeds e sciolto nel 2011.\nLa band era composta da Nick Cave alla voce e alla chitarra, da Warren Ellis al violino elettrico, Martyn P. Casey al basso e Jim Sclavunos alla batteria, tutti e tre anche componenti dei Bad Seeds.\nStoria.\nL'album di esordio della band, l'omonimo \"Grinderman\", a tratti rievocante le origini musicali di Cave nei Birthday Party, \u00e8 stato pubblicato il 10 aprile 2007.\nIl secondo album, \"Grinderman 2\", viene pubblicato il 14 settembre 2010. Esso mantiene le sonorit\u00e0 del predecessore rendendole per\u00f2 pi\u00f9 elaborate, dando l'idea di un album pi\u00f9 costruito e meno improvvisato.\nNel dicembre 2011, Nick Cave annuncia lo scioglimento del gruppo durante un festival musicale in Australia.\nIl 27 marzo 2012, postumo allo scioglimento del gruppo, viene pubblicato \"Grinderman 2 RMX\", album di remix e versioni alternative."}
{"id": "935551", "revid": "767487", "url": "https://it.wikipedia.org/wiki?curid=935551", "title": "14 Diamonds", "text": "14 Diamonds \u00e8 una raccolta del gruppo musicale finlandese Stratovarius, pubblicata nel 2000 solamente in Giappone."}
{"id": "935554", "revid": "7673138", "url": "https://it.wikipedia.org/wiki?curid=935554", "title": "Marais (Parigi)", "text": ""}
{"id": "935555", "revid": "125705377", "url": "https://it.wikipedia.org/wiki?curid=935555", "title": "Melrose Place (serie televisiva 1992)", "text": "Melrose Place \u00e8 una serie televisiva creata da Darren Star e prodotta da Aaron Spelling. Fu trasmessa negli Stati Uniti dall'emittente Fox dall'8 luglio 1992 al 24 maggio 1999.\nIn Italia debutt\u00f2 su Italia 1 il 7 ottobre 1993 e si concluse il 16 luglio 2000 (dall'11 settembre al 23 ottobre 1996 \u00e8 stata trasmessa in prima serata da Rete 4).\n\"Melrose Place\" \u00e8 la seconda serie del franchise di \"Beverly Hills 90210\".\nLe riprese della serie sono state realizzate in teatri di posa a Santa Clarita, in California.\nLo show ha affrontato diversi cambiamenti nel cast; Thomas Calabro \u00e8 stato l'unico attore a essere presente dal primo episodio, per tutta la durata dello show, sino alla sua conclusione.\nNegli Stati Uniti Melrose Place \u00e8 stato nominato pi\u00f9 volte agli Emmy e si \u00e8 piazzato 51\u00ba nella classifica degli show \"New Classic Tv\" stilata da Entertainment Weekly\nIn Italia \u00e8 apparsa un paio di volte tra le serie finaliste nominate per ricevere il Telegatto, senza mai vincere.\nDa \"Beverly Hills 90210\" a \"Melrose Place\".\nPer lanciare \"Melrose Place\" fu creato un incrocio (crossover) tramite una storia d'amore tra Kelly Taylor (Jennie Garth), personaggio di \"Beverly Hills, 90210\", e Jake Hanson (Grant Show), un affascinante operaio che la ragazza aveva ingaggiato per la realizzazione di alcuni lavori (appare negli ultimi due episodi della seconda stagione della serie madre); il rapporto tra i due fu di breve durata e si svolse nei primi tre episodi di \"Melrose Place\" al solo scopo di introdurre gli altri personaggi della serie e presentare il nuovo scenario.\nInsieme con Jennie Garth, nei primi tre episodi appaiono altre tre personaggi di \"Beverly Hills, 90210\": Brian Austin Green e Ian Ziering nei ruoli di David Silver e Steve Sanders; Tori Spelling invece appare solo nei primi due episodi, nel ruolo di Donna Martin.\nInizialmente presentata come una versione adulta di \"Beverly Hills, 90210\", che si proponeva di raccontare la vita dei ragazzi dopo l'universit\u00e0, \"Melrose\" non incontr\u00f2 i favori del pubblico, risultando non troppo apprezzata nel corso della prima stagione; per questo motivo, Aaron Spelling e gli autori operarono un drastico cambio di rotta.\nLa premessa.\nLo show \u00e8 ambientato in un piccolo complesso di appartamenti situato a West Hollywood, un distretto di Los Angeles, dove risiedono diversi ragazzi, ognuno con le proprie peculiarit\u00e0, problematiche esistenziali, sogni e aspirazioni. Il piano originale, nella mente del creatore dello show, prevedeva l'alternarsi di mini storie che si concludessero nell'arco di un solo episodio; quando per\u00f2 la formula si rivel\u00f2 poco appetibile per il pubblico, gli sceneggiatori iniziarono a sviluppare storie a lungo termine che si evolvevano durante l'intera stagione, trasformando la serie in una soap opera di prima serata, sul modello di precedenti serie di successo prodotte da Aaron Spelling come \"Dynasty\".\nA partire dalla seconda stagione iniziano ad essere proposti al pubblico archi di storie pi\u00f9 incredibili del normale (come quella di Jo accusata di un omicidio a causa di difesa personale o quella di Sydney che sposa Michael, ex marito di sua sorella, ricattandolo) e, visto il gradimento crescente degli spettatori, si spinse l'acceleratore su questa strada riportando in vita il personaggio di Kimberly Shaw (interpretato da Marcia Cross) che torna come una psicopatica creando situazioni sempre pi\u00f9 assurde e spettacolari. Da questo momento in avanti, la follia di Kimberly \"contager\u00e0\" un po' tutti gli abitanti del 4616 di Melrose e ognuno attraverser\u00e0 delle fasi di follia rendendo la serie una vera e propria soap opera.\nCast e personaggi.\nLa stagione iniziale di \"Melrose Place\" presenta otto personaggi principali: il dr. Michael Mancini (Thomas Calabro) medico del \"Wilshire Memorial Hospital\", che si trasforma da persona responsabile e marito devoto della prima stagione al bastardo adultero ed irresponsabile delle stagioni successive; Jane Andrews (Josie Bissett), la dolce moglie di Michael, esordiente stilista di moda; Billy Campbell (Andrew Shue), aspirante scrittore che prova ad emanciparsi dai genitori vivendo da solo; Alison Parker (Courtney Thorne-Smith), receptionist alla \"D&amp;D Advertising\"; Jake Hanson (Grant Show), operaio e motociclista bad-boy; Matt Fielding (Doug Savant), assistente sociale gay; Rhonda Blair (Vanessa A. Williams), insegnante di aerobica e ballerina, e Sandy Louise Harling (Amy Locane), una bella ragazza del Sud che aspira a diventare attrice mentre lavora come cameriera in un bar chiamato \"Shooters\", che diventa il luogo di ritrovo del gruppo. \nLa Locane fu estromessa dalla serie dopo i primi 13 episodi perch\u00e9 il personaggio di Sandy non aveva incontrato i favori del pubblico (l'abbandono repentino del personaggio fu motivato dal fatto che la ragazza aveva ottenuto un ruolo in una nota soap opera e si era dunque trasferita a New York), e fu rimpiazzata da Daphne Zuniga nel ruolo di Jo Beth Reynolds, una fotografa in fuga dal marito violento. Anche il personaggio di Rhonda, interpretato dalla Williams, non riscontr\u00f2 particolare successo e dunque non fu pi\u00f9 presente a partire dalla seconda stagione (l'uscita di scena del personaggio in questo caso fu spiegata come conseguenza del matrimonio con un impresario della ristorazione).\nL'attrice Heather Locklear, che nella prima stagione ha interpretato il ruolo ricorrente di Amanda Woodward, ambizioso capo di Alison, fu promossa a personaggio regolare a partire dalla seconda stagione; nonostante venga sempre accreditata come una \"special guest star\", la Locklear rimarr\u00e0 nella serie fino alla sua conclusione. Laura Leighton, interprete di Sydney Andrews, turbolenta sorella minore di Jane, viene promossa a membro del cast fisso a partire dalla terza stagione, dopo esserne stata una presenza ricorrente per quasi tutta la seconda.\nLa quarta stagione vide la promozione a personaggi fissi di altri tre personaggi ricorrenti: la dott.ssa Kimberly Shaw (Marcia Cross), una collega di Michael con cui ebbe una relazione clandestina nella seconda e terza stagione (che caus\u00f2 la fine del matrimonio tra Michael e Jane) e che ben presto riveler\u00e0 una natura perfida e psicopatica; Peter Burns (Jack Wagner), il primario dell'ospedale senza regole introdotto nella terza stagione; e Brooke Armstrong (Kristin Davis), una tirocinante della \"D&amp;D\", gi\u00e0 apparsa in modo ricorrente durante la precedente stagione. Il personaggio della Davis fu in seguito ucciso poich\u00e9 non aveva incontrato i favori del pubblico. Al termine della quarta stagione lascia la serie la prima delle attrici storiche dello show e tra le pi\u00f9 amate, Daphne Zuniga.\nLa quinta stagione vide l'aggiunta al cast di Rob Estes nel ruolo del ristoratore Kyle McBride, Lisa Rinna, nel ruolo di sua moglie Taylor Davis, e Brooke Langton nel ruolo di Samantha Reilly, un'artista e nuova inquilina nel condominio, gi\u00e0 conosciuta negli ultimi episodi della quarta stagione. La Bissett e la Cross lasciarono la serie durante la stagione mentre furono aggiunti Kelly Rutherford nel ruolo di Megan Lewis, una prostituta che ha una relazione con Michael, e David Charvet nel ruolo di Craig Field, un collega di Amanda. Il finale di stagione vide l'uscita di scena della Thorne-Smith, di Show e della Leighton.\nLa premi\u00e8re della sesta stagione vide l'uscita di scena di Savant, mentre Alyssa Milano (nel ruolo di Jennifer Mancini, sorella minore di Michael, apparsa durante gli ultimi episodi della quinta stagione) entr\u00f2 nel cast regolare, insieme a Linden Ashby nel ruolo del violento dr. Brett Cooper ed a Jamie Luner in quello della sua seducente moglie, Lexi Sterling.\nA met\u00e0 della sesta stagione esce di scena Charvet e l'inizio della settima stagione vide l'abbandono di Shue, della Rinna, della Langton, della Milano e di Ashby (escono tutti di scena nell'episodio 7.07) mentre Josie Bissett ritorn\u00f2 ad interpretare il ruolo di Jane Andrews. La settima stagione vide inoltre l'introduzione di John Haymes Newton nel ruolo di Ryan McBride, fratello di Kyle, e di Rena Sofer in quello di Eve Cleary, una donna dal passato di Amanda, che sposa il dr. Burns.\nL'attrice Hunter Tylo, nota per essere una delle interpreti della soap opera \"Beautiful\", firm\u00f2 un contratto per interpretare il ruolo di Taylor Davis McBride, ma quando Aaron Spelling scopr\u00ec che l'attrice era incinta, la licenzi\u00f2. L'attrice fu sostituita da Lisa Rinna, che era a sua volta incinta e che durante le riprese pos\u00f2 senza veli per la rivista \"Playboy\", alla luce dei fatti, Hunter Tylo impugn\u00f2 il contratto firmato e port\u00f2 Spelling in tribunale accusandolo di discriminazione, ottenendo un mega risarcimento di 5 milioni di dollari.\nEpisodi.\nIl primo e l'ultimo episodio della prima stagione hanno durata speciale di 80 minuti e fanno caso a parte rispetto agli altri episodi della serie divisi (e intitolati) proprio in due parti.\nProgrammazione e messa in onda Italiana.\nIn Italia fu programmata dal 7 ottobre 1993 al 16 luglio 2000 da Italia 1 (dall'11 settembre al 23 ottobre 1996 la serie pass\u00f2 brevemente su Rete 4, che trasmise quattordici episodi della quarta stagione in prima serata). Dall'episodio pilota sino al diciannovesimo episodio della quarta stagione, Mediaset ha trasmesso \"Melrose Place\" in prima serata, a cadenza settimanale o bisettimale, con un episodio o due accorpati. Dal ventesimo episodio della quarta stagione sino al diciannovesimo della quinta, la serie \u00e8 stata trasmessa in fascia preserale nei giorni feriali su Italia Uno. Dal ventesimo episodio della quinta stagione sino all'ultimo della settima, \"MP\" \u00e8 andata invece in onda la domenica pomeriggio, con uno o due episodi a seconda delle esigenze di palinsesto. Il finale di serie fu trasmesso il 16 luglio 2000. Dopo la brusca sospensione in prima serata, la serie sub\u00ec per due volte lunghi periodi di pausa, dall'ottobre 1996 al dicembre 1997 e dal gennaio 1998 all'agosto 1999. In entrambi i casi gli episodi ancora inediti della serie furono tenuti in magazzino in attesa di deciderne l'adeguata collocazione in palinsesto, dopo il calo d'ascolti di cui aveva sofferto. Le stagioni pi\u00f9 seguite in Italia sono state le prime due, con elevati indici d'ascolto e circa quattro milioni di telespettatori in prima serata; dalla terza \u00e8 cominciato un graduale calo, nonostante le trame avvincenti e sempre pi\u00f9 intricate che i seguaci della serie adoravano ma che forse allontanavano i telespettatori saltuari, per via dei continui colpi di scena presentati e le relazioni tra i personaggi viepi\u00f9 complicate.\nNel 2009, l'intera serie venne riproposta in orario pomeridiano feriale su Rai 4, dopo molti anni di assenza dai palinsesti televisivi.\nSpin-off: \"Models, Inc.\".\n\"Models, Inc.\" \u00e8 una serie televisiva statunitense andata in onda negli USA sulla rete Fox dal 29 giugno 1994 ed \u00e8 la terza serie nella franchigia (franchise) di \"Beverly Hills 90210\". Tra i protagonisti della serie vi erano Linda Gray e Cassidy Rae, apparse negli ultimi 5 episodi della seconda stagione di \"Melrose\" rispettivamente nei ruoli di Hillary Michaels, madre del personaggio di Amanda Woodward (Heather Locklear), e della modella Sarah Owens. Jo (Daphne Zuniga) e Jake (Grant Show) appaiono nell'episodio pilota della serie. La serie ebbe scarso successo e fu interrotta al termine della prima stagione.\nRemake\\sequel: \"Melrose Place\".\n\"Melrose Place\" \u00e8 una serie televisiva statunitense in onda sulla The CW a partire dall'8 settembre 2009.\n\u00c8 la quinta serie nella franchigia di \"Beverly Hills 90210\" ed \u00e8 una versione aggiornata della serie anni novanta \"Melrose Place\", incentrata su un gruppo di giovani adulti che vivono in un condominio di appartamenti a West Hollywood in California. Todd Slavkin e Darren Swimmer, in passato tra i produttori di \"Smallville\", sono i caposceneggiatori della serie. Stando a quanto dichiarato da \"Entertainment Weekly\", la prima stagione ruoter\u00e0 attorno a un misterioso omicidio che coinvolger\u00e0 i personaggi di Sydney Andrews (Laura Leighton) e Michael Mancini (Thomas Calabro), provenienti dalla serie originale, oltre a qualche nuovo personaggio. Tale seguito non ha incontrato i favori del pubblico ed \u00e8 stato interrotto dopo una sola stagione."}
{"id": "935557", "revid": "1632387", "url": "https://it.wikipedia.org/wiki?curid=935557", "title": "The Past and Now", "text": "The Past and Now \u00e8 una raccolta del gruppo musicale finlandese Stratovarius, pubblicata nel 1997 in Giappone."}
{"id": "935559", "revid": "76963", "url": "https://it.wikipedia.org/wiki?curid=935559", "title": "Alfredo Sainati", "text": "Biografia.\nDi famiglia teatrante, recit\u00f2 innanzitutto in ruoli brillanti assieme a Tina Di Lorenzo e in ruoli pi\u00f9 drammatici con Ermete Zacconi. La sua notoriet\u00e0 deriva soprattutto dall'avere formato con la moglie Bella Starace la \"Compagnia del Grand-Guignol\", che port\u00f2 in Italia il genere teatrale omonimo. \nIl debutto avvenne a Roma, presso il Teatro Metastasio, nel 1908; la compagnia continu\u00f2 a fare rappresentazioni per l'Italia fino al suo scioglimento nel 1928.\nLa \"Compagnia italiana del Grand Guignol\" rappresenta nel 1914 il testo teatrale di Luigi Chiarelli dal titolo \"Extra Dry\", dramma in un atto, da cui \u00e8 tratto lo stesso anno il film \"\". Nel 1922 rappresent\u00f2 \"Se quell'idiota ci pensasse\" di Silvio Benedetti, una delle opere emblematiche del teatro del \"grottesco\"."}
{"id": "935561", "revid": "1318658", "url": "https://it.wikipedia.org/wiki?curid=935561", "title": "A\u00efr", "text": "Il massiccio dell'A\u00efr (in tuareg Ay\u0103r, in hausa Azbin [est]/Abzin [ovest]), \u00e8 un massiccio montuoso che si trova nel nord del Niger, (Africa), nell'ecoregione del Sahara. Esso si trova a nord del 17\u00ba parallelo ed ha un'estensione di 70\u00a0000\u00a0km\u00b2. Si presenta come un vasto acrocoro compreso tra i 500 e i 900 metri di altitudine, in cui predominano vasti pianori, intervallati da picchi isolati di natura granitica, cui spesso si sovrappongono formazioni vulcaniche recenti.\nGeografia.\nSituato nel nordovest del paese, tra il 17\u00b0 e il 20\u00b0 30' di latitudine nord e il 7\u00b0 e il 10\u00b0 di longitudine est, ha forma di un ovale lungo 400\u00a0km da nord a sud e largo 200\u00a0km da est a ovest. \u00c8 circondato da pianure su tre lati, mentre al nord si protende verso il Tassili dell'Ahaggar.\nIl versante meridionale d\u00e0 su una vasta depressione dominata dalla falesia di Tigiddit. Il versante orientale tocca i bordi della zona sabbiosa del T\u00e9n\u00e9r\u00e9 (propriamente \"T\u00e9n\u00e9r\u00e9 del Tafassasset\"). Ad ovest, il massiccio confina con la pianura di Talaq e con le regioni dell'Azawak e della Tamesna.\nLe altitudini sono spesso superiori ai 900\u00a0m; le cime pi\u00f9 alte si trovano sul lato orientale e culminano nel monte Idukal-n-Tagh\u00e8s sui monti Bagzan (2022\u00a0m); il Mont Gr\u00e9boun, a lungo ritenuto il pi\u00f9 alto, arriva a 1945\u00a0m.\nLa capitale dell'A\u00efr \u00e8 Agadez, citt\u00e0 posta nel cuore del paese dei Tuareg. La popolazione \u00e8 costituita da nomadi, la cui economia si basa sull'allevamento di capre e di dromedari, che forniscono latte, carne e pelli utilizzate nell'artigianato locale. Alcuni gruppi si sono sedentarizzati, ad esempio nei villaggi di Timia, Tabellot, Aoud\u00e9ras o If\u00e9rouane, e sono quindi divenuti agricoltori che coltivano piante orticole (cipolle, pomodori, patate, aglio\u2026), mais, grano e qualche albero da frutta (arance, pompelmi, melograni\u2026), oppure pastori di capre. Le carovane dei Tuareg nomadi permettono scambi commerciali tra le popolazioni sedentarie e le oasi del T\u00e9n\u00e9r\u00e9 a est (Fachi, Bilma o Achegour), produttrici di sale, tessuti di cotone e datteri.\nL'A\u00efr presenta quindi una facies variata al centro di una zona di pianure monotone iperaride.\nGeologia.\nQuesto massiccio \u00e8 un insieme di alti massicci cristallini e vulcanici che emergono da uno zoccolo antico.\nDi fatto, si tratta di un'anticlinale, costituito da pieghe isoclinali leggermente inclinate verso est. La zona dello zoccolo precambriano dell'A\u00efr \u00e8 composta da depositi di rocce sedimentarie corrugate e metamorfosate (gneiss, scisti) e di rocce vulcaniche risalenti al Proterozoico inferiore. Questi depositi spessi parecchi chilometri sono intersecati da graniti risalenti al Suggariano e da rocce eruttive fuoriuscite all'epoca dell'orogenesi Pan-Africana 600 milioni di anni fa (o nel Paleozoico per le pi\u00f9 recenti).\nNel corso del Giurassico, delle faglie anulari comparse nello zoccolo cristallino, ad altitudini comprese tra i 500 e i 1000\u00a0m d'altitudine, hanno consentito l'innalzarsi di picchi di granito (Adrar Bous, Mont Gr\u00e9boun, monti Tamgak (1988\u00a0m), monte Agalak, monti Bagzan (2200\u00a0m) e Tarouadji), in qualche caso a quasi 2\u00a0000\u00a0m. Queste cime sono a volte sormontate da coni o cupole vulcaniche di varia natura e di varia epoca (alcuni risalgono alla fine del Cenozoico).\nL'esistenza di un'antica attivit\u00e0 vulcanica \u00e8 resa tangibile dall'esistenza di sorgenti calde dalle acque molto mineralizzate (Tafadeq, Igouloulouf).\nClima.\nGrazie all'altitudine e nonostante una pluviometria ridotta (da 75 a 160\u00a0mm l'anno in media), l'A\u00efr appare una regione verdeggiante rispetto ai deserti che la circondano, soprattutto dopo la stagione \"delle piogge\" (agosto-settembre). \nFlora.\nLa vegetazione \u00e8 di tipo essenzialmente sahelo-sudanese, diversa da quella delle pianure. Sulla parte pi\u00f9 bassa dell'A\u00efr (tra i 500 e i 900\u00a0m d'altitudine), capita di incontrare formazioni arboree, spesso composte da \"tagart\" (\"Maerua crassifolia\"), da \"anag\" (tuareg)/\"kalumbo\" (hausa) (\"Leptadenia pyrotechnica\"), da \"tirza\" (\"Calotropis procera\", melo di Sodoma) e da \"tezaq\" (\"Salvadora persica\", l'albero spazzolino da denti), associate a datteri del deserto (\"tiboraq\": \"Balanites aegyptiaca\") e a diversi tipi di \"Acacia\". Tra le graminacee, sono diffuse \"Stipagrostis\" sp., \"Aristida\" sp. (\"taghemunt\": \"Aristida plumosa\", \"tazmey\": \"Aristida hordocea\") e \"Eragrostis\" sp. (\"tajit\").\nNelle parti pi\u00f9 elevate dell'A\u00efr (&gt; 900\u00a0m), si incontrano formazioni di acacie (\"afagag\": \"Acacia tortilis raddiana\", \"tamat\": \"Acacia ehrenbergiana\", \"tazzeyt\": \"Acacia laeta\", \"ates\": \"Faidherbia albida\" o Gao), oltre che di \"tadant\" (\"Boscia senegalensis\"), \"adaras\" (\"Commiphora africana\"), \"Balanites aegyptiaca\", \"Ficus cordata\", \"tageyt\" (\"Hyphaene thebaica\", palma doum), \"ajeyn\" (\"Ziziphus mauritanius\", giuggiolo), \"akoko\" (\"Anogeissus leiocarpus\"), \"kadago\" (\"Bauhinia rufescens\") e di \"Salvadora persica\".\nLe Poaceae sono rappresentate da \"tazmey\" (\"Aristida mutabilis\"), \"teberemt\" (\"Cymbopogon schoenanthus\"), \"Tripogon multiflorus\" e \"Desmostachya bipinnata\". Al di sopra dei 1500\u00a0m si trova perfino una specie mediterranea, l'olivo di Laperrine (\"alew\", \"Olea europaea\" ssp. \"laperrinei\") attualmente molto minacciata, che costituisce, insieme al cipresso, a una variet\u00e0 di sommacco (\"tahunek\", \"Rhus oxyacantha\") e alla \"Salvia aegyptiaca\" i relitti di una popolazione mediterranea le cui origini risalgono ad un'epoca in cui la regione era molto meno desertica.\nFauna.\nL'A\u00efr ospita, secondo gli ultimi censimenti, 40 specie di mammiferi, 165 di uccelli, circa 18 specie di rettili e 1 di anfibi, alcune delle quali sono considerate gravemente minacciate d'estinzione dalle istituzioni internazionali: 9 delle specie della regione sono nella lista rossa dell'IUCN per il Niger (UNESCO 2001).\nPer esempio, l'Addax (\"emillal\") e lo struzzo (\"enil\") sono ancora presenti nel massiccio ma sono minacciati dal bracconaggio e dalla siccit\u00e0. \u00c8 il solo massiccio montuoso, insieme ai Monti Transantartici, a non possedere alcuna specie di pesci (Newby et al.1982). Le specie invertebrate non sono ancora state inventariate (a tutto il 2006).\nUngulati.\nNell'A\u00efr esistono notevoli popolazioni di ungulati sahariani altrove fortemente minacciati. Magin calcolava nel 1990 che nella riserva dell'A\u00efr-T\u00e9n\u00e9r\u00e9 esisteva una popolazione di circa 12.000 gazzelle dorcas (\"azekod\", \"Gazella dorcas\"), 170 gazzelle dama (\"ener\", \"Gazella dama\") e 3.500 mufloni di montagna (\"efital\", \"Ammotragus lervia\"), vale a dire il 70% dell'intera popolazione di questi mufloni nel Niger (Shackleton, 1997).\nSembra che il numero di gazzelle dorcas e di mufloni si sia accresciuto dopo la creazione della riserva, ma la gazzella dama \u00e8 in diminuzione a causa del bracconaggio e della pressione turistica. Il numero di addax (\"Addax nasomaculatus\") \u00e8 in costante diminuzione dal 1979, e la loro popolazione si \u00e8 ridotta a una quindicina di individui. Quanto all'orice dalle corna a sciabola (\"ezam\", \"Oryx dammah\"), non se ne hanno pi\u00f9 avvistamenti dal 1983: questa specie \u00e8 ormai estinta allo stato selvatico.\nCarnivori.\nNumerosi grandi mammiferi (\"aw\u0103qqas\") del Sahel (\"a\u1e25\u0103r\": leoni, \"agh\u0161i\": licaoni) sono stati sterminati dalla regione agli inizi del XX secolo con la caccia e il veleno, ma alcune specie persistono: si contano ancora tra i 15 e i 20 ghepardi (\"Acinonyx jubatus\") e alcune iene striate (\"aridal\", \"Hyaena hyaena\") che si nutrono essenzialmente di scimmie. Le popolazioni di carnivori di taglia pi\u00f9 piccola sono in condizioni migliori. Nella regione si possono infatti incontrare dei lupi africani (\"eggur\", \"Canis lupaster\"), dei fennec (\"Vulpes zerda\"), delle volpi di R\u00fcppel (\"Vulpes rueppellii\"), dei caracal (\"Caracal caracal\") e il gatto delle sabbie (\"Felis margarita\"). Nella regione \u00e8 stata avvistata anche la zorilla del deserto \"Ictonyx libyca\".\nScimmie.\nTra i monti Tamgak esiste una popolazione isolata e quasi certamente consanguinea di una settantina di 70 babbuini verdi (\"\u00e9werked wa k\u0103w\u0103l\u0103n\", \"Papio anubis\"), oltre a circa 500 scimmie Patas (\"\u00e9werked\", \"Erythrocebus patas\") al centro del massiccio. Le due popolazioni sono composte da individui appartenenti a sottospecie endemiche dell'A\u00efr.\nPiccoli mammiferi.\nNel massiccio dell'A\u00efr \u00e8 possibile trovare delle colonie di irace delle rocce (\"Procavia capensis\") e popolazioni stabili di roditori scavatori (\"\u0103kol\u0103n\": \"Xerus erythropus\" \"scoiattolo scavatore\"), insettivori e pipistrelli. L'istrice (\"\u00e9m\u0103gh\u0103y\": \"Hystrix cristata\") e il riccio dal ventre bianco (\"kone\u0161\u0161i\": \"Atelerix albiventris\") costituiscono addirittura una minaccia per le colture.\nUccelli.\nNell'A\u00efr sono comuni ganga (Pteroclidae), Columbidae, Capitonidae, Alaudidae, zigoli (Emberizidae), tessitori (Ploceidae), corvi e cornacchie (Corvidae). \u00c8 stato osservato anche il calao dal becco rosso (\"Tockus erythrorhynchus\") (Messan, 2001). \u00c8 stata segnalata anche la presenza dell'otarda (\"ejugher\", \"Neotis nuba\") e del gufo africano (\"Bubo africanus\"). L'ultima grande popolazione di struzzi della sottospecie \"Struthio camelus camelus\" di questa regione dell'Africa, stanziata ad ovest del massiccio e valutata nel 1990 intorno agli 800-2.000 individui, era quasi estinta nel 2001. Esistono anche 85 specie di uccelli di passo, che sostano qui talora nel corso delle loro migrazioni verso le zone in cui svernare.\nRettili.\nEsistono differenti specie di serpenti nel massiccio: il cobra dal collo nero, o cobra sputatore (\"Naja nigricollis\"), la vipera soffiante (\"Bitis arietans\"), l\"'Eryx muelleri\", la vipera cornuta (\"Cerastes cerastes\"), una specie di varano (\"\u0103ghata\", \"Varanus griseus\") e diverse specie di gecko.\nStoria.\nL'A\u00efr \u00e8 famoso per la sua arte rupestre, che risale tra il 6.000 a.C. e il 1000 d.C. Si tratta soprattutto di incisioni su roccia, realizzate con pietre appuntite, e poi forse con punte di metallo dopo il 1200 a.C. A giudicare dalle raffigurazioni pi\u00f9 antiche, era una zona pastorale, come dimostrano numerose immagini di bestiame e di grandi mammiferi (in particolare, un'incisione alta 5 metri che raffigura una giraffa, scoperta a Dabous nel 1999, \u00e8 famosa in tutto il mondo).\nMa nel corso del III millennio a.C., cominci\u00f2 a farsi sentire la desertificazione, e in questa regione migrarono i Tuareg, provenienti dal nord. Le raffigurazioni mostrano allora scene di guerra, con carri, cavalli e scene di battaglia. In seguito la regione divenne sede di una confederazione Tuareg (i \"Kel A\u00efr\") sotto il comando di un amenukal. A partire dal 1405 circa fu sede del sultanato dell'A\u00efr o di Agadez.\nRiserva naturale A\u00efr-T\u00e9n\u00e9r\u00e9|La riserva naturale dell'A\u00efr e del T\u00e9n\u00e9r\u00e9.\nAl principio degli anni novanta, essendo stata la regione al centro di un conflitto militare e di disordini interni, il governo nigerino chiese al Direttore generale dell'UNESCO di lanciare un appello a favore della protezione del sito, che nel 1991 \u00e8 stato inserito nell'elenco del Patrimonio dell'umanit\u00e0 Nel febbraio del 1992, il sito \u00e8 stato inserito nell'elenco del patrimonio mondiale in pericolo. Nel 1997 \u00e8 entrato a far parte delle riserve della biosfera."}
{"id": "935562", "revid": "547034", "url": "https://it.wikipedia.org/wiki?curid=935562", "title": "Jameson (whiskey)", "text": "Jameson \u00e8 un famoso whiskey irlandese, prodotto per la prima volta nel 1780. In origine uno dei quattro principali whiskey di Dublino, il Jameson \u00e8 ora distillato a Cork, sebbene la conservazione in tini avvenga ancora nella capitale irlandese. .\nStoria.\nL'azienda fu fondata dallo scozzese John Jameson, sposato con un membro degli Haig, distillatori di whisky scozzese. Suo figlio, successivamente spos\u00f2 un'esponente della famiglia Stein, una delle pi\u00f9 grandi distillatrici di Scotch whisky e proprietaria della distilleria di Bow Street, Dublino. Gli Haigs erano legati agli Steins anche da un precedente matrimonio. John Jameson acquist\u00f2 la distilleria di Bow Street nel 1780.\nQuattro dei figli di John Jameson seguirono le orme paterne nella distillazione in Irlanda, John Jameson II (1773 \u2013 1851) a Bow Street, William e James Jameson a Marrowbone Lane a Dublino (dove collaborarono con gli Stein, denominandosi Jameson &amp; Stein, prima di stabilirsi come William Jameson &amp; Co.). Il quarto dei figli di Jameson, Andrew, che aveva una piccola distilleria a Enniscorthy nella contea di Wexford, era il nonno di Guglielmo Marconi. La madre di Marconi era Annie Jameson, la figlia di Andrew.\nLa ditta dei distillatori di Cork un\u00ec quindi le forze con i rivali John Jameson e John Powes per formare l'Irish Distillers Group nel 1966. La nuova distilleria di Midleton, nella Contea di Cork, costruita dall'Irish Distillers produce ora gran parte del whiskey irlandese venduta nella nazione. Il nuovo stabilimento integra il precedente, che ora, denominato \"Jameson Old Distillery\", \u00e8 prevalentemente un'attrazione turistica. Il marchio Jameson \u00e8 stato acquisito dal conglomerato francese delle bevande alcoliche Pernod Ricard nel 1998, quando quest'ultimo acquist\u00f2 l'Irish Distillers.\nBlends.\nCos\u00ec come il Jameson Original, anche altri whiskey sono commercializzati sotto l'etichetta Jameson:\nPreparazione del whiskey irlandese.\nIl Jameson \u00e8 prodotto da una mistura di orzo irlandese maltato e non maltato. L'orzo \u00e8 fatto asciugare in un essiccatoio chiuso e riscaldato con carbone di pura antracite per preservare il suo chiaro sapore di malto. Come gran parte dei whiskey irlandesi subisce una tripla distillazione."}
{"id": "935563", "revid": "767487", "url": "https://it.wikipedia.org/wiki?curid=935563", "title": "The Chosen Ones", "text": "The Chosen Ones \u00e8 una raccolta del gruppo musicale finlandese Stratovarius, pubblicata dalla Noise Records nel 1999."}
{"id": "935571", "revid": "767487", "url": "https://it.wikipedia.org/wiki?curid=935571", "title": "Angela Gheorghiu", "text": "Biografia.\nQuello di Angela Gheorghiu \u00e8 considerato, a livello internazionale, uno dei nomi di spicco della lirica contemporanea.\nDopo essere stata allieva dell'insegnante di musica Mia Barbu, si laurea al Conservatorio di musica di Bucarest. In breve tempo si afferma nel mondo della lirica non solo grazie alla sua voce da soprano lirico puro (dotata di notevole estensione e di grande abilit\u00e0 nel fraseggio) ma anche alla sua presenza scenica e alle sue doti recitative. Dopo aver divorziato dal suo primo marito, Andrei Gheorghiu, sposa il tenore italo-francese Roberto Alagna. La cerimonia nuziale si \u00e8 svolta sul palcoscenico del Metropolitan Opera di New York, durante una rappresentazione de \"La Boheme\", nel 1996 ed \u00e8 stata celebrata dal sindaco di New York, Rudolph Giuliani. Hanno cantato insieme in molte performance e collaborato in diverse incisioni discografiche. Sua sorella minore Elena Dan fu anch'essa una cantante.\nDebutto e carriera.\nDebutta sul piano internazionale nel 1992 alla Royal Opera House di Londra con \"La Boh\u00e8me\" nel ruolo di Mim\u00ec con Roberto Alagna. Nello stesso anno debutta alla Staatsoper di Vienna come Adina ne L'elisir d'amore con Alagna.\nNel gennaio 1993 \u00e8 Mim\u00ec ne La boh\u00e8me al Wiener Staatsoper, in febbraio Li\u00f9 in Turandot con Gwyneth Jones a Londra ed in marzo Nannetta in Falstaff (Verdi) a Vienna ed in luglio Zerlina in Don Giovanni (opera) al Covent Garden.\nDebutta al Metropolitan Opera di New York come Mim\u00ec ne La boh\u00e8me con Vincenzo La Scola nel dicembre 1993.\nAlla Royal Opera House di Londra nel 1994 in febbraio \u00e8 Nina in Ch\u00e9rubin di Jules Massenet ed in maggio Mica\u00ebla in Carmen (opera) con Pl\u00e1cido Domingo e Denyce Graves, ma il successo mondiale lo deve all'interpretazione della \"Traviata\" con Leo Nucci in novembre sotto la direzione di Georg Solti. Per questo evento, la BBC annull\u00f2 improvvisamente la programmazione per mandare la recita in diretta a tutto il mondo. Durante una delle prove il direttore, Sir Georg Solti, dichiar\u00f2: \"Ero in lacrime. Ho dovuto interrompere le prove. Questa ragazza \u00e8 meravigliosa. Pu\u00f2 fare tutto.\" La performance \u00e8 stata anche filmata e registrata per la Decca. Da allora la Gheorghiu \u00e8 stata costantemente richiesta in teatri e sale da concerto di tutto il mondo, con una carriera che l'ha portata a New York, Londra, Parigi, Salisburgo, Berlino, Tokyo, Roma, Seul, Venezia, Atene, Montecarlo, Chicago, Filadelfia, San Paolo, Los Angeles, Lisbona, Valencia, Palermo, Balbeck, Amsterdam, Kuala Lumpur, Zurigo, Vienna, Madrid, Barcellona, Praga, Montr\u00e9al, Mosca, Taipei, San Juan, Lubiana ecc.\nCritica e performance.\nNel 1995 \u00e8 Violetta Val\u00e9ry ne La traviata a Vienna e nel 1996 con Ram\u00f3n Vargas nel PalaFenice al Tronchetto per il Teatro La Fenice di Venezia.\nAl Metropolitan \u00e8 Li\u00f9 in Turandot, Micaela in Carmen con Waltraud Meier e Domingo nel 1996, Giulietta in Romeo e Giulietta con Alagna nel 1998, Adina ne L'elisir d'amore con Alagna nel 1999, Marguerite in Faust con Alagna nel 2003, Violetta ne La traviata nel 2006, Amelia in Simon Boccanegra con Ferruccio Furlanetto nel 2007, tiene un concerto con Alagna \"Live in Prospect Park\" ed \u00e8 Magda ne La rondine con Alagna e Samuel Ramey nel 2008.\nAll'Op\u00e9ra National de Paris \u00e8 Micaela in Carmen e Violetta Valery ne La traviata nel 1997, Mimi ne La boheme nel 2001 ed Adriana Lecouvreur diretta da Daniel Oren con Marcelo \u00c1lvarez, Alessandro Corbelli e Carlo Bosi nel 2015.\nAl Royal Opera House \u00e8 Adina ne L'elisir d'amore nel 1997, Magda de Civry ne La rondine con Alagna nel 1998, Giulietta in Romeo e Giulietta con Alagna ed Antonia in Les contes d'Hoffmann nel 2000, Nedda in Pagliacci (opera) con Domingo nel 2003, Amelia Grimaldi in Simon Boccanegra e Marguerite in Faust con Alagna e Bryn Terfel nel 2004.\nNel dicembre 2000 la Gheorghiu ha eseguito il ruolo principale nella trasposizione cinematografica di \"Tosca\", diretta da Beno\u00eet Jacquot. Il film \u00e8 uscito nei cinema di tutto il mondo ed \u00e8 stato presentato al Festival del Cinema di Venezia nel 2001. La Gheorghiu ha anche interpretato Giulietta nel film \"Romeo e Giulietta\" (trasposizione cinematografica dell'opera di Gounod). Tra le apparizioni pi\u00f9 importanti della sua carriera vi \u00e8 quella in \"Pagliacci\" alla Royal Opera House accanto a Pl\u00e1cido Domingo, nella \"Turandot\" alla Royal Opera House nei panni di Li\u00f9, in \"Romeo e Giulietta\" al Choregies d'Orange e al Festival di Salisburgo, in \"Faust\" al Metropolitan Opera di New York, alla Royal Opera House e all'Opera di Monte Carlo, in \"Simon Boccanegra\" alla Royal Opera House, al Festival di Salisburgo e al Musikverein di Vienna, e i concerti ad Amsterdam (per un Gala dedicato alla regina Beatrice), a New York (concerto di Capodanno con la New York Philharmonic), Filadelfia e Los Angeles.\nNel 2001 ha tenuto un concerto in onore del Presidente della Repubblica nel Teatro Malibran per la Fondazione Teatro La Fenice.\nNel 2004 \u00e8 Mim\u00ec ne La boh\u00e8me con Roberto Alagna al Teatro Regio di Torino e canta \"Casta diva\" dalla \"Norma\" con la London Symphony Orchestra diretta da Evelino Pid\u00f2 nella colonna sonora del film 2046.\nNel gennaio 2006 vi fu un nuovo successo con \"La Traviata\" al Metropolitan Opera di New York con le scenografie di Franco Zeffirelli, al fianco di Jonas Kaufmann, debuttante Alfredo. Tre mesi dopo, in aprile, ha debuttato al Teatro alla Scala di Milano con un recital, e in maggio ha aperto il Festival del cinema di Cannes.\nNel giugno 2006 debutta sulle scene con la \"Tosca\" di Giacomo Puccini al Covent Garden di Londra. \u00c8 stato un evento molto importante per la carriera della Gheorghiu. Infatti, il Covent Garden, gi\u00e0 nel 2004, aveva preso la decisione di mettere in scena una nuova produzione della \"Tosca\", per sostituire quella che era stata creata per la Callas da Zeffirelli e che era andata in scena per quarant'anni. La nuova produzione, creata da Jonathan Kent, \u00e8 stata ideata appositamente per la Gheorghiu, consacrandola come una delle massime interpreti d'opera del XXI secolo. Il successo \u00e8 dovuto anche al basso baritono Bryn Terfel (richiesto dalla Gheorghiu) nei panni di Scarpia, e dal direttore d'orchestra Antonio Pappano, il quale ha affermato: \"Stiamo sfidando una leggenda\". La Gheorghiu, al fianco di Jonas Kaufmann, vestir\u00e0 nuovamente i panni di Tosca al Covent Garden nel 2011: la recita verr\u00e0 registrata e proiettata nei cinema su scala mondiale. In realt\u00e0 sar\u00e0 proprio nel 2011 che la \"Tosca\" della Gheorghiu raggiunger\u00e0 il successo atteso fin dalla prima messa in scena del 2006. A tal proposito il giornale \"The Independent\" ha scritto: \"La Gheorghiu, nei panni di Tosca, \u00e8 una diva nata. [...] I colori della sua voce hanno fatto di Tosca una donna leziosa e vulnerabile, rendendo il \"Vissi d'arte\" in maniera sospirata, straziante e - in puro stile da diva - bramosa di applausi. [...] Il suo raggelante grido alla realizzazione che (Mario) \u00e8 morto ci ricorda perch\u00e9 questa diva rumena attrae le folle!\".\nNel dicembre 2006 \u00e8 Giulietta in Romeo e Giulietta al Deutsche Oper Berlin.\nNel settembre 2007 ha interpretato Fanny nell'opera \"Marius et Fanny\" di Vladimir Cosma per la prima mondiale all'Opera di Marsiglia, al fianco di suo marito Roberto Alagna. In occasione della rappresentazione de \"La Boheme\" al Metropolitan di New York, la performance \u00e8 stata trasmessa in diversi teatri per un pubblico di oltre un milione e cinquecentomila persone. \nIl 2007, nonostante i successi come \"La Traviata\" con Vittorio Grigolo e Renato Bruson al Teatro dell'Opera di Roma e Magda de Civry ne \"La rondine\" al debutto al San Francisco Opera dove \u00e8 anche Mim\u00ec ne \"La boh\u00e8me\" diretta da Nicola Luisotti con Piotr Becza\u0142a e Magda ne \"La rondine\" a New York, \u00e8 per\u00f2 segnato da un rovinoso debutto al Teatro alla Scala di Milano nei panni, ancora una volta, di Violetta Val\u00e9ry nella prima rappresentazione di La traviata. Per l'occasione erano state riallestite le scenografie di Liliana Cavani e la direzione era stata affidata a Lorin Maazel. Le contestazioni furono rumorose, soprattutto da parte dei loggionisti, e dirette in modo particolare alla direzione di Maazel e alla performance della cantante. Sebbene la recita di quella sera fosse stata ben lungi da quelle che l'avevano resa celebre e apprezzata a livello internazionale, \u00e8 anche possibile che il pubblico scaligero fosse sobillato dal rancore verso il coniuge Roberto Alagna, scatenato dallo scandalo dell\"Aida\" diretta da Riccardo Chailly durante la quale il tenore abbandon\u00f2 la scena per essere stato contestato dal pubblico.\nNel 2008 in settembre \u00e8 Suzel ne L'amico Fritz con Alagna al Deutsche Oper Berlin ed in ottobre Marguerite in Faust con Alagna a Vienna.\nNel 2009 tiene un recital nel Nationaltheater (Monaco di Baviera).\nNel 2010 la \"Traviata\" (ritenuta il suo cavallo di battaglia) la riporta al successo per ben due volte: una prima in marzo/aprile al Metropolitan di New York (la sua 92 rappresentazione al Met) al fianco di un debuttante James Valenti nel ruolo di Alfredo, e una seconda volta a luglio (sempre al fianco di Valenti) al Covent Garden di Londra, dove fu riallestito lo spettacolo che l'aveva resa celebre sedici anni prima. A proposito di questo evento il giornale \"The Times\" ha scritto: \"La Gheorghiu trionfa ancora con una \"Traviata\" di trascinante intensit\u00e0 [...] Tutte le cancellazioni, tutti i retroscena, tutti gli schiamazzi sono perdonati quando Angela Gheorghiu canta in questo modo! E non canta semplicemente, ma \u00e8 capace di far vivere la distruttiva eroina Verdiana come il battito del cuore e il respiro dei polmoni tengono in vita il corpo umano [...] Ha emesso ogni nota con rara intensit\u00e0, ecletticit\u00e0 timbrica e bellezza eterea. C'\u00e8 una libert\u00e0 gloriosa nel suo fraseggio, circa i tempi che prende per infondere il dramma ad ogni emissione vocale\".\nNel 2010 ha fatto il suo debutto in \"Adriana Lecouvreur\" di Francesco Cilea, in una nuova produzione della Royal Opera House Covent Garden. L'\"Observer\" ha scritto: \"\u00c8 difficile immaginare qualcuno migliore di Angela Gheorghiu in questa parte. La voce della Gheorghiu, con i suoi pianissimo, \u00e8 al contempo leggera e cremosa ma con un nucleo di acciaio, e corrisponde alle sue movenze fluide sul palco, peculiari di una recitazione naturale e disinvolta. \u00c8 un'attrice nata! E ha reso commovente e credibile la morte di Adriana, alquanto fantasiosa e improbabile [...] struggente nell'aria celeberrima \"Poveri fiori\". Semplicemente indimenticabile!\". Questo ruolo del repertorio verista italiano ha permesso, quindi, alla Gheorghiu non solo di dimostrare di avere \"la pi\u00f9 bella e passionale voce da soprano\", ma anche di essere \"un'attrice consumata. Con un totale controllo del suo strumento vocale, \u00e8 riuscita ad essere rabbiosa nelle arie che lo richiedevano, trasudante di passione nei duetti amorosi, ed \u00e8 stata capace di impazzire e morire in un sussurro che ha riempito tutto il teatro\" La casa discografica Decca Records rilascer\u00e0 l\"Adriana Lecouvreur\" della Gheorghiu in DVD nel gennaio 2012.\nIl 28 ottobre 2011 partecipa al Gran Gala di riapertura del Teatro Bol'\u0161oj di Mosca interpretando un'aria della \"Dama di picche\" di Tchaikowsky: l'evento \u00e8 stato mandato in onda live a teatri di tutto il mondo e ad alcune reti televisive, come quella franco-tedesca ARTE TV. La rivista \"The faster times\" ne ha scritto: \"Il canto pi\u00f9 bello della serata \u00e8 stato quello di Angela Gheorghiu nella sua versione dell'aria di Lisa della \"Dama di picche\" di Tchaikowsky. Una voce gloriosa, calda e umana e piena di sentimento, nonostante cantasse con lo spartito (\u00e8 stata un'aggiunta dell'ultimo minuto)\".\nNel 2012 \u00e8 Mim\u00ec ne La boh\u00e8me in marzo con Ainhoa Arteta al Gran Teatre del Liceu, in giugno con Alagna a Londra, in settembre-ottobre al Teatro alla Scala con Vittorio Grigolo e Beczala ed in novembre \"Tosca\" diretta da Luisotti con Massimo Giordano (tenore) e Roberto Frontali a San Francisco.\nFino al 2012 al Covent Garden la Gheorghiu ha preso parte a 115 rappresentazioni.\nProfilo caratteriale.\nAngela Gheorghiu \u00e8, per\u00f2, famosa nel mondo della lirica anche per il suo forte carattere, per le sue numerose cancellazioni e per diversi litigi con direttori di teatri e d'orchestra. Nel 1996 ebbe uno scontro con l'allora direttore generale del Metropolitan di New York, Joseph Volpe: la Gheorghiu fu ingaggiata per la parte di Micaela nella \"Carmen\" di Bizet al fianco di Placido Domingo. Secondo la produzione ideata da Zeffirelli, per la parte di Micaela la cantante avrebbe dovuto indossare una parrucca bionda da lei poco gradita. Quando il Met mise in scena, nel 1997, questa \"Carmen\" in Giappone, la Gheorghiu rifiut\u00f2 di indossare la parrucca. Volpe ribatt\u00e9: \"La parrucca andr\u00e0 in scena, con o senza di te!\", cosicch\u00e9 ella si oppose e venne sostituita. La cantante attribuisce la sua schiettezza al fatto di essere cresciuta sotto il regime totalitario di Nicolae Ceau\u0219escu: \"Io sono cresciuta in un paese dove non era possibile avere una opinione propria, e questo mi ha reso ora pi\u00f9 forte. Molti cantanti hanno paura di rifiutare gli ingaggi dei teatri, cercando di evitare una cattiva reputazione. Ma io ho il coraggio di farlo se in quel momento non voglio o non sono in forma per cantare. Io lotto per l'opera lirica, e per questo voglio essere presa sul serio! La musica pop \u00e8 per il corpo, la lirica \u00e8 per l'anima!\"\nNel novembre 1998, Volpe ingaggi\u00f2 ancora la Gheorghiu con suo marito Alagna per la \"Traviata\". La coppia ritardava continuamente la firma dei contratti, finch\u00e9 Volpe non decise di sostituirli con Marcelo \u00c1lvarez e Patricia Racette.\nNel settembre 2007 la Gheorghiu fu licenziata dalla Lyric Opera of Chicago per una produzione della \"Boheme\", a causa delle numerose assenze alle prove e alla prova costume e in genere per atteggiamenti \u201cpoco professionali\u201d. A tal proposito la Gheorghiu ribatt\u00e9: \"Sono stata impegnata con le prove per \"Madama Butterfly\" ed ho mancato alla prova costume per raggiungere mio marito a New York e salvare il mio matrimonio! Ho cantato la \"Boh\u00e8me\" centinaia di volte, non essere stata presente a qualche prova non sarebbe stata una tragedia.\"\nPremi e riconoscimenti.\nLa sua discografia ha ricevuto ampio successo di critica e ha ricevuto molti premi come il \"Premio Gramophone\", \"Diapason d'Or Award\", \"Choc du Monde de la Musique\" in Francia, \"Premio Cecilia\" in Belgio, \"Deutsche Schallplattenkritik-Preis\" in Germania, il \"Premio Echo\", il \"Premio italiano Musica e Dischi\", il \"Premio della Critica USA\" ecc. La Gheorghiu ha vinto il titolo di \"Artista femminile dell'anno\" ai Classical Brit Awards nel 2001 e 2010 ed \u00e8 stata nominata nel 2002 ai Grammy Awards per la sua incisione di \"Manon\" (nominata nel 2001 \u201cBest opera recording\u201d ai Grammophone Awards). \u00c8 stata premiata con \"La Vermeille Medaille de la Ville de Paris\" e nominata \"Chevalier\" dell'Ordre des Arts et des Lettres e \"Officier\" dello stesso dal Ministero francese della cultura e dal suo paese natale, la Romania. Nel dicembre 2010 ha ricevuto il titolo onorifico di \"Dottore honoris causa\" dall'Universit\u00e0 delle Arti di Ia\u015fi (Romania) e la \"Stella della Romania\", la pi\u00f9 alta decorazione data dal Presidente della Romania.\nAngela Gheorghiu \u00e8 anche apparsa al 74\u00ba posto nella lista delle 100 donne pi\u00f9 sexy del mondo della rivista maschile FHM.\nIl I febbraio 2008 la scuola elementare di Adjud \u00e8 stata ribattezzata avendo la cantante come madrina: da quel giorno la scuola ha acquisito il nome di \"Scoala cu cls.I-VIII Angela Gheorghiu\".\nDiscografia.\nParticolare attenzione bisogna rivolgere alla discografia della cantante, caratterizzata da una prolificit\u00e0 insolita per il mondo della lirica. Il suo primo contratto discografico in esclusiva \u00e8 stato firmato nel 1995 con la Decca, poi dal 1998 ha inciso per la EMI Classics e la Deutsche Grammophon.\nQui \u00e8 riportato un elenco approssimativo della discografia della cantante:"}
{"id": "935583", "revid": "125601400", "url": "https://it.wikipedia.org/wiki?curid=935583", "title": "CUS Padova", "text": "Il CUS Padova \u00e8 il gruppo sportivo dell'Universit\u00e0 degli Studi di Padova; fondato il 22 marzo 1946 ed erede del GUF di Padova d'anteguerra, \u00e8 affiliato al Centro Universitario Sportivo Italiano.\nI colori sociali del club sono l'amaranto, il giallo e il bianco; il simbolo del CUS \u00e8 il bucranio, presente anche nello stemma universitario.\nDiscipline.\nIl CUS Padova \u00e8 una vera e propria associazione polisportiva che gestisce, allo stato, sedici discipline, ognuna delle quali con una propria sezione agonistica:\nImpianti.\nIl CUS Padova \u00e8 diviso in due impianti, il primo e storico di 20.000 m\u00b2 in via Giordano Bruno presente fin dal 1947 quando l'universit\u00e0 lo diede in gestione al centro sportivo nelle cui palestre ancora oggi giocano le squadre indoor di hockey su prato e in cui si allenano gli atleti della scherma e del judo (l'edificio era prima della guerra una casa del fascio).\nGli impianti all'aperto di via Corrado in cui giocano e si allenano le sezioni di hockey su prato, rugby a 15, lotta greco-romana che vengono sempre chiamati impianti del \"Piovego\" (dal canale adiacente) di 70.000 m\u00b2.\nNella struttura sono presenti:campi da rugby, hockey su prato, calcetto, tennis, basket indoor e outdoor, green volley, percorso jogging, pista di atletica, sala lotta greco romana, clubhouse interna, sale conferenze.\nAtleti.\nTra i molti atleti ad essersi distinti a livello internazionale che hanno indossato la divisa del Cus Padova olimpionici come Giovanni Evangelisti, ex primatista italiano nel salto in lungo, Francesca Bortolozzi, medaglia d'oro a Barcellona \u201992 ed Atlanta \u201996 nel fioretto a squadre, e Rossano Galtarossa, oro nel canottaggio a Sydney 2000."}
{"id": "935586", "revid": "1543377", "url": "https://it.wikipedia.org/wiki?curid=935586", "title": "Scopolamina", "text": "La scopolamina, nota anche come ioscina o burundanga, soprattutto in Sudamerica, \u00e8 un farmaco alcaloide allucinogeno ottenuto da piante della famiglia delle Solanaceae, come l\"'Hyoscyamus niger\" o le specie del genere Datura, tra cui lo stramonio, che ne \u00e8 particolarmente ricco. \u00c8 prodotta in queste piante come sottoprodotto del loro metabolismo secondario.\nEtimologia.\nLa scopolamina viene denominata cos\u00ec per la sua presenza in piante del genere \"Scopolia\". Il nome \"ioscina\" deriva dal nome scientifico del giusquiamo nero, \"Hyoscyamus niger\".\nEffetti farmacologici.\nCome l'atropina, la scopolamina blocca in modo reversibile i recettori colinergici e in particolare impedisce l'interazione tra acetilcolina e i recettori muscarinici: questa azione pu\u00f2 essere contrastata da un aumento dell'acetilcolina o da un agonista muscarinico. Sull'organismo a dosi efficaci genera sonnolenza, amnesia retrograda, tachicardia, blocco vasodilatazione, blocco della secrezione salivare (secchezza fauci), lacrimale (secchezza oculare), bronchiale (era utilizzato in sigarette per la cura dell'asma), blocco della sudorazione (in soggetti predisposti genera febbre per inibizione della termoregolazione), midriasi (pupille dilatate), impedisce l'accomodazione oculare (cicloplegia, incapacit\u00e0 di messa a fuoco), rallenta la motilit\u00e0 intestinale (\u00e8 utilizzata come antidiarroico e per bloccare gli spasmi intestinali), rallenta lo svuotamento vescicale, blocca la chinetosi inibendo vertigini, nausea e vomito. A dosi tossiche causa diarrea, eccitazione, agitazione, allucinazioni e coma.\nPericolo di intossicazione, con allucinazioni, coma e morte.\nLa sostanza \u00e8 estremamente tossica e deve essere impiegata in dosi ridottissime. Dosi elevate possono provocare fenomeni di depressione, stanchezza o sonnolenza. L'overdose pu\u00f2 causare delirio, allucinazione, paralisi, stato stuporoso, perdita di coscienza fino alla morte.\nEsiste una possibile dannosa interazione farmacologica tra loperamide e scopolamina: l'azione sinergica dei due farmaci potenzia l'inibizione della motilit\u00e0 intestinale. Questa associazione \u00e8 frequente nei viaggiatori che utilizzano la loperamide come antidiarroico e la scopolamina come antichinetosico.\nLa somministrazione di midriatici come la scopolamina pu\u00f2 precipitare un attacco di glaucoma in pazienti suscettibili.\nUtilizzo in terapia medica.\nForma farmaceutica.\nLa scopolamina viene abitualmente commercializzata come idrobromuro (sale dell'acido bromidrico) triidrato.\nViene attualmente impiegato in varie terapie, ad esempio contro disturbi di mal d'auto, di mare, ecc., generalmente sotto forma di cerotti transdermici (ad esempio, negli USA, gli Scopoderm TTS patches) oppure impiegato come collirio per esami oftalmici. Grazie alla sua efficacia contro il mal di mare \u00e8 stata spesso usata dai sommozzatori, impiego che ha portato alla scoperta di un altro effetto collaterale. Nelle acque profonde, al di sotto di 13-20 metri, alcuni sub hanno riferito dolore agli occhi, dolore che cessa rapidamente se il sub sale a profondit\u00e0 inferiori a 14 metri o anche meno.\nImpiego in neurologia e psichiatria.\nPu\u00f2 essere utilizzata come un depressivo del sistema nervoso centrale, anche se paradossalmente pu\u00f2 causare eccitazione, agitazione, allucinazioni, o delirio in presenza di dolore, midriasi (dilatazione delle pupille), e cicloplegia (paralisi dei muscoli oculari).\nSe associata alla morfina induce amnesia e uno stato di tranquillit\u00e0 noto come sonno di penombra. Anche se inizialmente veniva usato in ostetricia per la sedazione del parto, attualmente la si considera troppo pericolosa a questo proposito. Comunque l'anisocoria indotta dalla scopolamina abitualmente si risolve spontaneamente in tre giorni.\nOdontoiatria.\nPu\u00f2 essere utilizzata nell'anestesia ambulatoriale e anche per ridurre la salivazione e il riflesso del vomito prima di effettuare impronte dentali.\nOftalmologia.\nLa scopolamina viene utilizzata in oftalmologia per indurre deliberatamente cicloplegia e midriasi, che permette l'esecuzione di alcune procedure diagnostiche. Viene anche usata nel trattamento dell'iridociclite.\nOtorinolaringoiatria.\nIn otorinolaringoiatria \u00e8 stato utilizzato per asciugare la via aerea superiore (azione anti-sialagoga) prima dell'applicazione di strumenti sulla via aerea.\n\u00c8 anche un farmaco antiemetico (previene il vomito), antivertiginoso (previene il capogiro), e antispasmodico (riduce le contrazioni della muscolatura liscia) anche se si preferisce impiegare un derivato noto come butil-scopolamina che non attraversa la barriera emato-encefalica. Pu\u00f2 essere utilizzato come una sedazione pre-anestetico, come un antiaritmico (previene il battito irregolare) durante l'anestesia.\nAntidepressivo.\nNell'ottobre del 2006 ricercatori della statunitense \"National Institute of Mental Health\" hanno dimostrato che la scopolamina pu\u00f2 essere anche efficace nella riduzione di alcuni sintomi della depressione.\nBiochimica.\nAgisce come un antagonista competitivo dell'acetilcolina su un recettore muscarinico (M1), per questo viene classificata come una droga di tipo anticolinergico oppure anti-muscarinico.\nUtilizzi non farmacologici.\nUtilizzo nelle culture antiche.\nCome principio attivo contenuto nella Datura la scopolamina in molte culture \u00e8 stata utilizzata con i pi\u00f9 svariati scopi: gli Arabi e gli autoctoni delle Isole Canarie la utilizzavano contro i nemici, gli Sciamani messicani e gli Aztechi la usavano come allucinogeno per predire il futuro, gli Aztechi la utilizzavano come allucinogeno nei riti festosi, i cinesi regolamentavano per legge l'uso dei semi e vietavano la miscela del succo con liquidi fermentati, a Delfi gli antichi Greci ne facevano uso per indurre ipnosi e predire il futuro nei riti religiosi.\nUtilizzo come siero della verit\u00e0.\nL'utilizzo della scopolamina come \"siero della verit\u00e0\" \u00e8 stato indagato da molte agenzie d'intelligence, inclusa la CIA, sin dagli anni cinquanta (vedi: Progetto MKULTRA). In seguito all'evidenza della sua scarsa utilit\u00e0 come droga per interrogatori (i suoi effetti allucinogeni producono distorsione nella percezione della realt\u00e0, quindi le affermazioni sotto l'effetto dell'alcaloide sono spesso indeterminate e improbabili), il suo uso come \"siero della verit\u00e0\" venne abbandonato. Sembra che nei campi di prigionia nazisti il criminale Josef Mengele abbia sperimentato la scopolamina come una droga per interrogatori.\nUso criminale.\nPosto che pu\u00f2 determinare alterazione della coscienza seguita da amnesia, la scopolamina \u00e8 talvolta somministrata disciolta in bevande, aggiunta ad alimenti o addirittura, dato che \u00e8 una sostanza incolore ed inodore pu\u00f2 essere semplicemente fatta inalare all'ignara vittima per commettere rapine o violenze sessuali."}
{"id": "935603", "revid": "875283", "url": "https://it.wikipedia.org/wiki?curid=935603", "title": "Centro Universitario Sportivo Italiano", "text": "Il Centro Universitario Sportivo Italiano (CUSI) \u00e8 un'associazione di promozione sociale della pratica sportiva a livello universitario, ente di promozione sportiva riconosciuto dal Comitato olimpico nazionale italiano.\nHa attualmente sede a Roma, in Via Angelo Brofferio 7, e l'attuale presidente \u00e8 Antonio Dima.\nStoria.\nIl CUSI venne fondato nel 1946, con l'intento di proseguire le iniziative di promozione dell'attivit\u00e0 fisica sviluppata in epoca fascista dai GUF (Gruppi Universitari Fascisti).\nNel 1948 nasce a livello internazionale l'idea di un organismo sovranazionale per lo sport universitario e viene fondata la FISU (F\u00e9d\u00e9ration internationale du sport universitaire), su iniziativa del CUSI e degli enti omologhi di Svizzera, Germania e Lussemburgo. La FISU fin dall'anno successivo organizza, proprio in Italia, a Merano, la prima \"Settimana Internazionale dello Sport Universitario\". Nel 1953 il CUSI ottiene il riconoscimento del CONI.\nProprio la presenza fin dall'immediato dopoguerra nell'ambito sportivo e la qualifica di socio fondatore della FISU, porta il CIO ad assegnare al CUSI l'organizzazione della prima edizione delle Universiadi estive, che si svolgono a Torino nel 1959, a cui partecipano 1.500 atleti; il successo di questa organizzazione port\u00f2 all'assegnazione al CUSI della \"Coppa Olimpica \"Pierre de Coubertin\"\" da parte del Comitato Olimpico Internazionale.\nAttivit\u00e0.\nL'attivit\u00e0 consiste essenzialmente nel coordinamento dei Centri Universitari Sportivi (CUS) che operano localmente a livello delle strutture universitarie e che attualmente sono 48 in tutta Italia, raggiungendo spesso dimensioni notevoli. Gli sport pi\u00f9 praticati sono nuoto, pesi, pallavolo, pallacanestro, arti marziali, atletica leggera.\nUn'altra parte consistente dell'attivit\u00e0 \u00e8 l'organizzazione di manifestazioni sportive nazionali a livello universitario, primi fra tutti i Campionati Nazionali Universitari, organizzati per la prima volta a Bologna nel 1947 e che da allora si svolgono ininterrottamente ogni anno, e l'allestimento delle rappresentative per la partecipazione dell'Italia alle manifestazioni internazionali, la prima delle quali partecip\u00f2 ai primi Giochi Mondiali Universitari svoltisi a Parigi nello stesso 1947.\nAd oggi il CUSI ha organizzato complessivamente 4 edizioni delle Universiadi estive e 5 delle Universiadi invernali.\nNel novembre del 2021 il CUSI ha lanciato, nell'ambito del progetto \"Siamo Sport\" finanziato dal Ministero del Lavoro e delle Politiche Sociali, il portale cusisportinclusivo.it, un centro documentazione su sport e inclusione che ha l'obiettivo di raccogliere e valorizzare le proposte motorie e sportive inclusive attivate dai CUS, Centri Universitari Sportivi, in tutto il territorio nazionale e produrre nuova conoscenza sul tema sport e inclusione."}
{"id": "935612", "revid": "2014155", "url": "https://it.wikipedia.org/wiki?curid=935612", "title": "Carlo di Spagna", "text": "Biografia.\nFu il secondo nella linea di successione al trono dopo la nascita del principe Baltasar Carlos, suo nipote, nel 1629.\nSebbene non avesse buoni rapporti con il valido del fratello, il conte-duca di Olivares, e vari nobili avversari di quest'ultimo cercassero di sfruttare la sua influenza per farlo cadere, Carlos si mostr\u00f2 sempre poco attratto dalla politica.\nFu vicino a salire al trono durante la gravissima malattia di Filippo IV, da cui poi si ristabil\u00ec. A seguito della nascita dell'erede al trono, il principe Baltasar Carlos, il suo interesse per la politica, se mai ci fu, svan\u00ec completamente.\nMor\u00ec nel 1632 a soli 25 anni di et\u00e0: fu uno dei personaggi pi\u00f9 enigmatici di quel periodo a causa della sua personalit\u00e0 eccentrica e malinconica, forse dovuta a qualche forma di infermit\u00e0 mentale.\nAlla sua morte, Francisco de Quevedo gli dedic\u00f2 un sonetto intitolato \"T\u00famulo al seren\u00edsimo Infante Don Carlos\".\nIl ritratto di Vel\u00e1zquez.\nL'infante Don Carlos fu ritratto da Vel\u00e1zquez verso il 1628: il risultato fu una delle opere pi\u00f9 affascinanti ed eleganti realizzate dal genio di Siviglia durante i suoi primi anni di permanenza a Madrid.\nIn esso Don Carlos adotta una postura rilassata e disinvolta, veste un austero abito nero, ravvivato per\u00f2 dalle maniche verdi, decorato con una grossa catena d'oro e le insegne dell'Ordine del Toson d'Oro. La figura, che si staglia su uno spazio scuro e profondo, trasmette una sensazione di autorevolezza, attenuata per\u00f2 dal fine particolare del guanto trattenuto per il dito medio dalla mano destra, a dare un certo contrappunto di indolenza e familiarit\u00e0. Notevole appare la somiglianza di Carlos con il fratello maggiore, il re Filippo IV."}
{"id": "935613", "revid": "984922", "url": "https://it.wikipedia.org/wiki?curid=935613", "title": "Natalino Guillaume", "text": "Biografia.\nFiglio di Onorato e di Itala Truzzi, e fratello di Ferdinand, inizialmente lavor\u00f2 nel circo di famiglia.\nNel 1903 abbandon\u00f2 il circo di famiglia, per contrasti con la matrigna Emma Varnadal, e si trasfer\u00ec in America, dove adott\u00f2 lo pseudonimo \"Polidor\", gi\u00e0 utilizzato dal fratello Ferdinand, che lo segu\u00ec qualche anno pi\u00f9 tardi.\nTornati in Italia nel 1909 i due fratelli Guillaume abbandonarono il circo per intraprendere la carriera cinematografica e furono assunti dalla Cines di Roma; Natalino esord\u00ec nel 1911, nel film Pinocchio (il primo nella storia del cinema sulla vicenda del burattino collodiano), in cui interpret\u00f2 il ruolo di \"Lucignolo\" al fianco del fratello Ferdinand e della futura moglie Lea Giunchi, con la quale qualche anno prima era iniziata la relazione che aveva generato il figlio Eraldo.\nDiresse tre film, di cui fu anche interprete nel ruolo di \"Florindo\", personaggio da lui creato.\nMor\u00ec a Napoli nel 1919, a causa di un incidente d'aviazione verificatosi mentre girava un film."}
{"id": "935614", "revid": "729019", "url": "https://it.wikipedia.org/wiki?curid=935614", "title": "Il vento di Elora", "text": "Il vento di Elora \u00e8 un album del 1989 di Eugenio Finardi."}
{"id": "935617", "revid": "110157", "url": "https://it.wikipedia.org/wiki?curid=935617", "title": "Contea di Franklin (Tennessee)", "text": "La contea di Franklin, in inglese Franklin County, \u00e8 una contea dello Stato del Tennessee, negli Stati Uniti. La popolazione al censimento del 2000 era di 39.270 abitanti. Il capoluogo di contea \u00e8 Winchester. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte meridionale della Pennsylvania. L'U.S. Census Bureau certifica che l'estensione della contea \u00e8 di 1.491\u00a0km\u00b2, di cui 1.436\u00a0km\u00b2 composti da terra e i rimanenti 55\u00a0km\u00b2 composti di acqua.\nStoria.\nLa Contea di Franklin venne costituita nel 1807."}
{"id": "935618", "revid": "125193323", "url": "https://it.wikipedia.org/wiki?curid=935618", "title": "Roberto Farnesi", "text": "Biografia.\nDa Pisa si trasferisce a Firenze dove \u00e8 allievo della Scuola di Cinema Immagina.\nIl suo esordio avviene nel 1994 come attore di fotoromanzi (per le riviste \"Lancio\" e \"Grand Hotel\"); divide la sua attivit\u00e0 professionale tra cinema, televisione e pubblicit\u00e0 (spot e videoclips).\nCinema.\nNel 1996 partecipa al suo primo film: \"Una donna in fuga\", per la regia di Roberto Rocco.\nNel 1998 interpreta il suo primo ruolo importante in \"Femmina\", per la regia di Giuseppe Ferlito e con protagonista Monica Guerritore, film nel quale \u00e8 doppiato da Massimiliano Manfredi.\nPoi partecipa ai film \"Paparazzi\" (1998), regia di Neri Parenti, \"Un t\u00e8 con Mussolini\" (1999), regia di Franco Zeffirelli, in cui ha il ruolo di \"Maurizio\", ed \u00e8 il protagonista di \"Italian gigol\u00f2\", diretto da Nin\u00ec Grassia. Chiude questo primo periodo con \"Le sciamane\" (2000), diretto da Anne Riitta Ciccone, dove interpreta di ruolo di \"Eugenio\".\nNel 2008 ritorna sul grande schermo con il film di Carlo Verdone, dal titolo \"Grande, grosso e... Verdone\". Nello stesso anno, insieme agli attori della \"Scuola di Cinema Immagina\" di Firenze, di cui \u00e8 un ex allievo, gira il mediometraggio \"La verit\u00e0 negli occhi\", diretto da Giuseppe Ferlito che l'aveva gi\u00e0 diretto agli inizi della sua carriera.\nNel 2009 \u00e8 protagonista del film \"L'ultima estate\", regia di Eleonora Giorgi. Partecipa poi al film \"Oggetti smarriti\", per la regia di Giorgio Molteni nel 2011.\nTelevisione.\nTra il 1999 e il 2001 Roberto Farnesi \u00e8 protagonista, nel ruolo del commissario Sepe, della miniserie tv \"Turbo\", regia di Antonio Bonifacio, in onda in prima serata su Rai 2. Nel 2001 entra nel cast della soap opera \"CentoVetrine\", in cui interpreta il ruolo di Giuliano Corsini. Lasciata la soap, dal 2003 al 2005 interpreta il ruolo del brigadiere Luigi Testa nella serie televisiva \"Carabinieri\", in onda su Canale 5.\nNel 2006 \u00e8 protagonista, insieme a Kasia Smutniak, della miniserie tv in otto puntate, \"Questa \u00e8 la mia terra\", diretta da Raffaele Mertes e trasmessa da Canale 5. Nel marzo del 2007 ritorna su Canale 5 come protagonista della miniserie tv in due puntate, \"Donne sbagliate\", regia di Monica Vullo.\nNel 2008 appare su Canale 5 con la miniserie \"Questa \u00e8 la mia terra - Vent'anni dopo\" e su Rai 1 con la miniserie \"Per una notte d'amore\", regia di Vittorio Sindoni.\nNel 2009 partecipa al film tv \"Al di l\u00e0 del lago\", regia di Stefano Reali. poi \u00e8 protagonista della serie di Rai Uno, \"Butta la luna 2\", regia di Vittorio Sindoni, e di un altro film tv intitolato \"Non smettere di sognare\", regia di Roberto Burchielli, entrambi in onda su Canale 5.\nNell'aprile 2010 ritorna da protagonista insieme a Lola Ponce nel film-tv di Canale 5 \"Colpo di fulmine\" scritto e diretto da Roberto Malenotti.\nNel 2011 partecipa al seguito del film tv \"Non smettere di sognare\", questa volta sotto forma di serie tv, accanto a Katy Saunders.\nDal 2012 \u00e8 uno dei protagonisti della fiction di Canale 5 \"Le tre rose di Eva\", interpretando Alessandro Monforte.\nIl 29 dicembre 2012 e il 5 gennaio 2013 \u00e8 stato ospite del programma di Rai 1 \"Superbrain - Le supermenti\", condotto da Paola Perego.\nA settembre torna su Canale 5 con \"Le tre rose di Eva 2\", contemporaneamente partecipa come concorrente alla nona edizione di \"Ballando con le stelle\" su Rai 1 con la ballerina Samanta Togni.\nNel 2017 \u00e8 nel cast di \"Solo per amore - destini incrociati\", interpretando il ruolo del medico Andrea Fiore.\nSuccessivamente, dall'autunno 2018, interpreta il personaggio di Umberto Guarnieri, imprenditore senza scrupoli nella Milano a cavallo tra gli anni cinquanta e sessanta, nella soap opera \"Il paradiso delle signore\", trasmessa da Rai 1 nella fascia pomeridiana.\nPubblicit\u00e0 e videoclip.\nNel 2007 Roberto Farnesi viene scelto dalla Barilla come protagonista di uno spot pubblicitario in lingua inglese per i tortelloni, dedicato al mercato degli Stati Uniti d'America (con lo slogan \"The choice of Italy\").\nViene scelto, nel 2008, per il videoclip del singolo \"Guardarti dentro\" della cantautrice italiana Alexia.\nVita privata.\nNel 2021, a 52 anni, \u00e8 diventato per la prima volta padre: la sua compagna ha partorito una bambina. "}
{"id": "935620", "revid": "88740", "url": "https://it.wikipedia.org/wiki?curid=935620", "title": "Strozzi (disambigua)", "text": ""}
{"id": "935625", "revid": "93556", "url": "https://it.wikipedia.org/wiki?curid=935625", "title": "Impero fulani", "text": "L'Impero fulani, chiamato anche Impero Sokoto o, pi\u00f9 precisamente, Califfato di Sokoto, fu uno degli stati pi\u00f9 potenti dell'Africa subsahariana negli anni precedenti alla colonizzazione europea.\nStoria.\nI fulani erano tradizionalmente un popolo nomade, una comunit\u00e0 pastorale, allevatori di mucche, capre e pecore. Essi popolavano i pascoli fra le citt\u00e0 dell'Africa Occidentale. Con l'aumento dei commerci, un buon numero di fulani cominci\u00f2 a stabilirsi nelle citt\u00e0, formando una ben distinta minoranza.\nI fulani erano principalmente musulmani, come lo erano i governanti dei principali stati della regione. L'Islam dei governanti di questi stati era cos\u00ec fragile che essi si riconvertirono rapidamente all'animismo nazionalistico quando furono minacciati. Fra il XVII e il XVIII secolo i fulani cominciarono a organizzare varie rivolte contro i governanti che li opprimevano. Questi stabilirono un certo numero di piccoli, e solitamente poco duraturi, emirati a ovest del Sahel.\nGli stati pi\u00f9 potenti della regione furono le citt\u00e0-stato degli hausa. Queste erano abitate da una cospicua popolazione fulani, in genere considerata alla stregua di cittadini di seconda classe. Col passare dei secoli, per\u00f2, gli hausa e i Fulani divennero piuttosto integrati. Uno dei regni pi\u00f9 remoti degli Stati hausa fu quello di Gobir. Povero e alla periferia dei territori hausa, fu governato da un re del defunto Impero Gao. Questo regno fu ricordato per il suo dispotismo sia verso i sudditi Fulani sia verso quelli Hausa.\nUno dei pi\u00f9 riveriti religiosi della regione, Usman dan Fodio, un fulani urbanizzato, viveva nel Gobir. Con l'approvazione iniziale di Bawa, il re di Gobir, gli fu permesso di fondare una comunit\u00e0 religiosa a Degel. In cambio, dan Fodio benedisse la monarchia ed educ\u00f2 il nipote di Bawa e suo erede Yunfa. Quando Yunfa divenne re, tuttavia, decise di revocare l'autonomia della comunit\u00e0 di dan Fodio e di far assassinare dan Fodio stesso.\nDegel fu difesa ma, impossibilitati a resistere contro l'esercito di Yunfa, dan Fodio e i suoi seguaci fuggirono da Gobir. Dall'esilio dan Fodio proclam\u00f2 il \"jih\u0101d\" contro gli oppressori in tutta la regione e questo diede inizio alla Guerra fulani. Dopo aver raccolto fra le sue file un gran numero di fulani e anche molti hausa, la rivolta generalizzata fece cadere la maggior parte dei governi nella regione degli hausa. Dan Fodio fu proclamato capo del nuovo impero.\nCrescita dell'Impero.\nDalla sua culla nell'Hausaland, l'impero fulani si espanse rapidamente nella regione. Le pianure a ovest furono annesse mentre a sud i fulani conquistarono la regione settentrionale dello Yorubaland (\"\u00ccl\u1eb9-Yor\u00f9b\u00e1\"). La loro espansione fu fermata a oriente dal regno di Kanem-Bornu nel 1810. Poich\u00e9 la forza dei fulani era basata su una potente cavalleria, essi non poterono espandersi ulteriormente a sud, dal momento che i cavalli non erano efficaci nelle foreste della zona e non potevano resistere al clima di queste latitudini. L'impero divenne lo stato pi\u00f9 grande del continente, espandendosi da quello che oggi \u00e8 il Burkina Faso sino al Camerun.\nIl nuovo impero fu organizzato in una serie di piccoli emirati debolmente controllati da dan Fodio. Egli divise l'impero in due parti, una governata dal fratello, l'altra dal figlio. Nel 1817 dan Fodio si ritir\u00f2 dal potere e l'Impero pass\u00f2 al figlio Muhammed Bello. Egli costru\u00ec una nuova capitale a Sokoto, trasformandola in una grande citt\u00e0. L'impero nel diciannovesimo secolo venne anche conosciuto come il califfato di Sokoto. Il fratello di Usman, Abdullahi dan Fodio, continu\u00f2 a regnare a ovest, e la sua parte di impero, conosciuta come l'emirato di Gwandu, fu trasmessa ai suoi eredi ma rimase subordinata a Sokoto.\nOltre ai suoi progressi militari, l'impero divenne famoso per la sua scolarizzazione. Usman dan Fodio, Bello e Abdullahi furono tutti considerati grandi letterati e, anche se impegnati nel governare un cos\u00ec vasto stato, tutti continuarono a dare grandi contributi nel campo della poesia e in testi religiosi, politici e storici. Bench\u00e9 la scolarizzazione continuasse nell'impero dopo la morte di Bello, essa divenne separata dalla vita politica. Nei secoli l'impero si avvicin\u00f2 ai costumi hausa, tanto che la lingua hausa divenne la lingua ufficiale.\nL'impero continu\u00f2 ad avere un grande successo economico. I territori hausa, ora riunificati, conseguirono un livello di prosperit\u00e0 mai raggiunto e la regione rimase al sicuro dalle incursioni dei nomadi del Sahara.\nMentre il sultano di Sokoto era l'autorit\u00e0 principale, gli emiri controllavano le altre citt\u00e0, in particolare Kano accrebbe lentamente il suo potere durante il XIX secolo. Nel 1893, durante una crisi per la successione, il re di Kano si assicur\u00f2 una concreta supremazia.\nColonizzazione europea.\nL'impero cominci\u00f2 a collassare sotto la pressione del colonialismo europeo che distrusse le vie tradizionali del commercio ed arm\u00f2 gli Stati vicini. Nel 1903 sia Sokoto sia Kano furono saccheggiate e l'impero collass\u00f2, e venne diviso fra francesi e i britannici.\nI colonizzatori preservarono il sistema degli Emirati fulani e ai governatori locali fu concessa dai britannici una considerevole autonomia. Il sultano di Sokoto \u00e8 rimasto sino al giorno d'oggi la principale autorit\u00e0 musulmana della Nigeria, e questo titolo \u00e8 ancora appannaggio dei discendenti di Usman dan Fodio."}
{"id": "935627", "revid": "767487", "url": "https://it.wikipedia.org/wiki?curid=935627", "title": "Alive III", "text": "Alive III \u00e8 il terzo album live del gruppo statunitense dei Kiss. \u00c8 stato pubblicato il 18 maggio 1993 per l'etichetta discografica Mercury Records, e contiene la registrazione di quattro concerti del \"Revenge Tour\" tenutisi a Cleveland, Indianapolis e Detroit tra il 27 e il 29 novembre 1992.\nL'album \u00e8 stato premiato il 27 ottobre 1994 con il disco d'oro ed \u00e8 stato ripubblicato nel 2006 all'interno dell'album \"KISS Alive! 1975-2000\"."}
{"id": "935629", "revid": "1516566", "url": "https://it.wikipedia.org/wiki?curid=935629", "title": "Cutrettola (araldica)", "text": "In araldica la cutrettola compare solo in pochi stemmi di araldica civica."}
{"id": "935630", "revid": "762947", "url": "https://it.wikipedia.org/wiki?curid=935630", "title": "Saint Nicolas (Britten)", "text": "Saint Nicolas \u00e8 una cantata per tenore, coro e coro di voci bianche scritta da Benjamin Britten nel 1948 con testo di Eric Crozier, in occasione del centenario del Lancing College nel Sussex.\nL'orchestra \u00e8 composta da: archi, pianoforte a quattro mani, organo, e percussioni. Britten scrisse l'intera partitura per musicisti anche non professionisti, ad eccezione di alcune parti: il tenore solista, un quartetto d'archi per guidare gli altri archi e i percussionisti.\n\"Saint Nicolas\" rappresenta la prima opera professionale di Britten destinata a musicisti dilettanti. Ora la cantata \u00e8 spesso eseguita da gruppi giovanili e di dilettanti.\nCon l'autorizzazione del Lancing College, la prima esecuzione avvenne durante il concerto di apertura del primo Festival di Aldeburgh diretta dal compositore con Peter Pears il 5 giugno 1948.\nIl testo della cantata fu scritto da Eric Crozier dopo ampie ricerche sulla vita leggendaria di San Nicola, vescovo di Myra in Licia. Il libretto tratteggia un ritratto a forti tinte del santo, esagerando le leggende agiografiche che nei secoli si sono accumulate sulla storia d Nicola. La musica di Britten sottolinea la drammaticit\u00e0 del testo mediante forti contrasti nella strumentazione, nello stile di canto e nelle tessiture musicali.\nLa cantata si compone di nove parti:"}
{"id": "935631", "revid": "599013", "url": "https://it.wikipedia.org/wiki?curid=935631", "title": "Joey Didulica", "text": "Nel 2006 si \u00e8 ritirato dalla Nazionale croata, con cui contava 4 presenze, e nell'ottobre 2011 ha appeso gli scarpini al chiodo."}
{"id": "935635", "revid": "6066", "url": "https://it.wikipedia.org/wiki?curid=935635", "title": "Flauto di pan", "text": ""}
{"id": "935637", "revid": "599013", "url": "https://it.wikipedia.org/wiki?curid=935637", "title": "Kew Jaliens", "text": "Carriera.\nNel 2006 \u00e8 stato convocato dal CT \"oranje\" Marco van Basten per disputare i Mondiali 2006.\nEra tra i 30 preconvocati della Nazionale olandese di Marco van Basten per Euro 2008, ma viene escluso il 16 maggio.\nIl 25 gennaio 2011 passa al Wisla Cracovia, in Polonia, firmando un contratto biennale fino al 2013."}
{"id": "935638", "revid": "767487", "url": "https://it.wikipedia.org/wiki?curid=935638", "title": "Gijs Luirink", "text": "Nel 2006 \u00e8 stato convocato dal CT dell'Under-21 Foppe de Haan per disputare gli Europei under 21 in Portogallo, poi vinti proprio dai Paesi Bassi. Luirink, che aveva giocato tutte le partite da titolare, \u00e8 stato messo sotto contratto dall' e nella stagione 2008-09, con la squadra bianco-rossa ha vinto il campionato."}
{"id": "935641", "revid": "599013", "url": "https://it.wikipedia.org/wiki?curid=935641", "title": "Barry Opdam", "text": "Carriera.\nIl miglior risultato raggiunto con l', squadra dove ha giocato dal 1996 al 2008, \u00e8 stata la semifinale di Coppa UEFA 2004-2005."}
{"id": "935642", "revid": "287204", "url": "https://it.wikipedia.org/wiki?curid=935642", "title": "Emile Bernard", "text": ""}
{"id": "935643", "revid": "599013", "url": "https://it.wikipedia.org/wiki?curid=935643", "title": "Andrea Giallombardo", "text": "Caratteristiche tecniche.\nTerzino sinistro, pu\u00f2 essere impiegato anche come esterno.\nCarriera.\nCresce calcisticamente nel settore giovanile della Roma, per poi approdare in prestito al , in Serie C2, dove colleziona 12 presenze nell'arco della stagione.\nLa stagione seguente passa in compartecipazione al Viareggio. Mette a segno la sua prima rete tra i professionisti il 27 maggio 2001 nell'incontro di andata dei play-out vinto per 3-0 contro il Russi, deviando in rete di testa un cross di Marco Sansovini.\nTermina l'annata con 26 presenze e una rete. In seguito la compartecipazione viene risolta a favore dei toscani.\nL'8 agosto 2002 passa a titolo definitivo al . Il 30 agosto 2003 passa in compartecipazione al Perugia, che lo gira in prestito al Catania. Esordisce in Serie B il 7 settembre 2003 in Catania-Cagliari (0-3), subentrando al 15' della ripresa al posto di Jaroslav \u0160edivec. Il 26 giugno 2004 la compropriet\u00e0 viene risolta alle buste a favore del Grosseto.\nIl 16 luglio 2004 viene acquistato dal Livorno. Esordisce in Serie A l'11 settembre 2004 in occasione di Milan-Livorno (2-2). Esce al 32' del secondo tempo per far spazio a David Balleri. Il 31 agosto 2005 la Lazio ne rileva in prestito il cartellino. A fine stagione rientra a Livorno.\nIl 5 gennaio 2007 passa in prestito con diritto di riscatto al , nello scambio che porta in Toscana - con la medesima formula - Carmine Coppola. Conclude l'annata - terminata con la retrocessione dei siciliani - con 16 presenze.\nIl 6 luglio 2007 passa in compartecipazione all' in Serie B. A fine stagione la compropriet\u00e0 viene risolta in favore dei marchigiani. Il 3 gennaio 2011 passa in prestito con diritto di riscatto al . Il 24 agosto le due societ\u00e0 si accordano per il rinnovo del prestito.\nIl 22 gennaio 2013 passa in prestito con diritto di riscatto al , in Lega Pro Prima Divisione. Il 21 aprile 2013 il Latina vince - imponendosi in finale sul Viareggio - la Coppa Italia Lega Pro. Termina la stagione, conclusasi con la promozione in serie cadetta, con 10 presenze.\nIl 31 luglio 2013 viene prelevato dal , con cui sottoscrive un contratto triennale, che lo gira in prestito al Gubbio, in Lega Pro Prima Divisione.\nIl 3 luglio 2015 passa al Citt\u00e0 di Palombara, in Eccellenza.\nStatistiche.\nPresenze e reti nei club.\n\"Statistiche aggiornate al 7 ottobre 2015.\""}
{"id": "935644", "revid": "599013", "url": "https://it.wikipedia.org/wiki?curid=935644", "title": "Tim de Cler", "text": "Carriera.\nClub.\nLugdunum.\nA sei anni de Cler entra nel settore giovanile del Lugdunum, una squadra dilettantistica, dove gioca come difensore fino all'et\u00e0 di dodici anni. A quel punto l'Ajax mostra interesse per lui e gli offre di unirsi al settore giovanile. De Cler, nonostante tifi per il , accetta.\nAjax.\nAll'Ajax comincia a giocare da ala sinistra, prima di diventare terzino sinistro quando militava nella squadra giovanile A. Poco dopo l'Ajax gli offre il suo primo contratto da professionista e lo fa giocare nella seconda squadra, permettendogli qualche volta di allenarsi con la prima squadra.\nIl 23 aprile 1998 fa il suo debutto nel calcio professionistico nella partita vinta per 6-1 contro il Willem II. Tuttavia dopo due giorni si rompe la tibia in una partita con la seconda squadra, rimanendo fermo quattro mesi. In quella stagione l'Ajax vince sia l'Eredivisie, sia la KNVB beker anche se de Cler non gioca quasi mai per via dell'infortunio. Poco dopo il suo rientro la tibia viene colpita da una pallonata, costringendolo a stare fuori altri quattro mesi. De Cler si riunisce alla squadra e vince un'altra volta la Coppa d'Olanda, giocando molto di pi\u00f9 dell'anno prima. Nonostante una grande concorrenza con giocatori del calibro di Cristian Chivu, John O'Brien e Maxwell riesce a ritagliarsi un suo spazio e a giocare molte partite. Nel 2001-02 vince sia l'Eredivisie sia la Coppa d'Olanda, rispettivamente per la seconda e terza volta.\nAZ.\nNell'estate del 2002 decide di lasciare l'Ajax e passa all', che l'anno precedente aveva navigato a centro classifica, Nella prima stagione finisce il campionato in decima posizione, ma l'anno successivo le cose vanno meglio con il nuovo allenatore Co Adriaanse. Infatti con Adriaanse l'AZ si inserisce tra le grandi olandesi e conquista l'accesso alle coppe europee. Nel 2005 arriva inaspettatamente alla semifinale di Coppa UEFA, dove viene sconfitto per la regola dei gol in trasferta dallo Sporting Lisbona.\nNella stagione 2006-07 l'Az arriva all'ultima giornata in testa al campionato a pari dell'Ajax e del , ma con la differenza reti a favore in caso di arrivo a pari punti. Tuttavia mentre l'Ajax e il PSV vincono le loro partite l'AZ perde contro l'Excelsior, finendo cos\u00ec il campionato al terzo posto. In quella stagione l'AZ perde anche la finale di Coppa d'Olanda ai rigori contro l'Ajax.\nFeyenoord.\nDopo cinque anni all'AZ de Cler decide di cambiare, sia il PSV sia il Feyenoord si mostrano interessate a lui. Il suo agent Rob Jansen, che \u00e8 anche l'agente di Roy Makaay e Kevin Hofland, decide di fare una trattativa unica per portarli tutti e tre al Feyenoord. In questa trattativa si aggiunge anche Sigi Lens che \u00e8 l'agente di Giovanni van Bronckhorst. Cos\u00ec quando il nuovo allenatore Bert van Marwijk firma il suo contratto nel giro di posche settimane tutti e quattro i giocatori firmano anche loro per il Feyenoord. Con il Feyenoord gioca trentadue partite il primo anno, diciannove il secondo, sette il terzo e ventinove l'ultimo anno.\nAEK Larnaca.\nNel luglio del 2011, al termine del contratto con il Feyenoord, viene ingaggiato dall'AEK Larnaca, con cui mette a segno una rete in una partita casalinga di qualificazione per l'Europa League, disputatasi il 28 luglio 2011 contro il Mlad\u00e1 Boleslav.\nNazionale.\nCon Marco van Basten come ct de Cler ha fatto costantemente parte della nazionale olandese, venendo anche convocato per i mondiali del 2006, nei quali ha disputato solo una partita, ovvero il pareggio 0-0 contro l'Argentina.\n\u00c8 stato convocato nella Nazionale olandese (sempre allenata da Van Basten) per Euro 2008, nel quale ha fatto una sola presenza, contro la Romania.\nStatistiche.\nPresenze e reti nei club.\n\"Statistiche aggiornate al 18 maggio 2013.\""}
{"id": "935647", "revid": "2074952", "url": "https://it.wikipedia.org/wiki?curid=935647", "title": "Stijn Schaars", "text": "Carriera.\nClub.\nDopo aver iniziato la carriera nel Vitesse Arnhem, nel 2005 si trasferisce all'. Nel 2009 conquista con l'AZ l'Eredivisie, indossando anche la fascia di capitano.\nIl 17 giugno 2011 diventa ufficiale il passaggio allo Sporting Lisbona, dove milita per due stagioni, la seconda delle quali contraddistinta da un infortunio che lo tiene lontano dai campi da gioco per alcuni mesi.\nIl 13 luglio 2013 viene acquistato, unitamente al compagno di squadra Santiago Arias, dal PSV Eindhoven, a cui si lega con un contratto valido per tre stagioni. Gioca 27 partite di campionato per poi infortunarsi al ginocchio.\nNel 2016 passa all\u2019Heerenveen e il 17 aprile 2019, dopo numerosi problemi fisici, annuncia il ritiro per fine stagione.\nNazionale.\nNell'estate 2006 veste la maglia della nazionale olandese Under-21 allenata da de Haan, di cui \u00e8 anche capitano, che si impone gli Europei in Portogallo. Dopo aver fatto parte della selezione Under-21, con la quale ha disputato 20 partite e realizzato una rete, nel 2010 viene convocato dal CT Bert van Marwijk per la fase finale del Mondiale in Sudafrica."}
{"id": "935648", "revid": "125325155", "url": "https://it.wikipedia.org/wiki?curid=935648", "title": "Shota Arveladze", "text": "Biografia.\nHa un fratello gemello, Archil, anche lui calciatore.\nCarriera.\nNella sua carriera ha giocato con , Trabzonspor, Rangers, e . Nel 2007 ha firmato un contratto annuale con opzione sul secondo con il Levante.\nNella sua carriera in Europa \u00e8 stato capocannoniere del campionato georgiano, di quello turco e di quello olandese. In Scozia, invece, con la maglia dei Rangers ha messo a segno il gol numero 3000 del campionato scozzese.\nAd agosto 2007, causa problemi fisici, ha dato l'addio alla Nazionale georgiana, nella quale aveva giocato per dieci anni. Si \u00e8 ritirato definitivamente dal calcio il 22 maggio 2008. Dal 1\u00ba luglio Arveladze ha assistito come vice allenatore Louis van Gaal e Dick Advocaat nell'.\nIl 2 maggio 2010 diventa l'allenatore della formazione turca del Kayserispor. Viene esonerato il 1\u00ba ottobre 2012.\nIl 7 ottobre 2012 passa ad allenare un'altra squadra turca, il Kas\u0131mpa\u015fa."}
{"id": "935649", "revid": "767487", "url": "https://it.wikipedia.org/wiki?curid=935649", "title": "Demy de Zeeuw", "text": "Carriera.\nClub.\nNel 2006 si \u00e8 trasferito dal Go Ahead all' per 100.000 \u20ac, firmando un contratto di quattro anni. Il 24 luglio 2009 \u00e8 stato quindi ceduto all'Ajax. L'8 maggio 2011 segna lo 0-1 contro il nella finale della Coppa d'Olanda ma dopo i supplementari la partita finir\u00e0 3-2 per i \"Reds\". Il 15 maggio vince l'Eredivisie nello scontro diretto vinto per 3-1 contro il .\nIl 6 luglio 2011 viene acquistato dallo per sei milioni di euro e un contratto di tre anni.\nIl 22 gennaio 2013 viene ceduto in prestito all'Anderlecht. Dopo un anno e mezzo torna allo Spartak e si svincola. Dopo aver messo un annuncio su internet per trovare una squadra, l'8 febbraio 2015 firma per il NAC Breda. Il 14 febbraio al debutto segna una doppietta nella sconfitta per 3-2 contro l'.\nNazionale.\nNel 2006 \u00e8 stato convocato per disputare gli Europei Under-21 in Portogallo, poi vinti proprio dai giovani \"Oranje\". Dal 2007 veste regolarmente la maglia della nazionale maggiore. \u00c8 stato convocato in nazionale maggiore per disputare il e il Mondiale 2010."}
{"id": "935650", "revid": "125223680", "url": "https://it.wikipedia.org/wiki?curid=935650", "title": "Louis van Gaal", "text": "Da allenatore ha vinto sette campionati, quattro Coppe e quattro Supercoppe nazionali, una Coppa UEFA (1992), una UEFA Champions League (1995), due Supercoppe UEFA (1995 e 1997) e una Coppa Intercontinentale (1995).\nBiografia.\nLouis van Gaal \u00e8 cresciuto in una famiglia cattolica nella zona est di Amsterdam e ha frequentato il liceo Sint-Nicolaas di Amsterdam, diretto dai Padri del Sacro Cuore.\nVan Gaal ha la qualifica di insegnante di ginnastica, e ha lavorato presso scuole superiori durante la carriera di calciatore semiprofessionista.\nCaratteristiche tecniche.\nIn un'intervista concessa al sito ufficiale della FIFA del gennaio 2008 l'allenatore olandese ha parlato del cosiddetto \"modulo van Gaal\", che contraddistingue la tattica delle squadre da lui guidate.\nA differenza per\u00f2 di uno schema classico, il quale, dipendendo dai giocatori a disposizione, non \u00e8 sempre adattabile, il suo modulo \u00e8 considerabile pi\u00f9 come una \"filosofia\"; l'allenatore deve quindi dimostrarsi flessibile nell'effettuare le scelte (e lo stesso van Gaal nell'arco degli anni ha applicato diversi schemi, il 3-3-1-3 con l'Ajax, il 2-3-2-3 al Barcellona, 4-4-2 con l' ed il 4-2-3-1 col ).\nVan Gaal ritiene che l'assetto mentale della squadra sia fondamentale, affermando che esso dipende dal rapporto tra giocatori ed allenatore; quest'ultimo deve porsi nei confronti dei primi come un \"punto focale\", mantenendo, al pari dei suoi calciatori, una \"mentalit\u00e0 aperta\", al fine di ottenere un risultato comune mediante il lavoro collettivo. La sua concezione calcistica si basa inoltre sulla preparazione tattica: ogni calciatore deve sapere quale posizione occupare sul rettangolo di gioco, come aiutare i propri compagni e come battere l'avversario. Tutto ci\u00f2 richiede disciplina.\nCarriera.\nGiocatore.\nVan Gaal ebbe una discreta carriera da difensore con le maglie di , Anversa, Stormvogels Telstar, Sparta Rotterdam e .\nAllenatore.\nGli esordi con l'AZ e i successi con l'Ajax (1988-1997).\nNel 1986-1987 oltre a essere giocatore \u00e8 anche vice-allenatore dell'AZ.\nIl 1\u00ba gennaio 1988 diventa allenatore dell'Ajax A-1, rimane fino al 20 novembre 1988 quando diventa vice di Leo Beenhakker. Dopo l'addio di questi il 28 settembre 1991, diviene l'allenatore dei \"Lancieri\". Sotto la sua guida, l'Ajax ottiene numerosissimi successi nazionali e internazionali: 3 Eredivisie, una KNVB beker, 3 Supercoppe d'Olanda, una Coppa UEFA, una Coppa dei Campioni, una Supercoppa Europea e una Coppa Intercontinentale (vittoria sul Gr\u00eamio). A livello europeo porta nuovamente l'Ajax in finale nel 1995-1996, ma i \"Lancieri\" vengono sconfitti dalla Juventus ai rigori. Abbandona il club il 30 giugno 1997.\nDurante i suoi sei anni, oltre ad ottenere buoni risultati sia in patria che all'estero, \u00e8 riuscito a valorizzare molti giovani usciti dal settore giovanile che, successivamente, hanno fatto carriera nei principali club europei, come Edwin van der Sar, Ronald de Boer, Frank de Boer, Edgar Davids, Clarence Seedorf, Marc Overmars e Patrick Kluivert.\nL'esperienza con il Barcellona (1997-2000).\nIl 1\u00ba luglio 1997 si trasferisce in Spagna, al Barcellona in sostituzione di Bobby Robson che diventa dirigente del club. Sembrava per\u00f2 che Robson dovesse restare il tecnico dei blaugrana e che van Gaal dovesse diventare il \"responsabile del settore giovanile\" dei catalani, cosa che poi non si \u00e8 verificata. Inoltre nel suo staff volle fortemente Jos\u00e9 Mourinho come suo assistente, che la dirigenza catalana voleva mandare via e che van Gaal ha voluto con s\u00e9 perch\u00e9 colpito dal fatto che Robson si era arrabbiato cos\u00ec tanto alla notizia del licenziamento del portoghese.\nNonostante un difficile rapporto con la dirigenza catalana nelle prime due stagioni vince due volte la Liga, la Coppa del Re e di nuovo la Supercoppa Europea contro il . Nell'estate 1999 la societ\u00e0 vorrebbe puntare alla vittoria in Europa dopo le premature eliminazioni al primo turno nelle ultime due edizioni, ma il 20 maggio 2000 van Gaal non viene confermato dopo aver fallito gli obiettivi stagionali: campionato (giunto 2\u00ba), Coppa dei Campioni, Coppa del Re (semifinalista in entrambi i tornei) e Supercoppa di Spagna (persa contro il Valencia).\nL'approdo sulla panchina della Nazionale olandese (2000-2002) e il breve ritorno in Spagna (2002-2003).\nIl 7 luglio 2000 diventa ct della Nazionale olandese in vista del campionato mondiale di calcio 2002. Il tentativo dei Paesi Bassi fallisce e van Gaal, rimpiazzato da Dick Advocaat il 30 novembre 2001, il 1\u00ba luglio 2002 torna al \"Bar\u00e7a\", venendo esonerato il 28 gennaio 2003, a causa degli scarsi risultati ottenuti.\nLa vittoria con l'AZ (2005-2009).\nDopo la seconda breve esperienza in terra catalana, van Gaal il 9 ottobre 2003 torna all'Ajax come Direttore Tecnico, in sostituzione di Leo Beenhakker, ma si dimette il 20 ottobre 2004; infine, il 1\u00ba luglio 2005, rimpiazza Co Adriaanse sulla panchina dell'AZ di Alkmaar che, sotto la sua guida vince la Eredivisie 2008-2009 il secondo della storia a 28 anni di distanza dal primo. Lascia il club il 30 giugno 2009.\nLa panchina del Bayern Monaco (2009-2011).\nIl 1\u00ba luglio 2009 \u00e8 l'allenatore del Bayern Monaco, club con cui ha firmato un pre-contratto e che ha pagato 2 milioni e mezzo di euro per la rescissione del contratto del tecnico olandese con la squadra di Alkmaar. L'8 maggio 2010 il Bayern Monaco si aggiudica la Bundesliga 2009-2010 e il 16 maggio concede il bis vincendo la Coppa di Germania battendo il Werder Brema per 4-0. Il 22 maggio 2010, perde la finale di Coppa dei Campioni contro l'Inter per 2-0. \u00c8 comunque il primo olandese a riuscire ad aggiudicarsi la Bundesliga e la Coppa di Germania. Il 7 marzo 2011 il Bayern annuncia il divorzio a fine stagione dal tecnico olandese per gli scarsi risultati ottenuti. Il mese successivo la dirigenza del club bavarese decide di affrettare i tempi e il 10 aprile annuncia l'esonero del tecnico dopo il deludente pareggio per 1-1 contro il Norimberga. A sostituirlo fino a giugno \u00e8 stato il suo vice Andries Jonker.\nNuovamente CT degli \"Oranje\" (2012-2014).\nIl 1\u00ba agosto 2012, dopo 10 anni, fa ufficialmente ritorno come CT, ai Paesi Bassi, scegliendo come suo vice proprio Danny Blind e come assistente tecnico Patrick Kluivert.\nQualificatosi per il Mondiale brasiliano, alcuni mesi prima della manifestazione iridata van Gaal rende noto che dopo il Mondiale 2014 verr\u00e0 sostituito da Guus Hiddink.\nNel Mondiale i Paesi Bassi esordiscono con una vittoria per 5-1 sui campioni in carica della Spagna, qualificandosi poi come prima di gruppo per gli ottavi di finale, dove sconfigge il Messico.\nMa il capolavoro tattico di Van Gaal arriva durante il quarto di finale tra Paesi Bassi e Costa Rica. Dopo un pareggio a reti inviolate dopo i tempi regolamentari e i supplementari, il tecnico olandese sostituisce al 120' il portiere titolare Cillessen con Krul, che nella serie di tiri dal dischetto para due rigori, portando cos\u00ec i Paesi Bassi in semifinale.\nAvviene diversamente nella semifinale, in cui gli Oranje perdono ai tiri di rigore contro l'Argentina, dopo che i tempi regolamentari si erano conclusi nuovamente 0-0.\nNella finale per il 3\u00ba/4\u00ba posto riesce a imporsi per 3-0 ai danni del Brasile.\nManchester United (2014-2016).\nIl 19 maggio 2014 firma un contratto triennale con il Manchester United; tuttavia comincia ad allenare la squadra inglese una volta terminato l'impegno al campionato mondiale del 2014 con la nazionale olandese. Il 16 agosto 2014 fa il suo esordio sulla panchina dei \"Red Devils\", perdendo per 1-2 ad Old Trafford contro lo Swansea City. Conclude la stagione senza vincere alcun trofeo, ma guida la squadra al 4\u00ba posto finale in campionato, valido per la qualificazione ai preliminari di Champions League.\nNella stagione 2015-2016 si qualifica alla fase a gironi della Champions League, battendo i belgi del Club Brugge ai preliminari, ma giunge terzo in un gruppo composto da Wolfsburg, PSV Eindhoven e CSKA Mosca, \"retrocedendo\" quindi in Europa League; qui viene eliminato dai rivali del Liverpool agli ottavi di finale. In Premier League il Manchester United chiude invece al 5\u00ba posto in classifica, fallendo la qualificazione alla Champions League. Il 21 maggio 2016 porta la squadra alla conquista della 12\u00aa FA Cup della sua storia, la prima dal 2004, battendo in finale il Crystal Palace per 2-1; grazie a questa vittoria diventa uno dei due soli allenatori, insieme al portoghese Jos\u00e9 Mourinho, ad aver vinto quattro coppe nazionali in altrettanti paesi. Ciononostante, alla fine della stagione \u00e8 esonerato e sostituito proprio da Mourinho.\nRitiro (2019) e breve ritorno al Telstar (2021).\nL'11 marzo 2019, a quasi tre anni di distanza dall'ultima esperienza da allenatore, annuncia il suo ritiro dal mondo del calcio, per stare pi\u00f9 vicino alla famiglia.\nNel giugno del 2021 viene annunciato il suo ritorno al del suo ex assistente Andries Jonker, per una sola partita di Eerste Divisie che sar\u00e0 Telstar-Jong AZ 1-0 del 24 settembre. Con i proventi della lotteria lanciata dal club verranno migliorate le strutture dello stadio e verranno sostenute due fondazioni; tra i premi c\u2019\u00e8 un posto da assistente dello stesso allenatore olandese.\nNuova esperienza in Nazionale (2021-).\nIl 4 agosto 2021 ritorna alla guida della nazionale olandese al posto del dimissionario Frank de Boer. Esordisce il 1\u00ba settembre nel pareggio per 1-1 contro la , mentre tre giorni pi\u00f9 tardi arriva la prima vittoria per 4-0 contro il nelle gare valide per le qualificazioni ai Mondiali del 2022. Con 5 vittorie e 2 pareggi porta l\u2019Olanda ai Mondiali grazie alla vittoria decisiva con la Norvegia all\u2019ultimo turno (2-0) staccando di due punti la .\nDirigente.\nIl 16 novembre 2011 l'Ajax ha confermato che a partire dal 1\u00ba luglio 2012, scaduto il contratto con il , van Gaal avrebbe dovuto svolgere il ruolo di Direttore Generale del club capitolino ritrovandosi a lavorare con Johan Cruijff, il quale lo defin\u00ec nel 2009 un malato di Alzheimer per dei fatti accaduti verso la fine del 1989. Bench\u00e9 Cruijff non volesse Van Gaal dirigente, il presidente Steven ten Have insistette, al punto che l'ex numero 14 comment\u00f2 cos\u00ec: \"Qui sono diventati matti\".\nProprio Cruijff si \u00e8 lamentato di non essere stato informato da parte del consiglio direttivo dell'ingaggio di van Gaal, Martin Sturkenboom e Danny Blind come nuovi dirigenti. Il 28 novembre Cruijff insieme agli allenatori del vivaio Wim Jonk, Dennis Bergkamp, Bryan Roy, Ronald de Boer, John Bosman, Jaap Stam, Marc Overmars, Michel Kreek, Orlando Trustfull e Dean Gorre ha annunciato che avrebbe adito le vie legali ritenendo che gli ingaggi dei tre nuovi dirigenti violino la politica a livello tecnico adottata dal club. Il giorno dopo Rob Been, presidente del consiglio direttivo, a nome del consiglio di amministrazione ha chiesto a Cruijff di lasciare il club. Una giunta elettorale provvisoria ha guidato il club fino al 12 dicembre quando \u00e8 stato eletto il nuovo consiglio al posto dei cinque attuali membri del board, invitati a lasciare la societ\u00e0. Il 7 febbraio 2012 \u00e8 stata pronunciata la sentenza secondo la quale la nomina di van Gaal a direttore generale dei lancieri sarebbe stata irregolare, e cos\u00ec il 10 febbraio l'intero board (quattro consiglieri pi\u00f9 Cruijff, che resta come consulente) si \u00e8 dimesso insieme a Martin Sturkenboom e Danny Blind."}
{"id": "935655", "revid": "1431409", "url": "https://it.wikipedia.org/wiki?curid=935655", "title": "Thomas Vermaelen", "text": "Caratteristiche tecniche.\nDifensore centrale mancino, pu\u00f2 essere schierato anche come terzino sinistro o come centrocampista centrale. Forte fisicamente, rapido e veloce, possiede una grande elevazione ed una buona capacit\u00e0 di colpire di testa. Queste caratteristiche lo rendono abile sia nel corpo a corpo che nell'anticipo. La sua attitudine positiva e la sua forte personalit\u00e0 hanno convinto Ars\u00e8ne Wenger a nominarlo capitano ai tempi dell'Arsenal. Per tutto il corso della sua carriera ha sofferto di numerosi infortuni, che ne hanno limitato le presenze con i club e con la Nazionale belga.\nCarriera.\nClub.\nGli inizi con l'Ajax.\nCresciuto nelle giovanili del Germinal Beerschot e giunto quattordicenne, nel 2000, nell'accademia dell'Ajax, esordisce in prima squadra il 15 febbraio 2004, all'et\u00e0 di diciotto anni, nella gara vinta in trasferta sul Volendam: resta quella l'unica presenza stagionale conclusa con il titolo di campione d'olanda, prima del prestito al RKC Waalwijk per l'annata 2004-2005.\nTornato all'Ajax nell'estate 2005, guadagna presto una maglia da titolare come centrale difensivo accanto a John Heitinga prima e a Jan Vertonghen dopo. Vince la KNVB beker nel 2005-2006 e nel 2006-2007. Dopo la partenza di Klaas-Jan Huntelaar nel gennaio 2009, diventa il nuovo capitano dell'Ajax per la seconda met\u00e0 della stagione 2008-2009. Con l'Ajax ha vinto anche tre Supercoppe Olandesi (2005, 2006, 2007).\nLa firma con l'Arsenal.\nIl 19 giugno 2009 viene annunciato il suo trasferimento all'Arsenal per una cifra stimata intorno ai 13 milioni di euro. Alla prima partita con i 'Gunners', il 15 agosto dello stesso anno, segna il gol del momentaneo 0-2 contro l'Everton (partita terminata 1-6 per la squadra londinese); alla prima presenza in Champions League con l'Arsenal, inoltre, segna il gol del momentaneo 2-2 contro lo (partita terminata 2-3 per la sua squadra). Il 19 settembre 2009, infine, realizza una doppietta nella vittoria per 4-0 sul Wigan Athletic.\nA causa di un infortunio rimediato il 14 aprile nel match contro il Tottenham Hotspur, chiude in anticipo la prima stagione in Inghilterra con 33 presenze (su 34 giornate) e sette gol all'attivo in Premier League. Nello stesso aprile viene quindi inserito nella squadra dell'anno della PFA, l'undici ideale del campionato inglese votato dai membri della Professional Footballers' Association. A causa di un infortunio subito in Nazionale, \u00e8 costretto a un intervento al tendine d'Achille che lo tiene fuori dai campi fino a fine stagione.\nNella stagione 2010-2011, a causa del problema al tendine precedentemente operato, gioca poche partite poich\u00e9 viene costretto a stare lontano dal terreno di gioco per tutta la durata del campionato, della Champions League e di tutte le coppe nazionali. Riesce comunque a collezionare 5 presenze distribuite in: 3 ad inizio stagione e 2 nelle partite conclusive.\nNella stagione 2011-2012 ritorna a giocare con continuit\u00e0 anche se \u00e8 costretto a saltare qualche partita a causa di una nuova ricaduta al tendine d'achille, anche se pi\u00f9 lieve rispetto a quella avuti l'anno precedente. Il 26 novembre 2011 si rende protagonista durante la partita in casa contro il Fulham prima segnando l'autogol che regala il vantaggio ai Cottagers e poi al minuto 82' segnando il gol del pareggio. Nella partita successiva sul campo del Wigan segna il terzo gol stagionale nella vittoria per 4-0. Conclude quindi la stagione con 40 presenze e 6 gol all'attivo.\nNella stagione 2012-2013 \u00e8 di nuovo uno dei punti fermi della squadra per quasi tutta la durata del campionato, finch\u00e9, a causa di voci riguardanti la sessione di mercato estiva, finisce per collezionare pi\u00f9 panchine che gettoni di presenza. Conclude la stagione con 39 presenze e 1 gol nella coppa nazionale della Football League Cup.\nAlla fine del calciomercato estivo dell'anno 2013-2014, resta in maglia Gunners e trova la prima presenza entrando all'80' minuto sulla vittoria per 3-1 sul campo del Sunderland. La prima partita dal primo minuto la gioca il 10 novembre 2013 nella sconfitta per 1-0 sul campo del Manchester United ad Old Trafford. Il 14 dicembre 2013 entrando a partita in corso nel match Manchester City-Arsenal (6-3) per sostituire l'infortunato Koscielny, raggiunge quota 100 presenze in Premier con la maglia dell'Arsenal. Nel suo ultimo anno in Inghilterra vince anche il suo unico trofeo con i \"londinesi,\" l'FA Cup 2013-2014.\nIl passaggio al Barcellona e il prestito alla Roma.\nIl 9 agosto 2014 viene acquistato dal Barcellona per 15 milioni di euro, pi\u00f9 4,5 milioni di bonus legati al raggiungimento di determinati obiettivi, firmando un quinquennale con i blaugrana. A causa di numerosi problemi al tendine del ginocchio sinistro ha dovuto per\u00f2 saltare quasi tutta l'annata 2014-2015. La sua prima ed unica presenza stagionale arriva il 23 maggio 2015, all'ultima giornata di campionato, nella partita pareggiata per 2-2 contro il Deportivo La Coru\u00f1a al Camp Nou. Nell'annata seguente ha vinto molti trofei quali la Supercoppa Uefa 2015, la Coppa del Mondo per club FIFA 2015, la Coppa del Re e il Campionato, trovando qualche presenza in pi\u00f9 ma venendo considerato comunque una riserva.\nIl giorno 8 agosto 2016 la Roma ne annuncia l'acquisizione in prestito, a titolo gratuito con diritto di acquisto fissato a 10 milioni, fino al 30 giugno 2017; gli viene assegnata la maglia numero 15. Esordisce il 17 agosto 2016 nella partita di andata del preliminare di Champions League giocata in trasferta contro il Porto (1-1), nella quale rimedia anche un'espulsione. Il 20 agosto seguente invece fa il suo debutto in Serie A nella gara Roma- (4-0). Dopo poche partite resta ai margini della squadra a causa di una pubalgia.\nA fine prestito fa ritorno al , in cui milita per altri due anni senza trovare molto spazio a causa della concorrenza nel suo ruolo e degli infortuni.\nVissel Kobe e ritiro.\nIl 27 luglio 2019 firma per i giapponesi del .\nIl 21 gennaio 2022 annuncia il ritiro dall'attivit\u00e0 agonistica.\nNazionale.\nElemento fisso della nazionale belga Under-21 fino all'estate 2007, quando partecipa al campionato europeo di categoria (terzo posto finale), nell'estate 2008 prende parte al torneo dei Giochi olimpici di Pechino, conclusosi con il quarto posto per la selezione belga Under-23.\nIntanto aveva fatto il proprio esordio in nazionale maggiore il 1\u00ba marzo 2006 in un'amichevole contro (sospesa per una tempesta di neve), e, sotto la guida del commissario tecnico Ren\u00e9 Vandereycken, aveva conquistato un posto da titolare per le gare di qualificazione al campionato europeo 2008. Nell'ottobre 2009 viene nominato capitano dal selezionatore Dick Advocaat; il 14 novembre 2009, giorno del suo 24\u00ba compleanno, realizza quindi la sua prima rete in nazionale nella gara amichevole di Gand con l' vinta 3-0.\nSi afferma come titolare della selezione belga da cui viene convocato per i Mondiali 2014 (prima manifestazione disputata dal dopo i Mondiali 2002), in cui gioca soltanto la gara contro la in cui \u00e8 uscito nel primo tempo per infortunio. Il cammino dei belgi \u00e8 terminato ai quarti di finale contro l'.\nViene convocato per gli Europei 2016 in Francia. Nella manifestazione Vermaelen gioca titolare nella retroguardia belga, arrivando fino ai quarti, in cui i diavoli rossi sono stati eliminati dal (gara in cui lui era assente per squalifica).\nDopo gli europei continua a essere convocato, seppur da riserva a causa degli infortuni e della concorrenza nel suo ruolo, partecipando ai Mondiali 2018 e a Euro 2020.\nCon la selezione belga conta 85 presenze e 2 reti.\nDopo il ritiro.\nNello stesso giorno in cui ha annunciato il proprio ritiro dall'attivit\u00e0 agonistica \u00e8 diventato contestualmente collaboratore tecnico di Roberto Martinez nella nazionale belga.\nStatistiche.\nPresenze e reti nei club.\n\"Statistiche aggiornate al 27 giugno 2021\"."}
{"id": "935656", "revid": "599013", "url": "https://it.wikipedia.org/wiki?curid=935656", "title": "Urby Emanuelson", "text": "Cugino di Jean-Paul Bo\u00ebtius, anch'egli calciatore, nel 2006 ha vinto gli Europei Under-21 con la maglia dell'Under-21 olandese.\nCarriera.\nClub.\nAjax.\nEmanuelson, il cui padre Errol era anche un calciatore e gioc\u00f2 per la nazionale surinamense, cresce nel settore giovanile dell'Ajax. Fa il suo esordio in prima squadra e nelle competizioni UEFA per club il 24 febbraio 2005 nella partita di ritorno dei sedicesimi di finale della Coppa UEFA 2004-2005 Auxerre-Ajax (3-1), subentrando al 79\u00ba minuto di gioco a Sneijder. Il 10 aprile 2005 debutta in Eredivisie, nella partita vinta 4-2 contro l'AZ Alkmaar. Nella stagione successiva diventa il terzino sinistro titolare e vince la Supercoppa d'Olanda 2005 e la Coppa d'Olanda 2005-2006. Nel 2006 vince anche il premio di talento dell'anno di Amsterdam.\nNella stagione successiva vince ancora sia la Coppa d'Olanda che la Supercoppa, mentre nel 2007-2008 arriva la terza Supercoppa consecutiva.\nNella stagione 2008-2009, con Marco van Basten alla guida dell'Ajax, Emanuelson gioca a sinistra in posizione arretrata, ma successivamente, a causa di alcune lacune difensive e per la sua spiccata propensione offensiva, viene spostato pi\u00f9 avanti e gioca da ala. Il 30 novembre 2008 gioca la sua partita numero 150 con l'Ajax.\nMilan.\nIl 23 gennaio 2011 viene acquistato ufficialmente dal Milan a titolo definitivo. Il giocatore olandese, in scadenza di contratto a giugno 2011, firma un triennale che lo lega alla societ\u00e0 rossonera fino al 30 giugno 2014. Il Milan lo ha pagato 1,7 milioni di euro pi\u00f9 altri per aver vinto lo scudetto, per un totale di 2,5 milioni di euro.\nIl 26 gennaio 2011 esordisce subito da titolare con la maglia del Milan nella sfida contro la , partita valida per i quarti di finale della Coppa Italia 2010-2011 nella quale \u00e8 stato autore dell'assist per il secondo gol di Pato nel 2-1 finale. Esordisce in Serie A il 29 gennaio 2011 in Catania-Milan, anticipo della 22\u00aa giornata, entrato nel secondo tempo al posto di Alexander Merkel. Segna il suo primo gol con la maglia rossonera il 20 aprile 2011 nelle semifinali di andata di Coppa Italia contro il Palermo, fissando il punteggio sul 2-2. Il 7 maggio 2011 vince il suo primo scudetto con i rossoneri a due giornate dal termine del campionato grazie allo 0-0 contro la .\nIl 6 agosto 2011 vince la Supercoppa italiana con il Milan battendo l' a Pechino per 2-1. Il 19 febbraio 2012 segna la prima rete personale in Serie A realizzando il secondo gol rossonero nella partita di campionato vinta per 3-1 in casa del .\nIl 3 ottobre seguente segna, su calcio di punizione, il suo primo gol in Champions League con la maglia del Milan, in occasione della partita vinta per 3-2 allo Stadio Petrovskij contro lo Zenit.\nIl prestito al Fulham.\nIl 31 gennaio 2013 viene ceduto in prestito secco fino al termine della stagione al Fulham, club impegnato in Premier League.\nDebutta con la maglia della societ\u00e0 inglese il 2 febbraio seguente, in occasione del match casalingo perso per 1-0 contro il . Il 19 maggio 2013, nell'ultima giornata di Premier League 2012-2013 contro lo Swansea, segna il primo gol con la maglia del Fulham concludendo la stagione con all'attivo 13 presenze e una rete.\nRitorno al Milan e Roma.\nFinita la stagione Emanuelson torna al Milan. Fa il suo nuovo esordio con la maglia rossonera in PSV-Milan (1-1), valevole per i play-off di Champions League, giocando l'intero incontro da terzino sinistro. Raccoglie 33 presenze stagionali, ma a fine stagione il Milan non gli rinnova il contratto e il 1\u00ba luglio 2014 rimane svincolato.\nL'11 luglio 2014 firma un contratto annuale con la . Il 2 settembre non viene inserito nella lista per la Champions League dall'allenatore Rudi Garcia. \nDebutta con i giallorossi il 21 settembre seguente, nella vittoria casalinga contro il Cagliari per 2-0, subentrando a Daniele De Rossi. Nella sua esperienza giallorossa, totalizza 2 presenze.\nAtalanta ed Hellas Verona.\nIl 21 gennaio 2015 si trasferisce in prestito all'Atalanta. Fa il suo esordio con i bergamaschi il 1\u00ba febbraio nella partita casalinga contro il Cagliari. Con i nerazzurri gioca in tutto 9 partite, lasciando la squadra da svincolato il 30 giugno 2015.\nDall'ottobre dello stesso anno si allena da solo al centro sportivo del Milan in attesa di trovare una squadra.\nIl 30 dicembre 2015, da svincolato, si sottopone alle visite mediche con l'Hellas Verona per ufficializzare il suo ingaggio il 4 gennaio 2016. Con 11 presenze in campionato non riesce a evitare la retrocessione del club e a giugno rimane di nuovo svincolato.\nSheffield Wednesday e ritorno in Olanda.\nIl 6 settembre 2016 viene ingaggiato dallo Sheffield Wednesday in Football League Championship. Subentra, per la prima e unica volta, con i bianco-blu solo il 7 maggio 2017, al minuto 74, al posto di Sam Hutchinson nella sconfitta casalinga contro il Fulham per 1-2. A fine stagione, non rientrando nei progetti della squadra inglese, rimane svincolato.\nIl 10 luglio 2017 fa ritorno in Olanda firmando per l'. Alla fine della stagione 2019-2020 rimane svincolato ma, il 29 settembre 2020, sottoscrive un nuovo contratto da semi-professionista con la societ\u00e0 olandese. Anche in questa stagione gioca pochi contri ma il 16 maggio 2021 disputa la sua partita numero 250 in Eredivisie tra Ajax e Utrecht.\nNazionale.\nCon la nazionale olandese Under-20 partecipa al Mondiali Under-20 del 2005, dove l'Olanda viene eliminata nei quarti di finale dalla dopo i rigori. Emanuelson disputa 4 partite nella competizione e segna un gol contro l' nella fase a gironi.\nCon la nazionale olandese Under-21 vince l'Europeo Under-21 del 2006, al termine dal quale viene inserito nella squadra del torneo in posizione di terzino sinistro.\nNel 2008 prende parte al torneo di calcio delle Olimpiadi di Pechino, dove disputa 4 delle 5 partite (2 nella fase a gironi e altrettante in quella a eliminazione diretta) degli \"Oranje\", estromessi nei quarti di finale dall'.\nIl 16 agosto 2006 fa il suo debutto con la nazionale maggiore olandese in un'amichevole contro l'. \u00c8 tra i 30 preconvocati della nazionale olandese di Marco van Basten per Euro 2008, ma viene escluso il 16 maggio 2008.\nIn totale conta 17 presenze, senza gol, con la nazionale maggiore. L'ultima \u00e8 con il ct Louis van Gaal, il 14 novembre 2012, in un'amichevole pareggiata con la (0-0).\nStatistiche.\nPresenze e reti nei club.\n\"Statistiche aggiornate al 16 maggio 2021.\""}
{"id": "935657", "revid": "124627547", "url": "https://it.wikipedia.org/wiki?curid=935657", "title": "Pubblica Assistenza Croce Verde Sestri Ponente", "text": "La Pubblica Assistenza Croce Verde Sestri Ponente (ONLUS) \u00e8 un'associazione di volontariato nata nel 1903, che opera nel settore del primo soccorso e pi\u00f9 in generale nel volontariato socio-sanitario nella zona del popolare quartiere genovese di Sestri Ponente (ai tempi della fondazione comune autonomo) e del ponente cittadino. Al contrario di molte altre associazioni contemporanee, fuse con la Croce Rossa durante il ventennio fascista e poi rifondate dopo la guerra, la Croce Verde \u00e8 rimasta sempre attiva ed autonoma per tutto il suo secolo e pi\u00f9 di vita.\nNata per assicurare un servizio di trasporto malati e di assistenza ambulatoriale per i cittadini di quella che agli inizi del XX secolo stava diventando rapidamente una popolosa cittadella industriale, inizia subito a dedicarsi ad attivit\u00e0 sociali e di solidariet\u00e0, anche al di fuori dell'allora comune di Sestri: gi\u00e0 nel 1908 invia squadre di volontari per soccorrere le popolazioni di Messina e Reggio Calabria colpite del terremoto. Queste missioni di soccorso si ripeteranno numerose volte, dall'alluvione del Polesine e di Firenze ai terremoti del Belice, di Gemona e in Campania.\nNel corso della sua storia centenaria sono state numerose le iniziative sostenute a supporto della popolazione sestrese, soprattutto durante i momenti pi\u00f9 difficili della recente storia, e la sua opera \u00e8 stata pi\u00f9 volte elogiata dalle autorit\u00e0 cittadine.\nNel 2008 contava circa 3\u00a0000 soci e 200 volontari.\nLa Croce Verde di Sestri Ponente fa parte dell'Associazione Nazionale Pubbliche Assistenze.\nStoria.\nLa P.A. Croce Verde nasce il 1\u00ba ottobre 1903 per iniziativa di un gruppo di lavoratori, artigiani e commercianti sestresi. Il primo presidente \u00e8 stato Vittorio Parodi. Nell'allora comune era gi\u00e0 presente dal 1859 l\"'Associazione dei Carpentieri di Sestri Ponente\", che si occupava anche del primo soccorso e trasporto dei feriti.\nNel 1906 nasce la \"concorrente\" \"Croce d'Oro\", con cui i primi anni di coesistenza non sono privi di attriti. La Croce d'Oro si scioglier\u00e0 nel 1914 e la maggior parte dei volontari confluiranno nella Croce Verde.\nNel 1919 la Croce entra a far parte della \"Federazione Nazionale delle Pubbliche Assistenze\".\nDurante il Biennio rosso e poi con l'inizio del ventennio fascista la Croce Verde, a causa della sua decisione di mantenersi politicamente neutrale, unita per\u00f2 all'orientamento dichiaratamente antifascista di alcuni dei suoi militi e soci, attira le attenzioni dei neonati gruppi di fascisti.\nNegli anni successivi il Partito Nazionale Fascista e i suoi sostenitori riusciranno ad imporre un consiglio filofascista, sostenendo successivamente che non erano necessarie le elezioni per il rinnovo del consiglio, in quanto era stato \"\"abolito il sistema elettorale che in regime fascista non ha ragione di essere\" (comunicazione del fascio sestrese al presidente della PA del 22 novembre 1935). La \"fascistizzazione\" dell'ente, seppur mai particolarmente marcata (anche se vi furono dei membri espulsi per le loro posizioni antifasciste), unita al periodo di crisi economica che si ebbe dopo l'ingresso in guerra, porta ad una notevole diminuzione dei soci e soprattutto dei volontari, che si invert\u00ec dopo l'8 settembre 1943, quando la Croce divenne una dei centri clandestini della Resistenza cittadina.\nIl 9 novembre 1924 nasce la \"Sezione sportiva\", per coordinare le varie attivit\u00e0 sportive che venivano gi\u00e0 allora effettuate pi\u00f9 o meno costantemente dai militi (al tempo principalmente calcio e ginnastica, a cui si aggiungeranno, negli anni successivi al dopoguerra, pallavolo, podismo, pesca sportiva e ping-pong). La squadra ginnica si distinse in diverse competizioni, tra cui il Concorso Ginnico Nazionale di Roma del 1933, mentre la squadra di calcio, prima del temporaneo scioglimento a causa della guerra, vinse diversi tornei tra le categorie dilettantistiche.\nNel 1925 la Croce Verde Sestrese diviene un Ente Morale, per evitare di essere assorbita dalla Croce Rossa Italiana (destino toccato a molte altre pubbliche assistenze, in parte poi rifondate al termine della guerra). Nello stesso anno viene aperta ufficialmente la sezione sportiva e, con la nascita della sede sestrese della Societ\u00e0 nazionale di salvamento, chiude il servizio di \"Asilo di salvamento\", gestito dalla pubblica assistenza fin dal 1908 presso i bagni Spinola (il comune di Sestri e il vicino comune di Cornigliano, oggi zone industriali senza accessi liberi al mare n\u00e9 zone di mare balneabile, al tempo attiravano ancora numerosi bagnanti e disponevano di diversi stabilimenti balneari).\nNel 1931, in occasione di alcune esercitazioni aeree in Liguria, il presidente della Croce decide di iscriverla come \"Socia Vitalizia\" all\"'Unione Nazionale Protezione Antiaerea\", facendola divenire la prima societ\u00e0 di pronto intervento ligure iscritta.\nIl 14 giugno 1940, dopo 4 giorni dalla dichiarazione di guerra dell'Italia nei confronti della Francia, navi francesi bombardano Sestri Ponente, provocando diversi morti e feriti. Il seguente intervento della Croce Verde \u00e8 quindi con molta probabilit\u00e0 il primo intervento di una pubblica assistenza, conseguente ad azioni di guerra sul territorio nazionale, dall'ingresso dell'Italia nella Seconda guerra mondiale.\nNel 1942, con l'inizio dei bombardamenti da parte degli Alleati, vennero istituiti diversi rifugi nella delegazione: nei due principali vennero organizzate (e rimasero operative fino alla fine della guerra) delle postazioni fisse di pronto soccorso la cui gestione viene affidata ai militi della Croce.\nIl 9 settembre 1943, il giorno dopo l'armistizio, la sede della Croce Verde divenne uno dei luoghi di smistamento delle armi abbandonate dai soldati e dai fascisti. Nei mesi successivi la sede della pubblica assistenza verr\u00e0 pi\u00f9 volte perquisita, ma i nazifascisti non riusciranno mai a trovare prove del coinvolgimento dell'ente e dei suoi volontari (che in diverse occasioni nascosero e fecero fuggire partigiani e antifascisti ricercati usando le lettighe) con la lotta di Liberazione.\nIl 13 luglio 1946, dopo poco pi\u00f9 di un anno dal termine della guerra, avviene una riunione di tutte le pubbliche assistenze della provincia di Genova, e si decide la creazione di una \"Associazione provinciale delle PP.AA.\"; l'anno dopo, durante la prima riunione, il presidente della Croce Verde, Alessandro Zanchi, viene eletto presidente e come sede dell'associazione viene scelta la sede della Croce Verde stessa.\nIl 15 e 16 novembre si svolge a Genova il \"Congresso nazionale delle Pubbliche Assistenze\", dove si ricostituisce l'Associazione Nazionale Pubbliche Assistenze (ANPAS) (erede della vecchia \"Federazione Nazionale\" sciolta nel 1930 da Vittorio Emanuele III, che ne aveva trasferito i compiti alla Croce Rossa Italiana, in cui erano state fatte confluire molte delle associazioni che ne facevano parte). Come presidente viene scelto Alessandro Zanchi (che rimarr\u00e0 in carica dal 1947 al 1954) e la Croce Verde di Sestri diverr\u00e0 anche la sede nazionale dell'Associazione nazionale per diversi anni.\nSempre nel 1946 alcuni volontari che lavoravano nelle industrie San Giorgio, i cui reparti erano stati trasferiti ad Ovada durante la guerra per sfuggire ai bombardamenti, decidono di continuare in loco il loro operato e di fondare una nuova pubblica assistenza, con il nome di \"Croce Verde Ovadese\": la Croce Verde di Sestri dona alla neonata consorella uno dei suoi carri-lettiga e del materiale sanitario necessario per aprire un ambulatorio di pronto soccorso.\nIl 14 febbraio 1953, dopo quasi un secolo di vita, si scioglie l\"'Associazione dei Carpentieri di Sestri Ponente\": questa doner\u00e0 alla Croce Verde, come forma di simbolico passaggio di consegne, il libro dei verbali, diversi arredi e la barella con cui fu trasportato da alcuni volontari dell'Associazione Giuseppe Garibaldi nel 1862, dopo essere stato ferito in Aspromonte, cimelio che \u00e8 tutt'oggi conservato nella sede della Pubblica Assistenza.\nIl 12 giugno 1956, dopo alcuni anni di preparazione (l'idea risale al gennaio 1948) un gruppo di volontari della Croce fondano il \"Gruppo Donatori Sangue\", in collaborazione con l'ospedale locale, che \u00e8 ancora oggi molto attivo.\nNell'aprile del 1970 nasce il \"Gruppo Micologico\", con lo scopo di effettuare studi e classificazioni sui funghi tipici della zona genovese. Dal 1980 in poi il gruppo ha organizzato numerose mostre, sia nella sede della pubblica assistenza che in altre localit\u00e0 della provincia di Genova e del basso Piemonte. Nel 1986, in collaborazione con gli altri due gruppi sestresi dell\"\"Universit\u00e0 popolare\" e del \"Cineclub Sestri\", organizza in citt\u00e0 una serie di mostre e manifestazioni che ottengono risalto nazionale, compresa una mostra allestita nell'atrio del palazzo comunale, che ricostruiva l'habitat di diverse specie di funghi di alcune regioni italiane. Il Gruppo Micologico fa anche parte del C.A.M.P.A.L., il \"Coordinamento delle associazioni micologiche piemontesi aostane e liguri\".\nIl 24 giugno 1990 la presidente della Croce Verde, Tea Benedetti (figura cittadina di primo piano nelle lotte operaie dei decenni precedenti), viene eletta presidente della Federazione delle PPAA liguri. Nel 1991 la pubblica assistenza decide di divenire ente di diritto privato, cambio che verr\u00e0 ufficializzato con la delibera della giunta regionale ligure 1035/92 del 31 marzo 1992.\nDel 1999 la Croce Verde \u00e8 l'editore de \"Il Corriere di Sestri\", mensile di informazione e cronaca sestrese (e successivamente di tutta la circoscrizione VI Medio Ponente), fondato nel 1951 e stampato oggi in circa 1500 copie.\nLa Croce Verde, durante il suo secolo di vita, \u00e8 stata quasi ogni anno la responsabile dell'organizzazione dei festeggiamenti per il patrono del comune e poi delegazione di Sestri, Sant'Alberto.\nI presidenti.\nOnorari\nA Tea Benedetti (presidente della Pubblica Assistenza per 16 anni, durata della carica inferiore solo a quella di Alessandro Zanchi, e che ha ricoperto anche altri importanti incarichi nel mondo delle PA liguri), morta improvvisamente nel settembre 2000, sono stati dedicati un centro polisportivo a Borzoli (in cui si svolge anche la gara di nuoto \"Coppa Tea benedetti\", giunta nel 2007 alla terza edizione), una strada nel quartiere di Campi a Cornigliano e un auditorium presso la Croce d'Oro di Sciarborasca, nel comune di Cogoleto. Negli ultimi anni in memoria di quest'ultima la Croce Verde di Sestri Ponente organizza la gara di soccorso \"Memorial Tea Benedetti\", dove vede impegnate diverse pubbliche assistenze operanti nel territorio italiano.\nI mezzi e le sedi.\nNegli anni la Croce Verde ha cambiato quattro sedi e ha avuto a disposizione un gran numero di mezzi, sia a spinta umana, sia a motore. Dal dopoguerra in poi sono state anche numerose le donazioni ad altre consorelle dei propri mezzi dismessi (ma quasi sempre ancora funzionanti).\nLe prime dotazioni a disposizione delle neonata Croce nel 1903 furono una barella a ruote (precedentemente di propriet\u00e0 del comune di Sestri), una barella a spalle, quattro lenzuola, due federe, un cuscino ed una coperta; la sede era costituita da due locali in via Giuseppe Mazzini (oggi via Ciro Menotti) non collegati tra di loro e senza riscaldamento. L'anno successivo una sfilata di beneficenza nella cittadina, e un sussidio annuale di 1000 lire concesso dal comune, permisero di far costruire un carro-lettiga e di trasferire la sede in nuovi locali all'angolo tra via Mazzini e via Anna Imperiale (oggi via Giuseppe Bianchieri).\nNel 1913 venne inaugurata una terza sede, in via Nino Bixio (oggi via Emanuele Ferro), che prevedeva anche un ambulatorio. Al tempo i mezzi a disposizione dell'ente erano 8 carri-lettiga di tipo \"Trinci\", un carro in grado di trasportare tre lettighe, 3 barelle a mano, un carro funebre ed era a disposizione della Croce una baracca presso i \"Bagni Spinola\" in cui erano tenute le attrezzature per il soccorso dei bagnanti.\nLa prima autoambulanza della Croce Verde fu un'autolettiga militare modello Fiat 15ter, che venne regalata al sodalizio sestrese dalla Croce Rossa Italiana nel 1922.\nNell'ottobre del 1922 i militi vengono trasferiti nella \"Palazzina Liberti\", ex sede della \"Camera del Lavoro\" di Sestri, al cui edificio nel 1925 verr\u00e0 aggiunta un'ulteriore ala e che diverr\u00e0 la sede definitiva dell'associazione.\nNel 1927, a seguito dell'unificazione di diversi comuni, che port\u00f2 alla creazione della Grande Genova, veniva aperta una sede distaccata a Borzoli, parte del cui territorio rientrava ora nella delegazione di Sestri Ponente. La sede distaccata venne poi chiusa nel 1935 a causa dei costi di esercizio troppo elevati rispetto al numero degli interventi.\nNel gennaio 1959 viene deciso l'acquisto di una Fiat 1400/T, che aveva la possibilit\u00e0 di ospitare un polmone d'acciaio.\nOggi (2017) sono a disposizione 13 mezzi di cui 6 autoambulanze, 1 automedica e 5 mezzi per trasporto disabili.\nLa sede.\nLa parte pi\u00f9 vecchia della palazzina dove attualmente ha sede la Pubblica Assistenza era conosciuta un tempo come \"palazzina Liberti\" e dal 1900 al 1921 fu sede della Camera del Lavoro di Sestri Ponente, degli uffici dei sindacati e della biblioteca civica. Nel luglio del 1921 fu assaltata ed incendiata dai fascisti, aiutati da alcuni soldati, divenendo poi sede per le Guardie Regie. Dopo essere stata vagliata l'ipotesi di assegnarla alla Croce Verde, nell'ottobre del 1922 avvenne uno scontro tra i militanti fascisti e le Guardie che vi erano accampate, a seguito del quale i volontari della Croce ne approfittarono per occuparla, ristrutturandola nei giorni successivi. In seguito il comune di Sestri Ponente la assegn\u00f2 ufficialmente alla Pubblica Assistenza, con un contratto di affitto trentennale rinnovabile, valido ancora oggi."}
{"id": "935658", "revid": "599013", "url": "https://it.wikipedia.org/wiki?curid=935658", "title": "Kenneth Perez", "text": "Sua madre \u00e8 spagnola delle Canarie.\nCaratteristiche tecniche.\nGiocava come ala.\nCarriera.\nClub.\nNella stagione di Eredivisie 2004-2005, con l', mise a segno 13 gol, giungendo nono nella classifica marcatori.\nNazionale.\nEsord\u00ec nella Nazionale danese nel 2003. Disput\u00f2 il Portogallo, dove la Danimarca fu eliminata ai quarti di finale, e continu\u00f2 a militare nella sua selezione fino al 2006. Dopo un periodo di assenza, dal 2007 veste nuovamente i colori della Danimarca."}
{"id": "935659", "revid": "599013", "url": "https://it.wikipedia.org/wiki?curid=935659", "title": "Roger Garc\u00eda Junyent", "text": "Carriera.\nHa cominciato nel , dove gi\u00e0 alla seconda stagione era titolare. Ha poi militato in Espanyol e Villarreal prima di approdare in Olanda.\nHa segnato tre gol dalla propria met\u00e0 campo: il primo il 20 ottobre 2002 in Espanyol-Recreativo della Primera Divisi\u00f3n, con gol da 54 metri (in quella partita Roger mise a segno una doppietta); il secondo il 27 aprile 2003 in Espanyol-Rayo Vallecano sempre della massima serie spagnola, con gol da 51 metri; il terzo il 3 marzo 2004 in Villarreal-Galatasaray di Coppa UEFA, con gol da 50 metri."}
{"id": "935660", "revid": "51323", "url": "https://it.wikipedia.org/wiki?curid=935660", "title": "Pompei (fiction)", "text": ""}
{"id": "935664", "revid": "767487", "url": "https://it.wikipedia.org/wiki?curid=935664", "title": "Nicolae Mitea", "text": "Dopo 9 partite con la Dinamo Bucarest, fu messo sotto contratto dall'Ajax nell'estate 2003. \nDopo quell'infortunio resta ancora per poco in Olanda, poi la stagione successiva fa ritorno in patria Nella stagione 2011-2012 fa ancora qualche apparizione e a fine campionato resta svincolato."}
{"id": "935665", "revid": "588403", "url": "https://it.wikipedia.org/wiki?curid=935665", "title": "\u0112dgar Manow\u010daryan", "text": "Carriera.\nNella stagione 2004-2005 ha vinto la classifica marcatori del campionato armeno (21 gol in 22 partite) e la stagione successiva si \u00e8 trasferito all'Ajax."}
{"id": "935666", "revid": "131358", "url": "https://it.wikipedia.org/wiki?curid=935666", "title": "Pyunik Yerevan", "text": ""}
{"id": "935668", "revid": "1165513", "url": "https://it.wikipedia.org/wiki?curid=935668", "title": "La forza dell'amore (album)", "text": "La forza dell'amore \u00e8 un album del 1990 di Eugenio Finardi, registrato e mixato da Renato Cantele al Morning Studio di Milano.\nDescrizione.\nL'album \u00e8 composto da riletture di vecchi brani dello stesso autore, alle quali sono stati aggiunti una cover (\"Una notte in Italia\") ed un inedito che d\u00e0 il titolo all'album. \"Le ragazze di Osaka\" era stata precedentemente reinterpretata da Alice nell'album \"Il sole nella pioggia\" (1989).\nContiene duetti con Rossana Casale (in \"Le ragazze di Osaka\" e \"Dolce Italia\"), Ivano Fossati (in \"Musica ribelle\" e \"Una notte in Italia\"), e Luciano Ligabue (in \"Soweto\")."}
{"id": "935669", "revid": "180559", "url": "https://it.wikipedia.org/wiki?curid=935669", "title": "Piano di Stoccolma del 1961", "text": "Il piano di Stoccolma del 1961 (in ambito tecnico ST61) \u00e8 un accordo internazionale per la designazione di un piano delle frequenze per l'area europea di radiodiffusione riguardo alla radiodiffusione e alla televisione nelle bande VHF e UHF.\nLa riunione, alla quale presero parte 38 paesi, ebbe luogo tra il 26 maggio e il 22 giugno 1961 in un hotel di Stoccolma, in Svezia.\nA Stoccolma era stato siglato un altro accordo nove anni prima, il piano di Stoccolma del 1952. Al piano del 1961 seguirono poi varie revisioni.\nLa conferenza si colloc\u00f2 in una situazione storica e politica particolare, ovvero in una delle fasi pi\u00f9 tese della Guerra Fredda, appena due mesi prima della costruzione del muro di Berlino. Per evitare ulteriori controversie, alle emittenti nella zona Berlino fu assegnato un codice di nazionalit\u00e0 neutro.\nUn'importante delibera fu quella di destinare la banda di frequenze tra 87,5 e MHz, per quanto riguarda l'Europa occidentale alla radiodiffusione in modulazione di frequenza. Nella Conferenza di Ginevra del 1984 si stabil\u00ec l'estensione della banda fino a 108\u00a0MHz, oggi in vigore."}
{"id": "935671", "revid": "62004", "url": "https://it.wikipedia.org/wiki?curid=935671", "title": "Louis Van Gaal", "text": ""}
{"id": "935672", "revid": "394", "url": "https://it.wikipedia.org/wiki?curid=935672", "title": "Palermo - Milano solo andata", "text": ""}
{"id": "935674", "revid": "599013", "url": "https://it.wikipedia.org/wiki?curid=935674", "title": "Daniel Van Buyten", "text": "Caratteristiche tecniche.\nEra un difensore centrale estremamente potente fisicamente (1,97\u00a0m x 96\u00a0kg), caratteristica che gli permetteva di segnare molti gol a differenza dei suoi colleghi di reparto. Nonostante la sua imponenza era dotato anche di una discreta velocit\u00e0 che sfruttava per eseguire delle vere e proprie cavalcate dalla difesa fino all'attacco per poter segnare, in particolare di testa.\nCarriera.\nClub.\nVan Buyten ha padre belga e madre tedesca e da bambino ha cominciato a giocare a calcio nel JS Froidchapelle. Nel corso di un anno in cui era con la nonna materna nella cittadina tedesca di Bad Salzdetfurth (Bassa Sassonia), gioc\u00f2 nel JSG Lammetal (squadre giovanili SV Eintracht Bad Salzdetfurth, VFB Castello e SV Wehrstedt 65). Poi torn\u00f2 al JS Froidchapelle e successivamente pass\u00f2 all'Olympic Charleroi. Le tappe successive furono l'UBS Auvelais e FC Somz\u00e9e. In tutti questi club gioc\u00f2 nel ruolo di attaccante. Nel 1997 Van Buyten firm\u00f2 allo Sporting Charleroi il suo primo contratto da calciatore professionista; risale a questo periodo il cambio di ruolo, da attaccante a difensore. Nel 1999 Van Buyten pass\u00f2 allo ; grazie alle prestazioni fornite alla squadra vallone, diversi club stranieri si interessarono a lui e, nell'estate del 2001, venne acquistato per 11 milioni di Euro dall'Olympique Marsiglia, dopo il fallimento delle trattative per il trasferimento al . Nella seconda stagione con la maglia della squadra del sud della Francia segn\u00f2 sei gol giocando da difensore centrale e venne selezionato nella difesa ideale del massimo campionato francese, la Ligue 1.\nDurante la pausa invernale della stagione 2003-'04 Van Buyten venne dato in prestito per il resto della stagione al , in Premier League. L'esordio con la nuova squadra avvenne l'8 febbraio 2004, contro il Birmingham City. Nel prosieguo della stagione disput\u00f2 solo altre quattro partite a causa di un infortunio muscolare e di una squalifica conseguenza di un'espulsione rimediata al 75\u00ba minuto di una partita vinta contro il Leeds United, ultimo \"match\" da lui disputato in Inghilterra.\nPer la stagione 2004-'05 Daniel Van Buyten si trasfer\u00ec in Bundesliga, acquistato dall' per 3,8 milioni di euro. La prima partita giocata con la maglia dell'Amburgo fu il 7 agosto 2004, apertura del campionato, nella sconfitta 0-2 contro il . Nella sua prima stagione in Germania gioc\u00f2 in tutte e 34 le partite di campionato. Grazie alla vittoria nella Coppa Intertoto 2005, la compagine della Germania del Nord ottenne la qualificazione per la Coppa UEFA 2005-2006, nella quale Van Buyten scese in campo in tutte e dieci le partite giocate dall'Amburgo, andando a segno due volte. In campionato, Van Buyten collezion\u00f2 27 presenze e due gol. Alla fine della stagione 2005-'06, l'Amburgo centr\u00f2 il terzo posto in classifica e si qualific\u00f2 per la Champions League successiva.\nNel giugno 2006, il annuncia di aver acquisito Van Buyten dai rivali dell' con un contratto fino alla stagione 2009-2010; il belga sarebbe andato a formare un reparto difensivo con il brasiliano L\u00facio. Van Buyten segna il suo primo gol per il Bayern Monaco contro l'Energie Cottbus il 9 dicembre 2006, in una vittoria per 2-1. Segna il suo secondo gol per il club in una sconfitta contro il . Tuttavia, il contributo pi\u00f9 prezioso di Van Buyten arriva contro il il 3 aprile 2007, nella gara di andata dei quarti di finale di Champions League, quando va a segno due volte in trasferta. Firma in seguito altri due gol, attestandosi a fine stagione a quattro segnature complessive. Il 4 febbraio 2010 il Bayern Monaco annuncia il rinnovo del contratto, con nuova scadenza nel 2012. Durante la seconda met\u00e0 del 2010-'11 Van Buyten viene spesso relegato in panchina, ma recupera il posto da titolare verso la fine della stagione.\nIl 6 aprile 2013 vince la sua terza Bundesliga (il ventitreesimo titolo dei bavaresi), con sei giornate di anticipo rispetto alla fine del campionato. Il 25 maggio 2013 vince la sua prima Champions League, grazie alla vittoria nella finale di Wembley contro il . Il 1\u00ba giugno 2013 vince anche la sua terza Coppa di Germania, ottenendo uno storico \"treble\" con la compagine bavarese.\nLa stagione 2013-2014 si apre con la vittoria il 30 agosto 2013 della Supercoppa UEFA, ottenuta sconfiggendo ai rigori in finale la compagine londinese del Chelsea, dopo che i tempi supplementari si erano conclusi sul 2-2. Nel corso dell'annata la squadra bavarese conquista altri tre titoli, la Coppa del mondo per club, la Bundesliga e la Coppa di Germania.\nIl 14 agosto 2014 annuncia ufficialmente il suo ritiro dal calcio giocato.\nNazionale.\nVan Buyten \u00e8 stato richiamato in nazionale nel 2001 ed \u00e8 stato un membro della rosa per la Coppa del Mondo 2002. In data 11 febbraio 2009, segna una doppietta nella partita amichevole vinta dai belgi per 2-0 sulla Slovenia.\nStatistiche.\nPresenze e reti nei club.\n\"Statistiche aggiornate al 17 maggio 2014.\""}
{"id": "935680", "revid": "62004", "url": "https://it.wikipedia.org/wiki?curid=935680", "title": "Athirson De Oliveira", "text": ""}
{"id": "935684", "revid": "729019", "url": "https://it.wikipedia.org/wiki?curid=935684", "title": "Millennio (album)", "text": "Millennio \u00e8 un album del 1991 di Eugenio Finardi."}
{"id": "935694", "revid": "124970069", "url": "https://it.wikipedia.org/wiki?curid=935694", "title": "Egisto Macchi", "text": "Biografia.\nNato a Grosseto, ha compiuto a Roma gli studi musicali in composizione, pianoforte, violino e canto con, tra gli altri, Roman Vlad e Hermann Scherchen, e all'Universit\u00e0 La Sapienza, considerandosi per\u00f2 in fatto di composizione un autodidatta virtuale.\nSin dalla fine degli anni cinquanta \u00e8 stato attivo nel campo dell'organizzazione musicale, in collaborazione con un gruppo di musicisti (Franco Evangelisti, Domenico Guaccero, Daniele Paris), ai quali fu legato da intensa amicizia. Insieme a Domenico Guaccero, Daniele Paris e Antonino Titone, \u00e8 stato tra i redattori della rivista \u00abOrdini\u00bb apparsa nel 1959. Con Bertoncini, Bortolotti, Clementi, De Blasio, Evangelisti, Guaccero, Paris, Pennisi, Franco Nonnis ha fondato, nel 1960, l'Associazione Nuova Consonanza, del cui direttivo ha fatto pi\u00f9 volte parte, ricoprendo anche la carica di Presidente dal 1980 al 1982 e nel 1989.\nHa seguito fin dagli albori l'attivit\u00e0 delle Settimane Internazionali di Nuova Musica (1959-1968) di Palermo, insieme agli amici del gruppo romano chiamati da Antonino Titone e Francesco Agnello per aiutare il difficile varo. Dopo aver dato vita insieme a Domenico Guaccero al Teatro Musicale di Roma \u00e8 stato tra gli iniziatori dello Studio R7 - Laboratorio elettronico per la musica sperimentale sorto a Roma nel 1967. A partire dallo stesso anno \u00e8 stato uno dei membri del Gruppo d'Improvvisazione Nuova Consonanza fondato nel 1964 da Franco Evangelisti.\nNel 1978 ha fatto parte della commissione italiana per la musica dell'UNICEF insieme a Luis Bacalov, Franco Evangelisti, Ennio Morricone e Nino Rota.\nNel 1979 ha curato le musiche della miniserie televisiva RAI \"I vecchi e i giovani\", diretta da Marco Leto.\nNel 1983 ha dato vita, insieme a Domenico Guaccero, all'Istituto della Voce, proponendosi di trattare i problemi connessi alla vocalit\u00e0 nel campo della musica colta, della musica popolare dei vari continenti o comunque legata alle nuove tecnologie dell'elettronica e della cibernetica. Ne ha assunto poi la direzione alla morte dell'amico, avvenuta nel 1984.\nPromotore di molte iniziative anche nel settore della ricerca e della conservazione dei documenti sonori, nel 1984 \u00e8 stato uno dei fondatori dell'I.R.TE.M. (Istituto di Ricerca per il Teatro Musicale) insieme a Paola Bernardi, Carlo Marinelli ed Ennio Morricone. In questo ambito ha fondato l'Archivio Sonoro per la Musica Contemporanea del quale \u00e8 stato direttore fino alla sua morte, ideando cicli di conferenze, incontri e seminari per la conoscenza e la diffusione della musica d'oggi.\nL'ultimo periodo lo aveva visto impegnato nella stesura di un'importante partitura, \"Apocalypsis altera\" (terminata nel 1988 ma pensata come \u00abwork in progress\u00bb), su testi tratti da San Giovanni, James Joyce, Giuseppe Ungaretti e dal Corano collezionati da Mario Diacono.\nNegli ultimi anni si era dedicato alla regia del teatro musicale, curando nel 1989 l'allestimento de L'Euridice di Jacopo Peri (rappresentata anche a Halle) e de \"Il Combattimento di Tancredi e Clorinda\" di Claudio Monteverdi, realizzati entrambi insieme al Gruppo Recitar Cantando diretto da Fausto Razzi.\nNel novembre del 1991 aveva concluso la trascrizione per sedici strumenti e quattro sintetizzatori de \"La boh\u00e8me\" che, insieme a quella della \"Tosca\" per medesimo organico realizzata da Ennio Morricone, avrebbe dovuto dare inizio ad una sorta di rivoluzione nella circolazione del melodramma a livello capillare, come lui stesso affermava nella presentazione di questa audace e promettente iniziativa.\nMusica da film.\nFin dal 1959 Egisto Macchi \u00e8 stato una presenza attiva anche nel mondo della musica cinematografica e televisiva: lavorando con continuit\u00e0 anche nel cinema francese e belga, \u00e8 stato autore delle colonne sonore di una cinquantina di film ed ha firmato i commenti musicali di circa tremila documentari e di innumerevoli trasmissioni televisive.\nFra i registi con cui ha collaborato Joseph Losey (\"L'assassinio di Trotsky\" e \"Monsieur Klein\"), i fratelli Taviani (\"Padre padrone\", Palma d'oro al Festival di Cannes 1978), Bernardo Bertolucci (\"La via del petrolio\", tre puntate televisive per la RAI-Radiotelevisione italiana 1965), Florestano Vancini (\"Bronte\" e \"Il delitto Matteotti\"), Cecilia Mangini e Lino Del Fra (\"All'armi siam fascisti\", \"La torta in cielo\" e \"Antonio Gramsci - I giorni del carcere\", Pardo d'oro al Festival di Locarno 1978), Luigi Di Gianni (\"Il tempo dell'inizio\"), Gianfranco Mingozzi (\"Le lunghe ombre\", \"Col cuore fermo, Sicilia\", Leone d'oro al Festival di Venezia 1965), Alberto Negrin (\"Io e il Duce)\", Claude d'Anna (\"Salom\u00e8\"), Marco Leto (\"Una donna spezzata\"), T\u00e4ieb Louhichi (\"Layla, l'ombre de la terre\"), Giorgio Treves (\"La coda del diavolo\" e le musiche di scena per l\"Elettra\").\nStile.\nLa musica dionisiaca di Macchi, ch'era persa nel mondo, rinasce dopo un \u00abmomento di smarrimento...Ma fu solo un attimo, anche se durato quasi un anno: un attimo di silenzio e di disperazione. Oggi ho trovato la forza di camminare\u00bb (lettera a Titone del 23 dicembre 1957: infra, 161). Rinasce appunto con la Composizione 1 per orchestra da camera (1958): sgorgano i suoni come polloni dal silenzio, con un \u00abprocedimento tipicamente narrativo\u00bb (Titone 1980, 43). Ne risulta una sublimazione degli affetti ed un espressionismo mediterraneo \u00abfondato sulla necessit\u00e0 che la musica sia innanzi tutto discorso\u00bb (ibidem), mentre viceversa proprio allora tendeva ad espungere il discorso, il logos.\nFilmografia.\n1979 Documentario \"Le pietre nere\" regia Ghete Strano"}
{"id": "935695", "revid": "712828", "url": "https://it.wikipedia.org/wiki?curid=935695", "title": "Spl", "text": ""}
{"id": "935707", "revid": "289247", "url": "https://it.wikipedia.org/wiki?curid=935707", "title": "Suore clarisse", "text": ""}
{"id": "935713", "revid": "1165513", "url": "https://it.wikipedia.org/wiki?curid=935713", "title": "Occhi (Eugenio Finardi)", "text": "Occhi \u00e8 un album di Eugenio Finardi, pubblicato nel 1996 dalla Warner Music.\nDescrizione.\nContiene una traduzione di \"One of Us\" di Joan Osborne, intitolata \"Uno di noi\"."}
{"id": "935724", "revid": "767487", "url": "https://it.wikipedia.org/wiki?curid=935724", "title": "Monica la Mitraille", "text": "Monica la Mitraille \u00e8 un film del 2004 diretto da Pierre Houle.\nIl soggetto \u00e8 tratto dal romanzo del 1997 di Georges-H\u00e9bert Germain basato sulla vita reale di Monica Sparvieri, una nota ladra di banche \"Qu\u00e9becoise\" degli anni sessanta. Il film \u00e8 stato distribuito il 30 aprile 2004, prodotto da Lorraine Richard e Luc Martineaue e distribuito da Alliance Atlantis.\nTrama.\nMonica Sparvieri \u00e8 la figlia maggiore di una famiglia disagiata di origine Italiana che vive a Montr\u00e9al.\nMonica si ripromette di trovare il modo per uscire dalla miseria in cui versa. Impara ed eredita il talento negli affari dal padre Th\u00e9o e coinvolgendo i suoi amanti si fa strada nell'ambiente criminale. Dal suo primo marito, Michael, ha due figli, ma in seguito, abbandonata dall'amore della sua vita, Monica, si ritrova nuovamente sola quando il suo secondo marito, Gaston dal quale ha un altro figlio, viene condannato a dieci anni di prigione.\nMentre la maggior parte delle donne della sua et\u00e0 ancora sognano il principe azzurro, Monica prende in mano il suo destino e passa cos\u00ec alla storia per una serie di audaci furti, in alcune banche, organizzati con il suo ultimo amante, un autista di taxi, Gaston Lussier.\nMonica, travolta dalla passione e dal successo, non ha timore di nulla e di nessuno ed \u00e8 pronta a rischiare molto, anche la vita, purch\u00e9 i suoi figli non si debbano mai trovare nelle sue stesse condizioni di vita.\nProduzione.\nIl film \u00e8 stato interamente realizzato e filmato a Montr\u00e9al, Qu\u00e9bec, Canada.\nIl \"budget\" del film \u00e8 stato di circa di 7 milioni di dollari"}
{"id": "935725", "revid": "125814029", "url": "https://it.wikipedia.org/wiki?curid=935725", "title": "Nursultan Nazarbaev", "text": "Ha svolto il ruolo di governante del Kazakistan sin dalla dissoluzione dell'Unione Sovietica ed \u00e8 stato Presidente del Kazakistan dal 1990 al 2019, creando nel tempo un regime di carattere autoritario e personalistico. Dal 1991 al 2022 ha inoltre presieduto (e dal 2018 a vita) il Consiglio di Sicurezza del Kazakistan, dopo averne anche ampliato i poteri e, secondo diverse fonti, continuando quindi a controllare \"de facto\" la politica del Kazakistan. \u00c8 stato, tuttavia, rimosso dall\u2019incarico di presidente del Consiglio di Sicurezza del Kazakistan dal presidente Toqaev, in risposta alle proteste kazake di inizio 2022. \n\u00c8 stato il direttore generale del Consiglio dei ministri della Repubblica Socialista Sovietica del Kazakistan dal 1984 fino al 1989, sotto il governo di Dinmuchamed Kunaev, il Primo Segretario dell'allora Partito Comunista del Kazakistan. Ha poi servito come Primo Segretario del Partito Comunista del Kazakistan dal 1989 al 1991. \nDal 23 marzo 2019 la capitale del Kazakistan, Astana, \u00e8 stata rinominata Nur-Sultan con decreto presidenziale in suo onore.\nCarriera politica.\nNursultan Nazarbaev critic\u00f2 pesantemente Askar Kunaev, capo dell'Accademia delle Scienze, nel corso della sedicesima sessione del Partito Comunista del Kazakistan nel gennaio 1986, per non avere intrapreso la riforma del suo dipartimento. Dinmukhamed Kunaev, l'allora capo di Nazarbaev e fratello di Askar, in collera per essersi sentito tradito, fugg\u00ec a Mosca e chiese la rinuncia di Nazarbaev, mentre allo stesso modo i sostenitori di Nazarbaev auspicavano le dimissioni di Kunaev e la promozione per Nazarbaev.\nL'allora Segretario generale del PCUS, Michail Gorba\u010d\u00ebv ignor\u00f2 la posizione di entrambi, licenziando Kunaev e sostituendolo con Gennadij Kolbin, un russo, provocando una reazione che port\u00f2 nel dicembre 1986 ad una rivolta durata tre giorni, nota come lo Jeltoqsan, che in kazako significa \"Dicembre\". Nel settembre 1989 Nazarbaev prese il posto di Kolbin, che nonostante la sua carriera e le sue conoscenze aveva poca autorit\u00e0 nel Kazakistan.\nI cittadini kazaki elessero Nursultan Nazarbaev alla presidenza del Kazakistan il 1\u00ba dicembre 1991. Nell'aprile del 1995 un referendum estese il suo mandato fino al 2000. Venne rieletto nel gennaio del 1999 e di nuovo nel dicembre 2005. La sua ultima rielezione \u00e8 stata condannata dalla OSCE come particolarmente carente nel rispetto degli standard internazionali di democrazia.\nPer lungo tempo ha professato il suo ateismo ma in seguito ha cercato di mettere in evidenza la sua \"eredit\u00e0 culturale musulmana\" sin dalla fine degli anni novanta, quando cominci\u00f2 a contrastare il terrorismo islamico nel Kazakistan.\nElezioni del 2005.\nIl 4 dicembre 2005, si tennero nuove elezioni presidenziali nel Kazakistan che con naturale facilit\u00e0 il presidente Nursultan Nazarbaev vinse con la schiacciante maggioranza del 91,15% (su un totale di 6.871.571 partecipanti al voto) come risulta dalla commissione elettorale centrale del Kazakistan, una stima criticata sia dall'OSCE che da altre organizzazioni indipendenti di osservatori elettorali internazionali. Il presidente Nazarbaev ha ricevuto un'ulteriore investitura per un mandato di altri sette anni l'11 gennaio 2006.\nCritiche all'Iran.\nIn un discorso trasmesso il 15 dicembre 2006, in occasione del 15\u00ba anniversario dell'indipendenza del Kazakistan, il presidente Nursultan Nazarbaev ha criticato le azioni intraprese dal governo iraniano, sostenendo che l'Iran \u00e8 diventato il centro di una crescente insicurezza nell'Asia centrale, per il suo coinvolgimento nelle varie internazionali del terrorismo, del fondamentalismo religioso, la diffusione di ogni tipo di arma di distruzione di massa, l'immigrazione illegale, il traffico di armi e di droga. Il ministro degli Esteri kazako ha corretto questa dichiarazione il 19 dicembre, sostenendo che le sue osservazioni \"non erano esattamente quello che voleva intendere\", e che i suoi commenti erano degli \"errori\".\nDiscorso presidenziale alla nazione del 2007.\nNursultan Nazarbaev ha concesso il suo discorso presidenziale annuale alla nazione il 28 febbraio 2007. Ha auspicato l'ingresso nello World Trade Organization, l'istituzione di una unione doganale eurasiatica, ed ha discusso la cooperazione con stati esteri nella \"guerra al terrorismo e nella lotta contro le epidemie ed i disastri ambientali.\"\nElezioni del 2011.\nNell'aprile 2011 si svolgono le elezioni presidenziali in Kazakistan, e Nazarbaev ha solo tre oppositori, di cui uno ha addirittura dichiarato di votare per lui, sicuro vincitore. Infatti, col record di affluenza, e il 95,5% dei voti, Nazarbaev rivince le elezioni, giudicate dall'OSCE ancora una volta ben poco democratiche, per via dell'autocensura dei media e di manifeste irregolarit\u00e0.\nElezioni presidenziali del 2015 e fine mandato.\nIl 26 aprile 2015 ha vinto le elezioni presidenziali in Kazakistan ed \u00e8 stato rieletto con il 97,75% dei voti. Nel marzo 2019 si \u00e8 dimesso dalla presidenza a seguito delle proteste anti-governative ed \u00e8 stato sostituito dal suo delfino Qasym-Jomart Toqaev, che ha poi vinto in modo schiacciante le seguenti elezioni presidenziali del 2019. \n\u00c8 stato dichiarato immune da qualsiasi procedimento penale e ha continuato a servire come presidente dell'Assemblea del popolo del Kazakistan fino al 2021. \u00e8 il presidente del partito di governo \"Nur Otan\". Nazarbayev \u00e8 anche membro del Consiglio costituzionale e membro onorario del Senato del Kazakistan; \u00e8 stato presidente del Consiglio di sicurezza del Kazakistan fino alla sua rimozione da tale posto da parte del presidente Toqaev, in risposta alle proteste kazake di inizio 2022."}
{"id": "935728", "revid": "120529041", "url": "https://it.wikipedia.org/wiki?curid=935728", "title": "Accadueo", "text": "Accadueo \u00e8 un album di Eugenio Finardi, pubblicato nel 1998.\nDescrizione.\nNel 1999 viene ripubblicato con l'aggiunta di \"Amami Lara\", presentato in concorso al Festival di Sanremo 1999."}
{"id": "935742", "revid": "1005847", "url": "https://it.wikipedia.org/wiki?curid=935742", "title": "Flavio Bucci", "text": "Biografia.\nNato da una famiglia molisano-pugliese originaria di Casacalenda in provincia di Campobasso, e di Orta Nova in provincia di Foggia, si form\u00f2 professionalmente presso la Scuola del Teatro Stabile di Torino. Dopo essere stato chiamato da Elio Petri per il film \"La propriet\u00e0 non \u00e8 pi\u00f9 un furto\" (1973) e aver lavorato per Giuliano Montaldo in \"L'Agnese va a morire\" (1976), \"Circuito chiuso\" (1978) e \"Il giorno prima\" (1987), rimasero famosi sullo schermo i suoi ruoli da caratterista in \"Il marchese del Grillo\" di Mario Monicelli (1981), \"Tex e il signore degli abissi\" (1985), \"Secondo Ponzio Pilato\" (1987), \"Teste rasate\" (1993), \"Il silenzio dell'allodola\" (2005) e \"Il divo\" di Paolo Sorrentino (2008). L'ultimo film al quale prese parte fu \"La cornice\" di Nour Aia (2018).\nNel 1977 si fece conoscere dal grande pubblico televisivo interpretando lo sceneggiato Rai \"Ligabue\", diretto da Salvatore Nocita, con il quale torner\u00e0 a lavorare nei \"Promessi sposi\" (1989): sempre per il piccolo schermo, recit\u00f2 nella \"Piovra\" (1984) di Damiano Damiani e in \"L'avvocato Guerrieri - Ad occhi chiusi\" (2008) di Alberto Sironi. Spos\u00f2 l'attrice Micaela Pignatelli, dalla quale ha avuto due figli, Alessandro e Lorenzo. Ha avuto un terzo figlio, Ruben, dalla seconda moglie, la produttrice olandese Loes Kamsteeg.\nNel 1996 fu candidato per L'Ulivo alle elezioni politiche nel collegio uninominale della Camera di Roma Trieste, ma non risult\u00f2 eletto per meno di 300 voti. Muore il 18 febbraio 2020, a 72 anni, colpito da un infarto nella sua abitazione di Passoscuro, nel comune di Fiumicino, dove risiedeva da anni; la camera ardente \u00e8 stata allestita il 20 febbraio al Teatro Valle di Roma alla presenza di amici e colleghi dello spettacolo e la cerimonia funebre si \u00e8 svolta in forma privata. Dopo i funerali, la salma \u00e8 stata inumata in uno dei campi a terra del Cimitero Flaminio-Prima Porta\nTeatro.\nSul palcoscenico recit\u00f2 come protagonista in numerose pi\u00e8ce teatrali tra cui: \"Opinioni di un clown\" di Heinrich B\u00f6ll; \"Le memorie di un pazzo\" di Gogol; \"Uno, nessuno e centomila\"; \"Il fu Mattia Pascal\" e \"Chi ha paura di Virginia Woolf?\" (regia di Marco Mattolini); \"Riccardo III\"; \"Quaderni di Serafino Gubbio operatore\" e \"I giganti della montagna\" (regia di Mario Missiroli).\nDopo una lunga assenza dalle scene teatrali, ritorn\u00f2 con lo spettacolo dedicato a Giacomo Leopardi \"Che fai tu luna in ciel, dimmi che fai\", per la regia di Marco Mattolini con la danzatrice Gloria Pomardi e la pianista e compositrice Alessandra Celletti."}
{"id": "935769", "revid": "287204", "url": "https://it.wikipedia.org/wiki?curid=935769", "title": "Contea di Franklin (Texas)", "text": "La contea di Franklin, in inglese Franklin County, \u00e8 una contea dello Stato del Texas, negli Stati Uniti. La popolazione al censimento del 2000 era di 9.458 abitanti. Il capoluogo di contea \u00e8 Mount Vernon. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte orientale del Texas. Lo United States Census Bureau certifica che l'estensione della contea \u00e8 di 763\u00a0km\u00b2, di cui 740\u00a0km\u00b2 composti da terra e i rimanenti 24\u00a0km\u00b2 composti di acqua.\nStoria.\nLa Contea di Franklin venne costituita nel marzo 1875."}
{"id": "935777", "revid": "1799663", "url": "https://it.wikipedia.org/wiki?curid=935777", "title": "Teoria astronomica delle glaciazioni", "text": "La teoria astronomica delle glaciazioni \u00e8 tra le pi\u00f9 strutturate e complete spiegazioni scientifiche finora formulate delle cause delle grandi glaciazioni del Pleistocene.\nStoricamente vennero chiamati in causa fenomeni di vario genere: innanzitutto fenomeni di carattere strettamente regionale o comunque piuttosto circoscritti, ad altri pi\u00f9 estesi, da un'inversione della polarit\u00e0 del campo magnetico terrestre ad una deviazione della Corrente del Golfo, fino addirittura allo sprofondamento della mitica Atlantide che avrebbe provocato una gigantesca ondata di marea con conseguente distacco di enormi blocchi di ghiaccio dalla banchisa polare che, migrati verso sud, avrebbero portato ad un abbassamento della temperatura nelle regioni pi\u00f9 temperate.\nSuccessivamente diversi studiosi giunsero a coinvolgere la meccanica celeste, formulando progressivamente una spiegazione astronomica del fenomeno.\nFondamenti delle teorie astronomiche.\nOccorre prima di tutto considerare l'orbita ellittica che la Terra descrive intorno al Sole; se esistessero soltanto questi due corpi celesti, questa ellisse sarebbe indeformabile. Tuttavia la Terra \u00e8 soggetta all'attrazione gravitazionale esercitata dagli altri pianeti che ne perturbano il moto deformando continuamente la traiettoria ellittica descritta dalla Terra.&lt;br&gt; \nLe conseguenze di questa deformazione sono:\nInfluenza delle perturbazioni del moto sulla temperatura terrestre.\nChiamata r la distanza della Terra dal Sole in un qualsiasi istante t, si osserva che la quantit\u00e0 di calore che la Terra riceve nel tempuscolo compreso tra t e dt \u00e8 proporzionale a dt e inversamente proporzionale a formula_1, onde la quantit\u00e0 di calore Q che la Terra riceve in un anno dal sole sar\u00e0 data da&lt;br&gt; (1) formula_2&lt;br&gt; dove k \u00e8 un coefficiente di proporzionalit\u00e0. Tuttavia \u00e8 noto che la Terra ruota attorno al Sole seguendo la legge delle aree, pertanto, indicando con d\u03b8 l'angolo infinitesimo di cui ruota nel tempuscolo dt il raggio vettore che unisce la Terra al Sole, abbiamo:&lt;br&gt;\n(2) formula_3&lt;br&gt; dove c \u00e8 la costante delle aree. In conseguenza la formula (1), ricordando che in un anno la Terra compie una rotazione completa intorno al Sole, ovvero che l'angolo \u03b8 aumenta di 2\u03c0, diviene:&lt;br&gt;\n(3) formula_4&lt;br&gt; \nConseguentemente, qualunque sia l'orbita della Terra, la quantit\u00e0 di calore che essa riceve in un anno \u00e8 inversamente proporzionale alla costante delle aree, la quale \u00e8 a sua volta proporzionale al parametro formula_5 in radice, dove a \u00e8 il semiasse maggiore dell'orbita ed e \u00e8 l'eccentricit\u00e0 dell'ellisse che, come detto, varia tra 0,06 e zero, il che d\u00e0 per Q una variazione dell'ordine di 18/10.000. \nIn definitiva pertanto la quantit\u00e0 di energia che la Terra riceve dal Sole in un anno pu\u00f2 variare di 1/600. Ma questa quantit\u00e0 di energia che la Terra riceve, per la necessit\u00e0 di un equilibrio termico, \u00e8 uguale a quella che la Terra irradia nello spazio, la quale \u00e8 proporzionale alla quarta potenza della temperatura media espressa in kelvin. Ora, la temperatura media della Terra \u00e8 di circa 300 K (27 \u00b0C), per cui la variazione della temperatura si quantifica in circa 1/10 di grado. In definitiva, le perturbazioni orbitali possono produrre una variazione della temperatura media annua della Terra dell'ordine di qualche decimo di grado.\nMa, anche se la variazione media appare marginale, pu\u00f2 variare la distribuzione della temperatura nelle varie stagioni. Ed \u00e8 proprio questo l'oggetto dello studio di diversi scienziati, ed in particolare di Milutin Milankovi\u0107.&lt;br&gt;\nChiamata per semplicit\u00e0 \"stagione calda\" quella in cui il giorno \u00e8 pi\u00f9 lungo della notte e \"stagione fredda\" l'altra, e definiti formula_6 il punto dell'orbita in cui si trova la Terra all'equinozio di primavera e formula_7 il punto opposto, in cui essa si trova all'equinozio d'autunno, la durata della stagione calda per l'emisfero boreale sar\u00e0 misurata dal tempo che impiega la Terra per andare da formula_6 a formula_7, mentre la durata della stagione calda per l'emisfero australe sar\u00e0 data dal tempo necessario per andare da formula_7 a formula_6. \nPoich\u00e9 si \u00e8 visto che la quantit\u00e0 di calore ricevuta dalla Terra in un tempuscolo dt \u00e8 proporzionale all'angolo d\u03b8 descritto dal raggio vettore in questo tempuscolo, si deduce che la quantit\u00e0 di calore che l'emisfero nord riceve nella sua stagione calda \u00e8 esattamente uguale a quella che riceve l'emisfero sud nella sua stagione calda. Tuttavia la durata delle stagioni non \u00e8 la stessa, giacch\u00e9 \u00e8 proporzionale all'area descritta dal raggio vettore per andare da formula_6 a formula_7 e quindi da formula_7 a formula_6 e perci\u00f2 dipende dall'angolo che la retta formula_16 forma con l'asse maggiore dell'orbita ellittica. Oggi questo angolo \u00e8 di circa 78\u00b0 e quindi la prima area \u00e8 lievemente maggiore della seconda, per cui la stagione calda dura 187 giorni nell'emisfero boreale e 178 giorni nell'emisfero australe; quindi la stessa quantit\u00e0 di calore \u00e8 diluita nell'emisfero nord in un numero maggiore di giorni e la stagione calda risulta un po' pi\u00f9 lunga ma anche un po' pi\u00f9 fresca che nell'emisfero australe.\nMa la retta formula_16 che segna la linea degli equinozi, per il fenomeno della precessione degli equinozi, ruota compiendo una rivoluzione in circa 25.870 anni, mentre anche l'asse maggiore dell'ellisse, per causa delle perturbazioni, ruota in senso contrario in circa 110.000 anni, il che porta a stabilire che il punto formula_6 viene a coincidere con il perielio ogni 21.000 anni circa. In conseguenza, indicate con formula_19 e formula_20 rispettivamente la durata della stagione calda nell'emisfero boreale ed in quello australe, la differenza formula_21 sar\u00e0 una funzione periodica nel tempo, con un periodo dell'ordine di ventimila anni. \n\u00c8 inoltre evidente che D assume il massimo valore quando le due aree in cui la retta formula_16 taglia l'ellisse descritta dalla Terra intorno al Sole presentano tra loro la massima differenza, e ci\u00f2 avviene esattamente quando formula_16 si dispone normalmente all'asse maggiore dell'ellisse. Inoltre, la differenza delle due aree \u00e8 tanto maggiore quanto l'ellisse \u00e8 pi\u00f9 allungata, e cio\u00e8 quanto maggiore \u00e8 la sua eccentricit\u00e0 e.\nOra, a causa delle perturbazioni, abbiamo gi\u00e0 visto che l'eccentricit\u00e0 dell'orbita terrestre varia lentamente oscillando tra 0,06 e zero. Cos\u00ec, ad esempio, circa 200.000 anni fa, l'eccentricit\u00e0 (che oggi \u00e8 0,016) era circa 0,057 e la retta formula_16 (che oggi forma un angolo di circa 78\u00b0 con l'asse maggiore dell'ellisse) era allora quasi normale ad esso: la differenza tra la durata delle stagioni calde nei due emisferi doveva pertanto essere assai pi\u00f9 rilevante che attualmente.\nEsiste inoltre un altro fattore astronomico da prendere in considerazione: l'inclinazione dell'eclittica \u00e8 oggi di 23\u00b0 27', ma essa varia lentamente compiendo oscillazioni di circa 3\u00b0 (da 24\u00b0 36' a 21\u00b0 58'). Questo influenza la distanza dei tropici dall'equatore e quella dei circoli polari dai poli, entrambe esattamente uguali all'inclinazione dell'eclittica: quindi, quando tale inclinazione diminuisce, i due tropici si avvicinano all'equatore ed i due circoli polari ai poli e viceversa. Variano quindi le estensioni della zona torrida, delle due zone temperate e delle due calotte polari, in modo analogo per i due emisferi, con l'effetto di attenuare il contrasto fra estate ed inverno in ugual modo nei due emisferi.\n\u00c8 a questo punto necessario chiedersi se questa attenuazione dei contrasti stagionali sia o meno favorevole al glacialismo: a questa domanda Milankovi\u0107 diede una risposta affermativa, mentre altri geofisici, tra cui soprattutto James Croll, sostengono l'esatto contrario.\nLe diverse ipotesi.\nAl loro apparire, le teorie astronomiche accesero molte speranze negli ambienti scientifici, che tuttavia andarono presto deluse in quanto tali teorie, pur legando l'alternarsi delle glaciazioni e delle epoche interglaciali alla variazione periodica degli elementi di meccanica celeste, lasciavano aperte molte domande e ne introducevano altre nuove, al punto da portare a ritenere che la sola variazione degli elementi astronomici non fosse sufficiente a determinare importanti variazioni climatiche, e che la sua azione fosse soltanto secondaria.&lt;br&gt;\nFu merito del Milankovi\u0107 aver ripreso il problema e, mettendo in luce gli errori dei suoi predecessori, aver tolto di mezzo la maggior parte delle critiche avanzate contro tali teorie.\nL'ipotesi di Croll.\nDelle teorie astronomiche sulle origini delle epoche glaciali, quella del Croll, tra quelle antecedenti al lavoro di Milankovi\u0107, \u00e8 la pi\u00f9 conosciuta e quella che, con le sue lacune, ha fornito i maggiori appigli alle critiche.\nSecondo il Croll, l'origine delle variazioni climatiche secolari va ricercata nelle variazioni secolari dell'orbita terrestre, combinate col fenomeno della precessione degli equinozi e dello spostamento del perielio. Nessuna importanza \u00e8 invece attribuita alle variazioni dell'inclinazione dell'eclittica. Dalla eccentricit\u00e0 dell'orbita dipende la diversa durata delle stagioni, mentre dalla precessione dipende la posizione dell'equinozio di primavera, e quindi se l'inverno di un dato emisfero avr\u00e0 luogo con la Terra in perielio o in afelio. Abbiamo visto che, qualunque siano l'eccentricit\u00e0 e la posizione dell'equinozio, la quantit\u00e0 totale di radiazione solare che riceve un emisfero \u00e8 uguale alla quantit\u00e0 ricevuta dall'emisfero opposto. Intuitivamente si comprende che, se durante una mezza rivoluzione la Terra \u00e8 pi\u00f9 prossima al Sole, ed \u00e8 quindi maggiore l'intensit\u00e0 della radiazione ricevuta, durante l'altra mezza rivoluzione l'intensit\u00e0 della radiazione \u00e8 minore, ma \u00e8 pi\u00f9 lunga la durata dell'insolazione. Per\u00f2, proprio perch\u00e9 la durata dei due inverni non \u00e8 la stessa, non sar\u00e0 uguale l'intensit\u00e0 media giornaliera della radiazione ricevuta dai due emisferi durante i rispettivi inverni. Un emisfero avr\u00e0 un inverno lungo e freddo, l'altro corto e relativamente caldo.\nLa precessione, combinata con lo spostamento del perielio, scambia il ruolo dei due emisferi ogni 10.500 anni circa; ogni emisfero dovrebbe perci\u00f2 avere delle glaciazioni intercalate con epoche interglaciali, con periodo completo di 21.000 anni. Inoltre le glaciazioni dei due emisferi dovrebbero risultare alternate.\nFino a questo punto, la teoria del Croll non differisce da quella anteriore di Joseph-Alphonse Adh\u00e9mar, il quale non tiene conto delle variazioni dell'eccentricit\u00e0. Invece il Croll, pur accettando il periodo di 21.000 anni, osserva che l'intensit\u00e0 delle glaciazioni dipende proprio dalle variazioni dell'eccentricit\u00e0, perch\u00e9 sono appunto queste che determinano sensibili variazioni nella durata delle stagioni. Le vere e proprie glaciazioni avverranno soltanto in periodi di massima eccentricit\u00e0, mentre nelle epoche di minima si avranno fenomeni glaciali trascurabili o addirittura nulli. Poich\u00e9 il periodo dell'oscillazione dell'eccentricit\u00e0 \u00e8 assai lungo (circa 91.000 anni) e l'ampiezza non \u00e8 costante, le epoche glaciali cadrebbero soltanto in corrispondenza dei massimi pi\u00f9 accentuati e consisterebbero ciascuna in una breve successione di due o tre glaciazioni con un periodo di 21.000 anni circa ed alternate nei due emisferi. Basandosi sulla teoria delle perturbazioni secolari del moto terrestre elaborate da Urbain Le Verrier, il Croll assegna alle possibili grandi epoche glaciali le date dei massimi relativi pi\u00f9 accentuati dell'eccentricit\u00e0 dell'orbita terrestre, ossia: 100 (e = 0,047), 210 (e = 0,0575), 750 (e = 0,0575), 850 (e = 0,747) e 950 (e = 0.0517) millenni avanti la propria epoca (1850). Le date 750 e 850 sono preferite da Charles Lyell, che stima le prime due troppo recenti, mentre il Croll, d'accordo con altri geologi, indica proprio le prime due come le pi\u00f9 probabili.\nOsserviamo che la teoria del Croll si accordava assai bene con le idee di John Tyndall, secondo il quale per avere molto ghiaccio occorreva un \"condensatore perfezionato\". Ora, le condizioni termiche terrestri, nelle epoche di massima eccentricit\u00e0, sarebbero state precisamente quelle richieste dal Tyndall: un emisfero, in fase glaciale, aveva inverni lunghi e freddi e fungeva da \"condensatore\", mentre l'emisfero opposto, in fase interglaciale, forniva la quantit\u00e0 di vapore acqueo necessaria. \u00c8 vero che l'emisfero in fase glaciale avrebbe avuto anche un'estate calda, ma questa sarebbe stata abbastanza corta e tale perci\u00f2 da non consentire lo scioglimento completo delle nevi invernali.\nSecondo queste vedute le epoche glaciali dovrebbero corrispondere alle epoche di massima escursione annua della radiazione ricevuta, e quindi della temperatura, o di massimo contrasto stagionale. Invece, secondo l'opinione di alcuni meteorologi pi\u00f9 moderni, le condizioni per una estesa formazione glaciale sarebbero precisamente opposte a quelle indicate dal Croll. A favorire la formazione dei ghiacciai non sarebbe gi\u00e0 un inverno lungo e freddo (anzi, un tale inverno vi si opporrebbe, come ad esempio in Siberia, dove non esistono formazioni glaciali permanenti) ma piuttosto un'estate fredda, la quale favorirebbe anche la discesa a valle dei ghiacciai. Come scrive Luigi De Marchi \u00abuna diminuzione della temperatura invernale non porta necessariamente la conseguenza di un aumento della precipitazione nevosa nelle alte regioni montuose(...) D'altra parte, l'aumento anche di pochi gradi della temperatura estiva pu\u00f2 accelerare sensibilmente il processo di ablazione, e quindi di diminuzione del ghiacciaio. Le attuali espansioni periodiche dei ghiacciai corrispondono a periodi di maggiore piovosit\u00e0, che sono anche periodi di minore escursione annua della temperatura e di minore contrasto termico tra continenti ed oceani, ossia a condizioni affatto opposte a quelle che avrebbero determinato la grande espansione glaciale nell'ipotesi di Croll\u00bb.\nBisogna aggiungere che il Croll, intuendo l'insufficienza del suo argomento astronomico, ricorse al sussidio di molte altre cause fisiche di variazione climatica, le quali, una volta che il fenomeno glaciale avesse avuto inizio, in un'epoca astronomicamente favorevole, contribuirebbero a mantenerne e ad accrescerne l'effetto. In un certo senso, questa opera di adattamento della teoria ha avuto la sua utilit\u00e0, in quanto ha portato alla dimostrazione che il fenomeno glaciale tende autonomamente a conservarsi e a rafforzarsi. Ma, nel complesso, la teoria non \u00e8 accettabile; e questo ha molto contribuito a far credere che le teorie astronomiche non siano sufficienti a spiegare le grandi variazioni nel clima terrestre, giocando soltanto un ruolo secondario di fronte ad altre cause fisiche e geografiche.\nIl contributo di Milankovi\u0107.\nNessun altro dei numerosi autori che, dopo il Croll e prima del Milankovi\u0107, hanno trattato del problema glaciale dal punto di vista astronomico ha portato un contributo essenziale alla questione. Col Milankovi\u0107 invece la teoria astronomica compie un passo avanti decisivo. Egli osserva che alla teoria del Croll possono muoversi obiezioni di carattere astronomico e di carattere meteorologico.&lt;br&gt;\nLe prime (un certo regolare avvicendarsi delle glaciazioni, l'alternanza nei due emisferi, ecc.) avrebbero potuto facilmente evitarsi qualora il Croll avesse impostato il problema dell'insolazione terrestre e delle sue variazioni secolari con maggiore rigore matematico.&lt;br&gt;\nLe seconde invece (specialmente l'attribuzione delle epoche glaciali alle epoche di massimi contrasti stagionali) derivano dal metodo empirico seguito nell'affrontare il problema, mancando un preliminare serio tentativo di determinazione matematica del clima.&lt;br&gt;\nIl contributo del Milankovi\u0107 pu\u00f2 essere riassunto in tre punti.\nLa variabilit\u00e0 secolare dell'insolazione terrestre.\nIl problema va affrontato in due stadi successivi, partendo dallo studio dell'insolazione terrestre senza atmosfera (o, il che \u00e8 lo stesso, al limite esterno dell'atmosfera), passando poi allo studio che tenga conto della presenza dell'atmosfera.&lt;br&gt;\nIl primo \u00e8 un problema matematico di soluzione relativamente agevole ed \u00e8 assai importante perch\u00e9 fornisce il dato fondamentale di tutta la climatologia, ossia la distribuzione e la variazione temporale della radiazione solare che arriva al limite superiore dell'atmosfera. Si tratta di variazioni assai regolari, alle quali fanno singolare riscontro quelle assai irregolari del clima, che delle prime sono necessaria conseguenza.&lt;br&gt; \nIl secondo problema \u00e8 invece pi\u00f9 complesso, trattandosi di valutare la quantit\u00e0 di radiazione solare che effettivamente giunge al suolo, tenendo conto sia dell'assorbimento atmosferico che della radiazione oscura emessa dall'atmosfera stessa. Poich\u00e9 la composizione media attuale dell'atmosfera \u00e8 sufficientemente nota, il problema non presenta particolari difficolt\u00e0, ma le incertezze su tale composizione nei periodi geologici aggiungono un'ovvia approssimazione sui dati conseguibili.&lt;br&gt;\nIl Milankovi\u0107 ha affrontato, nella sua opera, ambedue questi problemi, fornendo per esse soluzioni molto rigorose ed esaurienti.\nDefinita \"insolazione di un luogo\" la quantit\u00e0 di radiazione solare che ad un dato istante t colpisce nell'unit\u00e0 di tempo l'unit\u00e0 di superficie orizzontale di un determinato luogo terrestre di latitudine \u03c6 e longitudine \u03bb, la indicheremo con formula_25, che \u00e8 pertanto una funzione del luogo e del tempo (cio\u00e8 di \u03c6, \u03b8 e t).&lt;br&gt;\nLa variabilit\u00e0 col tempo si presenta attraverso la rotazione diurna della Terra, la sua rivoluzione annua attorno al Sole e la variazione secolare degli elementi del moto terrestre. Essendo tutte queste cause conosciute ed accessibili, possiamo ritenere questa funzione come completamente determinata.&lt;br&gt;\nIndicando con formula_26 la costante solare, con a l'unit\u00e0 astronomica (distanza media tra Terra e Sole), con \u03c1 la distanza reale della Terra dal Sole all'istante generico t, con z, \u03b4 e \u03c9 la distanza zenitale, la declinazione e l'angolo orario del Sole nello stesso istante, e definito formula_27 si hanno le formule fondamentali:&lt;br&gt;\n (4a) formula_28 per - formula_29 &lt; \u03c9 &lt; + formula_29&lt;br&gt;\n (4b) formula_31 per \u03c9 &lt; - formula_29 e \u03c9 &gt; + formula_29&lt;br&gt;\nQuesta formula risolve con tutto il rigore desiderato il problema del calcolo dell'insolazione terrestre in assenza di atmosfera. In essa il luogo figura attraverso \u03c6 e \u03bb (che interviene attraverso \u03c9), mentre il tempo figura attraverso \u03c1, \u03b4 e \u03c9. Essa si presta assai bene per lo studio della variazione diurna dell'insolazione, poich\u00e9 in tal caso si pu\u00f2 porre praticamente \u03c1 e \u03b4 costanti e far variare soltanto l'angolo orario \u03c9 del Sole, ma per lo studio delle variazioni annue e secolari dell'insolazione sarebbe molto scomoda.&lt;br&gt;\nPer questa ragione conviene sostituire le formule (4a) e (4b) con altre meno precise ma di pi\u00f9 facile impiego, ed in particolare:&lt;br&gt;\n (5) formula_38&lt;br&gt;\nQuesta funzione si presta assai bene per lo studio delle variazioni annue dell'insolazione terrestre, ma meno bene per quelle secolari, essendo ancora troppo complicata.\n (6) formula_51; formula_52; formula_53; formula_54&lt;br&gt;\nLe variabili formula_43, ecc. dipendono dalla latitudine formula_56, e si dimostra che dipendono anche dall'inclinazione formula_57 dell'eclittica e pochissimo dall'eccentricit\u00e0 e dell'orbita terrestre. Invece le variabili formula_47, ecc. dipendono soltanto da e e dalla longitudine formula_59 del perielio contata dall'equinozio reale dell'epoca, il che ci porta a dire che formula_39 \u00e8 una funzione di formula_56, e, formula_59 ed formula_57.&lt;br&gt;\nOra, denominando formula_64 la variazione dell'inclinazione dell'eclittica (valore di formula_57 all'epoca meno il valore attuale), e definendo con formula_66 la differenza di durata delle stagioni (durata della stagione calda meno durata della stagione fredda), si dimostrano le equazioni fondamentali per lo studio delle variazioni secolari dell'insolazione terrestre:&lt;br&gt;\n (7a) formula_67&lt;br&gt;\n (7b) formula_68&lt;br&gt;\n (7c) formula_69&lt;br&gt;\n (7d) formula_70&lt;br&gt;\nI coefficienti formula_71, formula_72, formula_73 e formula_74 e le quantit\u00e0 variabili formula_64 e formula_76 vengono forniti da grafici e tabelle precalcolati.\nLa teoria secondo Milankovi\u0107.\nUno dei risultati pi\u00f9 notevoli ottenuti dal Milankovi\u0107 sta nell'aver dimostrato che le variazioni secolari dell'insolazione terrestre derivanti dalle variazioni secolari degli elementi del moto della Terra sono, se correttamente calcolate, sufficienti a giustificare le importanti variazioni di alcuni fattori climatici, in particolare dell'escursione annua della temperatura.\nMa la teoria astronomica non basta da sola a fornire una spiegazione esauriente delle variazioni climatiche del passato: infatti la sola previsione dell'escursione annua della temperatura non basta a dare un quadro sufficientemente completo del clima, mancando ogni previsione matematicamente sicura sui dati relativi all'evaporazione, alla circolazione ed alla precipitazione del vapore acqueo. Finch\u00e9 il clima matematico non sar\u00e0 in grado di ricostruire, almeno a grandi linee, la circolazione del vapore acqueo nell'atmosfera terrestre a partire dal dato fondamentale dell'insolazione, non rimane che riprendere la via empirica delle ipotesi, pi\u00f9 o meno confortate dai dati odierni di osservazione.\nIl Milankovi\u0107 - in accordo con alcuni autori, tra cui il De Marchi, ed in contrasto con altri, tra cui il Croll - ritiene che le condizioni pi\u00f9 favorevoli per un'espansione glaciale siano quelle di minima escursione annua, ovvero di minimi contrasti stagionali.&lt;br&gt;\nSi ricade qui nel campo delle ipotesi. Comunque, una volta ammessa questa ipotesi, la teoria astronomica permette di calcolare, con grande precisione e per ogni luogo terrestre, le epoche in cui tali condizioni di minimo si sono verificate. Occorre per\u00f2 rilevare che il Milankovi\u0107 non ha sfruttato appieno tutte le possibilit\u00e0 della sua teoria, limitandosi ad una discussione generica e per una sola latitudine, pago di aver fornito uno strumento di indagine piuttosto che una teoria compiuta, mentre non sarebbe stato difficile elaborare un quadro completo dell'andamento secolare dei contrasti stagionali su tutto il globo terrestre.\nA titolo di esempio, consideriamo due luoghi terrestri di latitudine 48\u00b0 Nord e Sud: procedendo verso il passato, in un primo momento si vede crescere l'inclinazione dell'eclittica, che raggiunge un massimo attorno a 9.000 anni fa. Contemporaneamente a questo aumento di formula_57, che tende a far aumentare i contrasti stagionali in entrambi gli emisferi, si verifica una diminuzione di formula_76 (con formula_79 ) la quale tende anch'essa ad aumentare i contrasti stagionali nell'emisfero boreale.\nInvece per l'emisfero australe la diminuzione di formula_76 tende a diminuire tali contrasti, giungendo praticamente a compensare l'aumento per il massimo di formula_57. Successivamente, attorno a 23.000 anni fa, per la diminuzione di formula_57 e l'aumento concordante di formula_76, si cade in un'epoca di minimi contrasti stagionali per l'emisfero boreale, mentre per l'emisfero australe continuano variazioni di scarsa entit\u00e0. In conclusione, nei primi 25.000 anni passati si \u00e8 verificato un sensibile e doppio capovolgimento delle condizioni climatiche del parallelo +48\u00b0, mentre per il corrispondente parallelo dell'emisfero australe le variazioni climatiche sono state contenute in limiti molto pi\u00f9 ristretti. Il Milankovi\u0107 chiama questa oscillazione del clima boreale \"prima onda climatica\".\nA questo primo segue nell'emisfero boreale un secondo periodo durante il quale i contrasti stagionali non cambiano che in maniera poco significativa e che dura fino a circa 60.000 anni fa. A partire da questa epoca, e sempre procedendo verso il passato, ha inizio una seconda onda climatica per l'emisfero boreale che presenta, intorno a 72.000 anni fa, una nuova epoca di minimi contrasti stagionali. Procedendo ancora verso il passato, le epoche di minimi contrasti stagionali nelle quali, secondo il parere del Milankovi\u0107, potrebbero avere avuto luogo fenomeni glaciali, sono le seguenti (in migliaia di anni addietro):\n\u00c8 assai probabile che la massima glaciazione abbia avuto luogo per l'emisfero boreale attorno a 188.000 anni fa. Poich\u00e9 quello glaciale \u00e8 un fenomeno che tende a rafforzarsi e conservarsi, si pu\u00f2 pensare ad una grande epoca glaciale dall'anno -235.000 all'anno -180.000; un'altra epoca glaciale potrebbe essersi verificata attorno all'anno -475.000, con una lunga epoca interglaciale da questa data all'anno -235.000. Infine altre glaciazioni meno importanti e pi\u00f9 recenti potrebbero avere avuto luogo intorno agli anni -116.000, -72.000 e, forse, -23.000.\nQuesti risultati, ai quali arriva il Milankovi\u0107, sono confortati da alcune considerazioni derivanti dalla teoria del clima matematico, che esula dalla presente trattazione. Basti tuttavia considerare che le condizioni climatiche attorno all'anno -188.000, con la durata della stagione calda che superava quella della stagione fredda di circa 20 giorni e con un'inclinazione dell'eclittica relativamente piccola, risultano assai simili a quelle che la teoria del clima matematico indica per il cosiddetto \"Stato III\": in queste condizioni, secondo appunto la teoria del clima matematico, in corrispondenza alla latitudine +48\u00b0 l'insolazione dello \"Stato III\" equivale a quella dello stato attuale relativa ad una latitudine di circa 8\u00b0 pi\u00f9 a Nord; questo in pratica significa che all'epoca il massiccio alpino, che ha una latitudine media di circa 46\u00b0, si trovava nella situazione climatica che attualmente hanno le coste del Mar Baltico. Una glaciazione alpina sembra dunque possibile intorno a quell'epoca."}
{"id": "935779", "revid": "889336", "url": "https://it.wikipedia.org/wiki?curid=935779", "title": "Teatro Nacional S\u00e3o Jo\u00e3o", "text": "Il Teatro Nacional S\u00e3o Jo\u00e3o \u00e8 un teatro portoghese, situato nella citt\u00e0 di Porto.\nStoria.\nNel 1794, l'allora autorit\u00e0 principale di Porto, Francisco de Almada e Mendon\u00e7a, commission\u00f2 all'architetto italiano Vicente Mazzoneschi la progettazione di un teatro dell'opera. Il teatro originale fu edificiato tra il 1796 e il 1798 e fu chiamato \"S\u00e3o Jo\u00e3o (San Giovanni)\" in onore del principe reggente Jo\u00e3o, in seguito incoronato re come Giovanni VI del Portogallo. L'interno del teatro era simile al Teatro S\u00e3o Carlos di Lisbona, costruito qualche anno prima. "}
{"id": "935791", "revid": "767487", "url": "https://it.wikipedia.org/wiki?curid=935791", "title": "Extol", "text": "Gli Extol sono una poliedrica band norvegese. Nel corso della loro storia infatti hanno spostato il loro stile dal black/death metal degli esordi all'alternative passando per il thrash, mantenendo per\u00f2 sempre uno stile molto personale, caratterizzato da una notevole ricercatezza e da una pregevole tecnica esecutiva. Le tematiche trattate dai loro testi sono prevalentemente influenzate dalla loro fede cristiana infatti sono annoverati tra le principali band della scena Christian metal.\nStoria.\nGli inizi.\nLa band venne fondata nel 1994 dai fratelli Christer e Peter Espevoll, rispettivamente chitarrista e voce growl del gruppo, assieme a loro cugino, il batterista David Husvik. Ai tre, in un secondo momento, si unirono il chitarrista e cantante clean Ole B\u00f8rud (che precedentemente aveva suonato negli Schaliach) nonch\u00e9 il bassista Eystein Holm.\nLa band, composta da questi 5 membri, registr\u00f2 il proprio album d'esordio \"Burial\" nel 1998, presentando un death metal estremamente tecnico con qualche richiamo al black metal ed al progressive. Prima di quest'album, per la precisione nel 1996, la band aveva partecipato, con tre canzoni, ad uno split CD, intitolato \"Northern Lights\", assieme ad altre band cristiane norvegesi quali Schaliach, Groms ed Antestor.\nNel 1999 la band realizz\u00f2 l'EP \"Mesmerized\", contenente 3 nuovi brani e 3 remix in chiave industrial di altrettante canzoni del loro precedente album \"Burial\", realizzati rispettivamente da Sanctum e Raison d'\u00eatre. Dopo questo disco Eystein Holm lasci\u00f2 la band, si unir\u00e0, diversi anni dopo, agli She Said Destroy sotto lo pseudonimo \"Ace\". Eystein venne rimpiazzato al basso da Tor Magne S. Glidje, multistrumentista gi\u00e0 conosciuto per essere il chitarrista della christian progressive black metal band Lengsel.\nCon questa nuova formazione la band pubblic\u00f2, nel 2000, l'album \"Undeceived\" nel quale il vecchio sound venne arricchito dall'apporto sinfonico di archi nonch\u00e9 dal maggior spazio dato alla \"clean voice\" di Ole B\u00f8rud, spostandosi su un progressive death metal pi\u00f9 raffinato, con influenze prese da band storiche come Rush e King's X ed ottenendo un sound accostabile, per molti aspetti, a quello di \"My Arms, Your Hearse\" degli Opeth.\nDopo quest'album venne pubblicato l'EP \"Paralysis\" contenente, tra le altre, la reinterpretazione di \"Shadow of Death\" dei Believer, una delle band che a suo tempo rivoluzion\u00f2 il thrash metal e di cui gli Extol si sono pi\u00f9 volte dichiarati fan. In quest'album non \u00e8 pi\u00f9 presente Ole B\u00f8rud, che nel frattempo aveva lasciato la band per seguire altri progetti (non ultimo il suo album solista \"Chi-Ro\"). Il suo posto alla chitarra venne preso da Tor Magne S. Glidje, che fu rimpiazzato al basso da John Robert Mj\u00e5land, ex bassista dei Lengsel. Con quest'album la band esaur\u00ec i propri obblighi con la Endtime Records e firm\u00f2 un contratto con la Century Media per la quale ripubblic\u00f2 \"Undeceived\" nel 2002 con l'aggiunta di 2 bonus track prese da \"Paralysis\" (la differenza pi\u00f9 evidente tra le due edizioni \u00e8 che quella del 2000 ha la reinterpretazione in bianco e nero mentre quella del 2002 in colore arancione/marroncino).\nNel medesimo il periodo Tor Magne lasci\u00f2 la band per dedicarsi al proprio progetto alternative rock, i Gangli\u00f2n. Gli subentr\u00f2 Ole B\u00f8rud, riprendendosi quello che, precedentemente, era stato il suo posto in band. Con questa nuova modifica alla formazione, nel 2003, venne pubblicato \"Synergy\".\nCambiamenti.\n\"Synergy\" rappresent\u00f2 una svolta radicale per la band che pass\u00f2 drasticamente dal death metal ad un thrash metal molto tecnico, ispirandosi pi\u00f9 che mai ai Believer. Ne risult\u00f2 un disco di difficile assimilazione che perci\u00f2 ottiene delle critiche anche molto discordanti tra loro.\nCirca 6 mesi dopo l'uscita di \"Synergy\" entrambi i chitarristi lasciarono la band a causa del sempre crescente impegno che la stessa richiedeva. I due chitarristi presero strade diverse: Ole B\u00f8rud entr\u00f2 in una cover band locale ed in seguito ha preso parte a cori gospel, mentre Christer Espevoll continu\u00f2 a suonare nei Benea Reach (che lasci\u00f2 poi ufficialmente il 22 gennaio 2008) e negli Absurd\u00b2 con David Husvik, entrambe band di metal estremo molto tecnico.\nPer gli Extol fu un duro colpo da assorbire e, qualche mese dopo, alle chitarre subentrarono Tor Magne S. Glidje, vecchia conoscenza del gruppo, ed Ole Halvard Sveen, entrambi militanti nei Lengsel e che, assieme a Christer Espevoll ed altri, facevano parte dei Gangli\u00f2n. Questa sorta di fusione tra Extol e Gangli\u00f2n dette origine, nel 2005, a \"The Blueprint Dives\" (o pi\u00f9 concisamente \"Blueprint\"). Con quest'album la band diede un'ulteriore sterzata al proprio sound facendo compiere una sorta di evoluzione verso il metal del precedente sound dei Gangli\u00f2n ed ottenendo un alternative metal atmosferico e sperimentale. L'album contiene due \"cover\" di canzoni di questi ultimi ma, visto il grosso numero di membri in comune tra le due band, potrebbe essere improprio definirle cos\u00ec.\nOggi.\nDopo \"The Blueprint Dives\" i vari membri del gruppo si sono dedicati, separatamente, a vari altri progetti. Tra questi spiccano i Twisted Into Form (band formata da David Husvik pi\u00f9 3 ex-membri degli Spyral Architect), i Lengsel (che, dopo diversi anni di inattivit\u00e0, hanno pubblicato un nuovo album, \"The Kiss the Hope\", in cui, abbandonate le radici black metal, si danno alla sperimentazione musicale pi\u00f9 spinta), gli Aperture (rock alternativo con David Husvik e Peter Espevoll), i Mantric (band alternative rock sperimentale che in un certo senso raccoglie l'eredit\u00e0 della band) ed i Doctor Midnight &amp; The Mercy Cult (con David Husvik alla batteria).\nNell'agosto del 2007 la band ha annunciato la decisione di prendersi un periodo di pausa ed il rilascio di un \"best of\", ma ci\u00f2 che in realt\u00e0 \u00e8 avvenuto \u00e8 stato lo scioglimento di fatto della band, mentre l'uscita del \"best of\", prevista inizialmente per il 2008, non \u00e8 mai avvenuta.\nNel 2012 gli Extol hanno iniziato le riprese del documentario \"Extol: of Light and Shade\". Il 23 aprile 2013 gli Extol hanno annunciato per giugno l'uscita del loro quinto album, intitolato proprio 'Extol', anticipato dal singolo \"Open the Gates\".\n'Extol' \u00e8 stato pubblicato il 21 giugno in Norvegia, Germania, Austria, mentre il 24 giugno nel resto del mondo ad esclusione del Nord America dove la Facedown Records lo ha distribuito dal 25 giugno. Extol ha debuttato al 23\u00ba posto della Billboard Christian album chart."}
{"id": "935792", "revid": "290948", "url": "https://it.wikipedia.org/wiki?curid=935792", "title": "Guido Manusardi", "text": "Biografia.\nAgli inizi della sua carriera si sposta in Svizzera, Germania, Paesi Bassi, Danimarca e alla fine in Svezia dove risiede stabilmente per cinque anni. \u00c8 a Stoccolma che Manusardi incontra Red Mitchell con il quale stabilisce un legame di profonda amicizia e collaborazione musicale.\nNel 1967, in seguito ad un primo rientro in Italia, si trasferisce a Bucarest dove vive per 7 anni, quindi rientra definitivamente in Italia.\nIl suo album \"Live Recorded at the Lubiana Jazz Festival\" vince il Premio della critica discografica e nel 1977 il suo solo Delirium vince lo stesso premio e Manusardi viene indicato come Musicista dell'anno; quindi viene invitato col suo quartetto al Jamboree Jazz Festival di Varsavia.\nNel 1978 viene invitato al Festival Jazz di Montreux: Guido Manusardi \u00e8 il primo jazzman italiano ad essere invitato al Festival.\nManusardi ha suonato e registrato con molti grandi jazzisti: Roy Eldridge, Bobby Hackett, Art Farmer, Don Byas, Dexter Gordon, Al Heath, Slide Hampton, Johnny Griffin, Red Mitchell, Lee Konitz, Jimmy Cobb, Jerry Bergonzi, Victor Lewis, Billy Higgins, Cecil Payne, Shelly Manne, Booker Ervin, Joe Venuti, Curtis Fuller, Kay Winding, Jimmy Owens, Lou Donaldson, Joe Morello, Art Taylor, Hal Singer, Sture Nordin, Bjorne Alke, Lennart Aborg, Petur Ostlund Island, Zbigniew Namyslowsky, Niels Henning Orsted Pedersen.\nDal 1997 \u00e8 direttore artistico del Valtellina Jazz Festival e dal 1999 di Musica Viva Jazz Workshop e So Jazz.\nIl 2000 \u00e8 un anno importante per Guido Manusardi: viene invitato dal Direttore del MOCA \u2013 Museo d'arte contemporanea di Los Angeles \u2013 a suonare al museo con Billy Higgins e Trevor Ware. Durante la tourn\u00e9e Manusardi ha suonato con Billy e Trevor al World Stage \u2013 Hot Spot di Hollywood registrando un cd Live \u2013 \"Live at the Hot Spot\".\nGuido Manusardi \u00e8 uno dei pochissimi artisti italiani inclusi da Leonard Feather nella sua \"Jazz Encyclopaedia\". Recente la collaborazione col contrabbassista russo Yuri Goloubev con il quale ha inciso nel 2006.\nCollegamenti esterni.\nDiscografia da DiscoGS"}
{"id": "935812", "revid": "785863", "url": "https://it.wikipedia.org/wiki?curid=935812", "title": "Il drago riluttante", "text": "Il drago riluttante (\"The Reluctant Dragon\") \u00e8 un film del 1941 diretto da Alfred L. Werker e Hamilton Luske. Essenzialmente un tour dell'allora nuova struttura dei Walt Disney Studios a Burbank, il film \u00e8 interpretato dal comico radiofonico Robert Benchley e molti membri dello staff Disney come Ward Kimball, Fred Moore, Norman Ferguson, Clarence Nash e Walt Disney, tutti nei panni di se stessi. Il film fu distribuito negli Stati Uniti dalla RKO Radio Pictures il 20 giugno 1941. \u00c8 stato trasmesso in televisione col titolo Il drago recalcitrante.\nI primi venti minuti del film sono in bianco e nero e il resto \u00e8 in Technicolor. La maggior parte del film \u00e8 in live action, con alcune sequenze d'animazione inserite in esso tra cui: \"Baby Weems\" (presentato come una sequenza di storyboard con effetti animati), \"Come andare a cavallo\" con Pippo e il cortometraggio \"Il drago riluttante\", basato sull'omonimo racconto di Kenneth Grahame. La durata totale di tutte le parti animate \u00e8 di 40 minuti.\nTrama.\nRobert Benchley gioca nella sua piscina, sparando freccette ad anatre giocattolo, mentre sua moglie gli legge \"Il drago riluttante\" e cerca di convincerlo a vendere a Walt Disney l'idea per trarne un film. Nonostante le resistenze di Benchley che non vuole rendersi ridicolo, la moglie finalmente lo convince e i due vanno ai Walt Disney Studios. L\u00ec, la moglie lascia Benchley al cancello dello studio mentre va a fare la spesa. Dopo il suo arrivo, Benchley sfugge a una guida eccessivamente invadente di nome Humphrey. Mentre vaga per lo studio, Benchley si imbatte in varie fasi della lavorazione dei film Disney e impara a conoscere il processo dell'animazione tradizionale, alcune delle cui sfaccettature sono spiegate da un'impiegata dello staff di nome Doris.\nHumphrey, che ha inseguito Benchley per tutto il tempo, alla fine lo trova e lo consegna di persona a Walt Disney, che \u00e8 nella sala di proiezione dello studio per proiettare un film appena completato. Disney invita Benchley a unirsi a loro; con un leggero imbarazzo e sollievo di Benchley, il film che proiettano \u00e8 un cortometraggio di due rulli basato proprio sul libro che lui voleva che Walt adattasse, \"Il drago riluttante\" (poi distribuito autonomamente nel 1946). Mentre Benchley e sua moglie guidano verso casa, la donna lo sgrida per aver perso tempo ed essersi fatto sfuggire l'occasione, al che Benchley risponde \"Oh, frottole!\" con la voce di Paperino.\nCortometraggi.\n\"Come andare a cavallo\".\nSeguendo la voce di un narratore, Pippo mostra comicamente le basi per andare a cavallo, dalla scelta dei vestiti giusti, al montaggio, alle andature di base, al salto e al riportare il cavallo alla stalla (finch\u00e9 il cavallo non sente la parola \"stalla\" e ci torna da solo).\n\"Il drago riluttante\".\nUn simpatico drago rifiuta ostinatamente il proprio ruolo e preferisce vivere pacificamente sorseggiando t\u00e8 e dilettandosi di poesia e musica. I contadini medievali lo credono per\u00f2 una creatura pericolosa, come un comune drago sputafuoco, mentre il drago sputa solamente innocue nuvole di fumo. Ma un ragazzo coraggioso e Sir Giles, un famoso e nobile \"uccisore dei draghi\", lo convinceranno a sfoderare le doti che faranno di lui un vero drago. Durante una battaglia improvvisata tra il drago e il cavaliere, la creatura finge di battersi ed impara a diventare un duro e sputare fuoco. Alla fine il drago viene accettato da tutti gli abitanti del paese.\nProduzione.\nIl film fu prodotto dalla Disney per due motivi. Il primo \u00e8 una risposta alle richieste del pubblico che desiderava visitare il luogo di nascita dei propri personaggi preferiti. In effetti, all'epoca, la maggior parte degli studi di produzione consentiva di visitare i set cinematografici tranne la Disney. Inoltre, gli studi Disney si erano appena trasferiti in una nuova sede, i Walt Disney Studios di Burbank. Gran parte dell'animazione del film fu realizzata nei vecchi studi di Hyperion Avenue, mentre le riprese dal vivo utilizzarono le nuove strutture. Il secondo motivo era ottenere entrate economiche per avviare altri progetti. \"Pinocchio\" e \"Fantasia\", entrambi usciti nel 1940, non avevano ottenuto i risultati attesi e con questo film a budget ridotto (600.000 dollari), Disney sperava di ottenere un sostanziale guadagno.\nAll'inizio del 1940, Walt incontr\u00f2 Benchley e una vivace conferenza si concluse con l'idea che Benchley conducesse un tour dei Walt Disney Studios, oltre ad assistere a sequenze animate. Avendo recentemente ottenuto i diritti de \"Il vento tra i salici\" di Kenneth Grahame, Disney decise che il climax animato sarebbe stato un capitolo di un precedente libro di Grahame, \"Giorni di sogno\", che contiene una parodia sulla leggenda di San Giorgio e il drago.\nLa maggior parte dello sviluppo della sceneggiatura, sia della parte live-action del film che del segmento animato \"Il drago riluttante\", ebbe luogo nel maggio 1940. I materiali conservati nei Walt Disney Archives indicano che furono considerati vari approcci alla storia live-action. Uno di questi si rifletteva in un articolo del \"New York Times\" del luglio 1940 che annunciava che Benchley sarebbe apparso come un dipendente Disney confuso che vagava per lo studio. Sebbene le riprese della parte live-action del film non siano iniziate fino all'ottobre 1940, un articolo del \"New York Times\" dell'agosto 1940 rifer\u00ec che il lavoro sulle sequenze animate era gi\u00e0 iniziato. Alfred L. Werker, il regista delle sequenze live-action, e Jasper Blystone, il suo assistente, furono presi in prestito dalla 20th Century Fox.\nLe trascrizioni delle riunioni sulla sceneggiatura, conservate negli archivi dello studio, suggeriscono che gli sceneggiatori Hal Sloane, David Hall e Ray Jacobs lavorarono alla sequenza animata \"Il drago riluttante\", ma l'entit\u00e0 del loro contributo al film finito non \u00e8 stata determinata. Le trascrizioni delle riunioni indicano anche che Disney consider\u00f2 l'inclusione nel film della sequenza \"Clair de Lune\" che era stata eliminata da \"Fantasia\", di Benny Goodman che avrebbe fornito la musica per una sequenza animata su animali della giungla che ballano al ritmo della musica swing, e di Sterling Holloway come voce del Drago. Tuttavia, nessuno di questi artisti apparve o contribu\u00ec al film finito. Durante lo sviluppo della sceneggiatura del corto \"Il drago riluttante\", il cavaliere fu provvisoriamente chiamato \"Sir George\" e tale nome appare nei crediti del pressbook, sebbene il personaggio si chiami Sir Giles nel film.\nI documenti dello studio indicano che Ub Iwerks diresse diversi segmenti animati per il film nel novembre 1940, la maggior parte dei quali non furono utilizzati. Questi includevano \"immagini fantasma\" di Paperino e Chiquita, che dovevano essere sovrapposte alle scene live-action di Clarence Nash e Florence Gill. Gli stessi documenti mostrano che Iwerks diresse anche la sequenza con Casimiro e che i disegni di Paperino usati come oggetti di scena nella sequenza delle telecamere furono realizzati dal dipartimento dei fumetti Disney.\nSecondo il file del film nella MPAA/PCA Collection presso la biblioteca dell'AMPAS, il cortometraggio \"Come andare a cavallo\" fu prodotto indipendentemente da \"Il drago riluttante\" e ricevette un numero di certificato separato. Alla fine di aprile del 1941, tuttavia, Disney decise di incorporarlo nel film. Pinto Colvig, doppiatore di Pippo, era assente dagli studi Disney dal 1937, cos\u00ec per la voce del personaggio furono riutilizzate clip d'archivio da cortometraggi precedenti.\nIl film segn\u00f2 la prima apparizione di Walt Disney sullo schermo in un lungometraggio. La recensione del \"Motion Picture Herald Product Digest\" del maggio 1941 descrive un finale che differisce da quello della versione definitiva: \"Quando il film finisce e le luci si accendono, Disney si rivolge a Benchley per un consiglio. Non c'\u00e8 Benchley \u2013 solo il libro sulla sua sedia e una nota che dice: \"Caro Walt: questo \u00e8 tutto\".\nCasi mediatici.\nLa distribuzione del film fu ritardata da problemi sindacali che si erano accumulati al Disney Studio dall'inizio dell'anno e culminarono in uno sciopero alla fine di maggio. Circa 700 membri della Screen Cartoonist's Guild uscirono dal Disney Studio il 28 maggio 1941 e lo sciopero non fu risolto fino all'inizio di settembre. Gli scioperanti ostacolarono un'anteprima del film per i critici di Hollywood all'inizio di giugno. L'anteprima del 20 giugno a Los Angeles fu boicottata da scioperanti o simpatizzanti dello sciopero, che marciarono davanti al cinema con i cartelli e appesero un cartellone con una caricatura del drago del film e le scritte \"Chi \u00e8 riluttate? Io sono arrabbiato\" e \"Disney ingiusto con i suoi artisti\". In un'altra citt\u00e0, dei simpatizzanti sfilarono per la strada indossando un costume da drago recante la scritta \"Il Disney riluttante\". Alcuni critici commentarono lo sciopero, tra cui quello di \"Variety\" che scrisse: \"Una curiosa coincidenza \u00e8 la distribuzione de \"Il drago riluttante\" \u2013 pianificata due o tre anni fa \u2013 in questo particolare momento, quando i dipendenti dello studio Disney sono in sciopero. Nemmeno il dottor Goebbels potrebbe fare un lavoro di propaganda migliore di mostrare i lavoratori della fabbrica penna-e-inchiostro della Disney come un gruppo felice e contento che svolge le sue faccende quotidiane in un ambiente idilliaco\".\nDistribuzione.\nData di uscita.\nLe date di uscita internazionali sono state:\nEdizione italiana.\nUn mediometraggio di circa 34 minuti dal titolo \"I segreti di Walt Disney\", composto dalle sole sequenze in live action del film, usc\u00ec nei cinema italiani il 20 febbraio 1952 abbinato a \"Lo scrigno delle sette perle\". \"Come andare a cavallo\" fu inizialmente inserito nel film di montaggio \"Pippo olimpionico\" (1972), per poi venire trasmesso in televisione singolarmente nei primi anni novanta con un doppiaggio eseguito dal Gruppo Trenta. Il cortometraggio \"Il drago riluttante\" fu invece inserito nella VHS \"Da \"Fantasia\" L'apprendista stregone e altre storie inedite\" uscita nel settembre 1987, anch'esso doppiato dal Gruppo Trenta su dialoghi di Mario Paolinelli.\nLa sera di Natale del 2006 il film fu trasmesso integralmente su Studio Universal col titolo \"Il drago recalcitrante\", accompagnato da un'intervista a Roy E. Disney. Essendo andato perduto il doppiaggio della versione ridotta, il film and\u00f2 in onda in inglese sottotitolato, eccetto per il cortometraggio \"Il drago riluttante\" per cui fu utilizzato il doppiaggio del 1987. Dal 12 novembre 2019 il film \u00e8 disponibile su Disney+ interamente in inglese sottotitolato.\nEdizioni home video.\nLungometraggio.\nIl film \u00e8 stato distribuito in home video esclusivamente in America del Nord. Fu pubblicato in VHS il 6 febbraio 1991. Il 3 dicembre 2002 fu inserito nel primo disco della raccolta DVD-Video \"Behind the Scenes at the Disney Studio\", facente parte della collana \"Walt Disney Treasures\". Il DVD include, oltre a introduzioni di Leonard Maltin, un'intervista a Joe Grant sulla sequenza di \"Baby Weems\" e una galleria fotografica. L'8 maggio 2007 il film usc\u00ec in DVD autonomamente, in esclusiva per gli iscritti del Disney Movie Club, ma senza contenuti speciali. Il 12 agosto 2014 fu inserito come extra, in alta definizione, nell'edizione Blu-ray Disc \"2-Movie Collection\" dei film \"Le avventure di Ichabod e Mr. Toad\" e \"Bongo e i tre avventurieri\".\nCortometraggi.\n\"Come andare a cavallo\" fu pubblicato in VHS in America del Nord il 15 ottobre 1981 nella raccolta \"Goofy Over Sports\", quindi nel 1983 fu inserito nel CED \"Disney Cartoon Parade Vol. 5\" e nel Laserdisc \"More Sport Goofy\". Il 31 maggio 2005 fu inserito nel DVD-Video \"Extreme Adventure Fun\", pubblicato in America del Nord il 31 maggio 2005. L'edizione italiana del corto non fu mai pubblicata in VHS, se non (incompleta) come parte del film \"Pippo olimpionico\" e della sua versione ridotta direct-to-video \"Pippo star delle olimpiadi\" (1992). Il corto fu pubblicato, autonomamente e integralmente, solo nei DVD \"Extreme Sports Fun\" ed \"Extreme Adventure Fun\", usciti il 17 novembre 2005.\n\"Il drago riluttante\" fu pubblicato in VHS in America del Nord nel 1987, con \"Morris la piccola alce\" come corto extra; la cassetta fu ristampata l'anno successivo nella collana \"Walt Disney Mini Classics\", per la quale il corto usc\u00ec anche in Laserdisc (sempre con il corto extra). Usc\u00ec poi in DVD nel quarto volume della collana \"It's a Small World of Fun!\" (uscito in America del Nord il 13 febbraio 2007) e nel sesto volume della collana \"Walt Disney Animation Collection: Classic Short Films\". L'edizione italiana del corto fu inserita nella VHS \"Da \"Fantasia\" L'apprendista stregone e altre storie inedite\" uscita nel settembre 1987, quindi pubblicata in VHS autonomamente nel febbraio 1993 nella collana \"I Miniclassici\" con \"Morris la piccola alce\" come corto extra. Il corto fu poi inserito nel sesto volume della collana \"Le fiabe\", uscito il 20 maggio 2004.\nAccoglienza.\n\"Variety\" recens\u00ec il film scrivendo che \"la regia fa scorrere l'azione dal vivo. Se c'\u00e8 lentezza, \u00e8 nella divisione dei cartoni animati\", mentre \"The New York Times\" scrisse che \"\u00e8 buono solo la met\u00e0 di \"Biancaneve\" e \"Pinocchio\"\", definendo la parte in live action come un \"film commerciale di lusso\" ma lodando il cortometraggio finale. Molte recensioni furono abbastanza positive, ma apparentemente il pubblico rimase confuso dal fatto che il film non fosse una storia completamente animata come Pinocchio. Il film fu un flop al botteghino, incassando meno di 542.000 dollari (quasi 100.000 in meno del suo costo).\nAltre apparizioni.\nIl drago riluttante e Sir Giles fanno vari cameo nel film del 1988 \"Chi ha incastrato Roger Rabbit\". Il drago riluttante fa anche brevi cameo in \"House of Mouse - Il Topoclub\", in particolare all'inizio dell'introduzione."}
{"id": "935851", "revid": "1226", "url": "https://it.wikipedia.org/wiki?curid=935851", "title": "Ragadi", "text": ""}
{"id": "935852", "revid": "74801", "url": "https://it.wikipedia.org/wiki?curid=935852", "title": "Contea di Franklin (Vermont)", "text": "La contea di Franklin, in inglese Franklin County, \u00e8 una contea dello Stato del Vermont, negli Stati Uniti d'America. La popolazione al censimento del 2000 era di abitanti. Il capoluogo di contea \u00e8 St. Albans. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte settentrionale del Vermont. L'U.S. Census Bureau certifica che l'estensione della contea \u00e8 di , di cui coperti da acque interne.\nStoria.\nLa Contea di Franklin venne costituita il 15 gennaio 1877.\nComuni.\nLa Contea di Franklin conta 15 comuni, comprendenti 1 \"city\" e 14 \"town\"."}
{"id": "935868", "revid": "767487", "url": "https://it.wikipedia.org/wiki?curid=935868", "title": "Pescando con George", "text": "Pescando con George (\"Fishing with George\") \u00e8 un cortometraggio del 1994 diretto da Julie Hickson."}
{"id": "935872", "revid": "1543377", "url": "https://it.wikipedia.org/wiki?curid=935872", "title": "Luce dell'universo", "text": "Luce dell'Universo (\"Light\") \u00e8 un romanzo di fantascienza del 2002 di M. John Harrison, vincitore del Premio James Tiptree Jr..\nTrama.\nTre differenti vicende narrative parallele vengono presentate, aventi come elemento comune il mistero cosmologico della singolarit\u00e0 astronomica denominata Fascio Kefahuchi, e lo Shrander, una straordinaria creatura dalla profonda saggezza e conoscenza.\nIl Fascio Kefahuchi ha la particolarit\u00e0 di essere circondata da sistemi solari artificiali e misteriosi prodotti tecnologici di antiche civilt\u00e0 aliene, di cui non si hanno altre notizie. Molti di questi manufatti funzionano in base a qualche principio fisico sconosciuto agli uomini.\nMichael Kearney \u00e8 un fisico del XX secolo ossessionato fin dall'adolescenza da misteriosi dadi in osso, i dadi dello Shrander, nonch\u00e9 serial killer, convinto che lo Shrander desideri da lui periodicamente una vittima. Anna Kearney, sua ex moglie, \u00e8 una donna debole con problemi psicologici.\nSeria Mau \u00e8 una pilota di nave-K del 2400.\nEd Chianese \u00e8 un ex \"tuffatore\", un pilota che rischia la vita lambendo il Fascio alla ricerca di reperti tecnologici interessanti.\nDalle vicende dei protagonisti, dai frequenti flashback, e dai loro sogni, \u00e8 possibile ricostruire le loro storie e capire le loro scelte. Gli elementi affiorano lentamente gettando luce sui fatti narrati, fino al finale quando le tre storie convergono con l'incontro con lo Shrander nel Fascio Kefahuchi."}
{"id": "935876", "revid": "26048", "url": "https://it.wikipedia.org/wiki?curid=935876", "title": "Atroci", "text": ""}
{"id": "935877", "revid": "6923", "url": "https://it.wikipedia.org/wiki?curid=935877", "title": "Teatro Habimah", "text": "Il Teatro Habimah () \u00e8 il teatro nazionale di Israele situato nell'omonima piazza di Tel Aviv\nFondato nel 1917 insieme all'omonima compagnia in Russia, fu uno dei primi teatri nazionali ebraici, che dal 1931 ha sede a Tel Aviv e dal 1945 all'interno dell'attuale stabile. Per la sua produzione artistica \u00e8 diventato membro dell'Unione dei Teatri d'Europa.\nStoria.\nLa compagnia Habimah fu fondata nel 1912 a Bia\u0142ystok, nell'attuale Polonia, da Nahum David Zemach. Per via delle sue rappresentazioni in lingua ebraica e che affrontavano tematiche legate al popolo giudaico, fu soggetto di persecuzioni da parte del governo zarista. Tra gli attori e i registi pi\u00f9 rappresentativi della compagnia Habimah, si pu\u00f2 menzionare Yoshua Bertonoff.\nQueste difficolt\u00e0 politiche continuarono anche durante la rivoluzione russa e sotto la Repubblica Socialista Federativa Sovietica Russa. Konstantin Stanislavskij pretese che gli attori ebrei polacchi seguissero gli insegnamenti di Yevgeny Vakhtangov. Il commissario del popolo per le nazionalit\u00e0 Joseph Stalin autorizz\u00f2 la creazione del teatro.\nNel 1926 la compagnia lasci\u00f2 l'unione Sovietica per un tour al'estero, andando a toccare anche gli Stati Uniti d'America. Zemach e altri attori rimasero a New York, dove incontrarono un buon successo. Le loro produzioni comprendevano rappresentazioni tratte dalla tradizione giudaica ed erano recitate in ebraico. \nAltri componenti della compagnia decisero invece di tornare dall'altra parte dell'Atlantico, stanziandosi nel Mandato britannico della Palestina e invitarono Aleksej Dikij, del Teatro d'arte di Mosca, ad aiutarli. Questi diresse con successo diverse rappresentazioni per Habimah e grazie alla sua direzione di grande successo nella stagione 1928-29 Habimah ottenne la reputazione di teatro nazionale giudaico con un repertorio permanente e sede a Tel Aviv.\nNel 1945 la compagnia costru\u00ec il teatro di Tel Aviv, che occup\u00f2 prima del suo completamento.\nIl Teatro Habimah \u00e8 ufficialmente considerato il teatro nazionale di Israele dal 1958, anno in cui ricevette il Premio Israele. Fu la prima volta che questo premio venne assegnato a un'organizzazione.\nNel 2012 l'edificio ha subito un'importante opera di restauro."}
{"id": "935896", "revid": "486946", "url": "https://it.wikipedia.org/wiki?curid=935896", "title": "Nursultan Nazarbayev", "text": ""}
{"id": "935919", "revid": "767487", "url": "https://it.wikipedia.org/wiki?curid=935919", "title": "Associazione europea degli studenti di ingegneria elettronica", "text": "L'Associazione europea degli studenti di ingegneria elettronica (Electrical Engineering STudents' European assoCiation - EESTEC) \u00e8 un'associazione di e per studenti di ingegneria elettronica e informatica di universit\u00e0, istituti o scuole di tecnologia che conferiscano lauree in ingegneria ed abbiano sede in Europa.\nFondata nel 1986 ad Eindhoven, Paesi Bassi, nel 1995 \u00e8 diventata un'associazione riconosciuta e ha preso sede a Zurigo, Svizzera. Dal 2002 la sede ufficiale \u00e8 a Delft, Paesi Bassi.\nAttualmente EESTEC consta di 53 comitati locali in 26 nazioni differenti.In Italia sono attivi i comitati locali di Trieste, Milano, Cosenza e Catania.\nScopi ed attivit\u00e0.\nScopi primari dell'associazione sono la promozione e lo sviluppo di contatti internazionali, lo scambio di idee e il miglioramento delle conoscenze tecniche dei soci, la promozione di carriere internazionali tramite opportunit\u00e0 di lavoro e contatti con aziende sponsor.\nWorkshop.\nL'attivit\u00e0 pi\u00f9 importante dell'associazione. Si tratta di una settimana di seminari e lezioni tenuti da specialisti dell'industria o dell'universit\u00e0, spesso integrati da brevi dibattiti o sessioni di lavoro. Oggetto della settimana possono essere le nuove tecnologie o campi specifici dell'ingegneria elettronica.\nExchange.\nUna visita di circa dieci giorni della citt\u00e0 e dell'universit\u00e0 di un altro comitato locale, quello che organizza l'evento. Lo scopo \u00e8 l'accrescere la conoscenza delle differenze fra le realt\u00e0 universitarie, industriali e culturali.\nCongress.\nSi tratta dell'annuale assemblea generale dell'associazione, organizzata da un comitato locale eletto durante il Congress precedente. Tutte le politiche operative ed organizzative dell'associazione sono discusse durante questo evento, cos\u00ec come vengono eletti il nuovo direttivo ed assegnate le cariche secondarie.\nPubblicazioni.\nL'associazione pubblica una rivista trimestrale, il \"Magazine\", distribuita on-line ed un annuario, lo \"Yearbook\", distribuito ai rappresentanti di tutti comitati locali presenti al Congress.\nOrganizzazione.\nUfficialmente i soci di EESTEC sono i comitati locali che devono essere associazioni di studenti di ingegneria. Questo fa di EESTEC un'associazione ombrello, ossia un'associazione di associazioni.\nBoard (direttivo internazionale).\nComposto da un presidente, tre vice-presidenti (affari interni, affari esterni, pubblicazioni) ed un tesoriere.\nOversight Committee (comitato di controllo).\nComposto da due soci eletti usualmente fra i soci anziani e con il compito di supervisionare il lavoro del board.\nInternational Bureau (segreteria).\nL'archivio storico dell'associazione, tradizionalmente con sede a Madrid. Durante il congress viene eletto un segretario che gestir\u00e0 l'archivio per l'anno successivo.\nAccount Contact Person.\nSocio eletto con il compito di mantenere un contatto diretto con la banca dell'associazione.\nCongress Organizing Committee.\nSi tratta del comitato organizzatore del congress, ossia del comitato locale eletto per ospitare ed organizzare il congress per l'anno successivo.\nYearbook Publishing Committee.\nComitato locale eletto per realizzare e pubblicare lo \"Yearbook\" per l'anno successivo.\nMagazine Publishing Committee.\nComitato locale eletto per realizzare e pubblicare il \"Magazine\" per l'anno successivo.\nAlumni.\nLa sezione costituita dai soci laureati."}
{"id": "935923", "revid": "1230457", "url": "https://it.wikipedia.org/wiki?curid=935923", "title": "Motosega", "text": "Una motosega (talvolta moto sega) \u00e8 una sega meccanica portatile dotata di catena. Molto diffusi sono i modelli con motore a scoppio.\nStoria.\nAll'inizio degli anni '20 furono concepite macchine a due posti estremamente pesanti che erano utilizzate per tagliare in blocchi gli alberi gi\u00e0 abbattuti.\nNel 1927 l'inventore tedesco Emil Lerp, fondatore dell'azienda Dolmar, introdusse la prima motosega con motore a scoppio prodotta in serie (Tipo A). La sega doveva essere azionata da due persone e poteva eseguire solo tagli verticali.\nUn ulteriore sviluppo fu costruire motoseghe con binario che poteva essere ruotato di novanta gradi per permettere il taglio orizzontale. La prima motosega \"da singolo\" prodotta nel 1952 era provvista di tale binario.\nTuttavia solo con l'introduzione del carburatore a membrana sviluppato nella costruzione di aeromobili permise la produzione di motoseghe indipendenti dalla posizione e port\u00f2 allo sviluppo della motosega \"monoposto\".\nDescrizione.\nUna motosega consiste in un motore a due tempi o motore a batteria alimentato con una miscela olio-benzina o con diverse tipologie di batterie, in una \"guide bar\" che serve a trasmettere il movimento dal motore alla catena, la quale funge da lama vera e propria. \nUso.\nViene utilizzata in attivit\u00e0 come il taglio degli alberi, la potatura, l'abbattimento e il taglio dei tronchi degli alberi. Alcune motoseghe hanno lame particolari, sviluppate appositamente per usi speciali, ad esempio i vigili del fuoco sono dotati di motoseghe con catene particolari per il taglio del metallo e per soccorrere persone intrappolate dalle lamiere di incidenti stradali o ferroviari, le stesse sono impiegate in cantiere per il taglio dei blocchi in calcestruzzo aerato autoclavato.\nManutenzione.\nLe motoseghe endotermiche (con motore a due tempi) devono essere lubrificate con due oli diversi: uno per il motore, miscelato con la benzina, l'altro per la catena. Nel primo caso la miscela pu\u00f2 essere composta dall'operatore unendo olio apposito (2%) con la benzina oppure acquistando taniche gi\u00e0 pronte di benzina alchilata gi\u00e0 miscelata con olio al 2%.\nInvece la catena viene lubrificata con un olio particolare biodegradabile con un'elevata viscosit\u00e0 in modo che l'olio stesso non venga completamente disperso poich\u00e9, non solo aiuta la catena nello scorrimento all'interno della barra di guida, ma ne evita anche il surriscaldamento.\nL'uso di un olio sbagliato (per esempio in viscosit\u00e0) \u00e8 spesso causa di danneggiamento della barra. \nLe motoseghe a batteria non avendo bisogno di miscela olio/benzina hanno necessit\u00e0 solo di olio lubrificante per la catena.\nUn'operazione da effettuare saltuariamente a intervalli di tempo dipendenti dalla quantit\u00e0 di legna tagliata e dalla sua durezza, \u00e8 l'affilatura dei denti della catena: questa pu\u00f2 essere effettuata con un'apposita lima, chiamato comunemente \"tondino\". E' sconsigliabile affilare i denti taglienti della catena usando una mola poich\u00e9 andrebbe a modificare sostanzialmente la struttura stessa dei denti.\nSicurezza.\n \nL'uso di una motosega pu\u00f2 risultare molto pericoloso anche se viene utilizzata con tutte le precauzioni. Pu\u00f2 accadere che la catena in movimento, in corrispondenza della parte superiore della punta della barra di guida, tocchi improvvisamente un oggetto, o rimanga incastrata nel legno a causa del taglio operato: in questo modo, la catena si blocca e la punta della motosega viene spinta violentemente verso l'alto, con la possibilit\u00e0 che l'operatore perda il controllo dell'attrezzo o che finisca per ferirsi con lo stesso. Questo fenomeno, detto \"contraccolpo\" o kick back, avviene anche qualora si utilizzi la motosega per tentare di tagliare materiali non idonei. \nPeraltro il pericolo derivante da questo fenomeno viene ridotto con l'utilizzo del freno catena che agisce sulla campana della frizione, provocando l'arresto immediato. Il dispositivo viene azionato da una leva posta davanti all'impugnatura superiore della motosega; questo avviene automaticamente quando la macchina compie un movimento brusco, come ad esempio l'impennamento dovuto ad un contatto accidentale della punta della spranga con un motore accelerato. Oltre al freno catena, la motosega \u00e8 dotata di altri dispositivi di sicurezza: l'impugnatura antivibrante, sicura per l'acceleratore e i dispositivi di sicurezza per rottura catene.\nL'impugnatura antivibrante serve per proteggere l'operatore dalle vibrazioni che si trasmettono alle mani attraverso l'impugnatura.\nLa sicura per l'acceleratore \u00e8 costituita da una levetta che viene schiacciata con il palmo della mano al comando dell'acceleratore. Se questo non avviene, l'acceleratore resta bloccato. Infine si hanno i dispositivi di sicurezza per rottura catene che proteggono la mano in caso di rottura della catena. Questi consistono in un allargamento della motosega nella parte posteriore dell'impugnatura.\nPer questo in molte parti del mondo in cui la motosega \u00e8 uno strumento diffuso si impone che l'operatore indossi gli appositi dispositivi di protezione individuale DPI e che sia addirittura in possesso di una licenza per l'uso. Altri disturbi derivanti dall'uso della motosega sono l'acufene e altre malattie dovute alle vibrazioni e ai rumori emessi dall'attrezzo.\nSicurezza motoseghe portatili top handle.\nL'uso delle motoseghe portatili top handle, pi\u00f9 leggere rispetto a quelle tradizionali sono concepite esclusivamente per il lavoro in quota\nAnche la motosega top handle (chiamata comunemente in Italia, da potatura) deve essere dotata dei requisiti essenziali previsti dalla normativa come visto nelle linee guida del ISPESL, che sono gli stessi visti sopra per la motosega normale.\nE' obbligatorio, come con le altre tipologie di motoseghe chiamate forestali, utilizzare le motoseghe top handle con due mani. Non vanno utilizzate mai con una mano sola.\nI dispositivi di protezione individuali DPI generalmente usati sono:"}
{"id": "935983", "revid": "287204", "url": "https://it.wikipedia.org/wiki?curid=935983", "title": "Colonia Ulpia Traiana", "text": "La Colonia Ulpia Traiana, nome esteso \"Colonia Agrippina Ulpia Traiana (abbreviato CUT),\" era una citt\u00e0 romana nella zona dell'attuale Xanten (nella Renania Settentrionale-Vestfalia).\nLa \"Colonia Agrippina Ulpia Traiana\" fu fondata dall'imperatore Traiano, da cui prende il suo nome. Era una delle circa 150 citt\u00e0 dell'Impero Romano che aveva lo status giuridico di Colonia Agrippina romana ed erano considerate \"immagini di Roma\". \"Ulpia Traiana\" era la terza principale citt\u00e0 romana a nord delle Alpi nella Germania inferiore, dopo di \"Claudia Ara Agrippinensium\" (l'odierna Colonia) e \"Augusta Treverorum\" (l'odierna Treviri). I loro edifici pubblici rappresentano lo stato elevato della citt\u00e0, che costituiva il centro di un'ampia area circostante.\nStoria.\nEpoca preromana.\nSulla base di reperti archeologici, l'origine del luogo pu\u00f2 essere fatta risalire al IV secolo a.C.. Ulteriori reperti risalgono al III secolo a.C., tuttavia non ci sono prove di un insediamento continuo dal II al I secolo a. C..\nEpoca romana.\nInsediamenti pre-coloniali.\nNel 13/12 a.C. Druso fece costruire il campo della legione Vetera nella vicina F\u00fcrstenberg, che serv\u00ec anche come base per le campagne militari nella Germania sulla riva destra del Reno, che ha portato nell'anno 8 d.C. la trib\u00f9 germanica dei Sigambri a trasferirsi sulla riva sinistra del Reno. Venne fondato, quindi, l'insediamento, che in seguito fu chiamata \"Colonia Agrippina Ulpia Traiana\", l'attuale Cugerner.\nIl nome di questo insediamento non \u00e8 noto, ma si ritiene che fosse simile alla batava Batavodurum (ora Nimega) denominato \"Cugernorum\". Grazie alla vicinanza a \"Vetera I\", \"Cugernorum \"si svilupp\u00f2 in pochi anni e divent\u00f2 un luogo di commercio relativamente ricco fino a quando si un\u00ec alla rivolta batava del 69/70, dopo la quale fu bruciato.\nCon la ricostruzione di \"Vetera II\" nell'anno 71 d.C. venne ristabilito anche l'insediamento. Aveva anche un porto ben sviluppato e consisteva principalmente di case a graticcio, il cui materiale da costruzione proveniva dalle immediate vicinanze.\nColonia Ulpia Traiana.\nNel 100 d.C. l'insediamento \u00e8 stato elevato dall'imperatore Traiano a \"Colonia Agrippina Ulpia Traiana\". Il vecchio insediamento fu completamente raso al suolo e fu costruita una nuova citt\u00e0 con condutture d'acqua, un sistema di canali, una rete stradale perpendicolare, un tempio, un foro, un anfiteatro, mura ed ingressi. Anche le aree precedentemente incolte furono edificate. Attualmente si trova all'interno del cimitero di \"CUT\", anche se i sepolcreti erano sempre al di fuori dell'insediamenti abitati. All'interno delle mura vivevano circa 10.000 persone in 73 ettari. La popolazione consisteva in Galli e Germani romanizzati. Inoltre i veterani della Legione, che stazionava a \"Vetera\", ricevettero terre e formarono qui una popolazione benestante.\nTuttavia, nella seconda met\u00e0 del III secolo, il braccio del Reno davanti alla citt\u00e0 sprofond\u00f2, cos\u00ec anche un bastione naturale di \"CUT\" cadde.. Nel 260 i Franchi attraversarono il Reno e fecero irruzione nei pressi di \"Ulpia Traiana\", nella Germania Inferiore, ma solo alla seconda invasione dei Franchi, nel 275, \"CUT\" fu distrutta.\nInsediamento post coloniale.\nSolo nel 310, \"CUT\" fu ricostruita all'interno delle sue antiche mura; sulle nove \"insulae\" centrali sorse un forte con il nome di Tricensimae. L'insediamento aveva un importante fortificazione non puramente civile e non aveva diritti di \"civitas\". Essendo la fortezza pi\u00f9 importante della Germania inferiore, assunse la funzione di \"Vetera II\", come campo della Legio XXX Ulpia Victrix, anch'essa poi distrutta quando l'insediamento fu conquistato nel 352 da Franchi. Fu ricostruito successivamente nel 359 d.C. Tuttavia, nella prima met\u00e0 del V secolo d.C., l'insediamento fu definitivamente abbandonato.\nPeriodo post romano.\nGli edifici furono inizialmente preservati, \"CUT\" ormai in rovina serv\u00ec comunque, con l'inizio della \"pietrificazione\" della citt\u00e0 medievale, sempre pi\u00f9 come una cava. I materiali utilizzabili furono usati per costruire la chiesa e la citt\u00e0 di Xanten o venduti in Olanda - la citt\u00e0 romana gradualmente scomparve dalla superficie. Solo il \"campidoglio\" rimase come rovina visibile fino a dopo il 1839. Dopo che le pietre erano state ripulite e anche il sottosuolo era stato raso al suolo, come verificabile dall'entrata nei resti delle grandi terme, l'area \u00e8 stata trasformata in terreno agricolo. Poich\u00e9 la citt\u00e0 di Xanten fu costruita sul cimitero romano, le strutture, a differenza di \"Colonia Agrippina\" o \"Treviri\", furono preservate e subirono solo il furto di pietre. Solo le indagini archeologiche nel corso della costruzione della strada federale 57 riscoprono la citt\u00e0 romana. I singoli edifici della citt\u00e0 precedentefurono ricostruiti all'interno del parco archeologico di Xanten, che \u00e8 stato ora esteso a quasi tutta la citt\u00e0 precedente.\nEdifici.\nLa citt\u00e0 era divisa da strade ad angolo retto che si intersecano in \"insulae\". Questi sono attualmente numerate da 1 a 40. Nel centro della citt\u00e0 (\"insula 25\") c'era il \"forum\", che occupava una \"insula\" completa.\nsull\"insula 26,\" a sud, vie era il \"campidoglio\". Era come gli altri grandi edifici della \"CUT\" costruiti nel II secolo, l'area era densamente abitata e costruita con case che erano parzialmente ricche di pitture. L'attuale \"campidoglio\" era esteso su un grande quartiere. Il tempio era orientato a nord-est, verso il Reno. Solo alle fondamenta si potevano effettuare scavi, anche se le rovine erano ancora visibili fino all'inizio del XIX secolo e durante questo periodo anche i primi scavi hanno avuto luogo nel tempio.\nA nord-ovest del \"forum\" c'erano le terme, che a loro volta reclamavano un'intera \"insula\" (la 10). Il cosiddetto palazzo amministrativo, la cui funzione non \u00e8 stata ancora sufficientemente chiarita, occupa le tre \"insulae\" (la 4, la 11 e la 17) ad ovest del foro. Altri importanti edifici pubblici erano l'anfiteatro al sud della citt\u00e0 (\"insula 40\") e un grande tempio nel porto (\"insula 37\"). Un piccolo santuario delle \"matrone\" era all'interno dell'area residenziale (\"insula 20\"). Sull\"insula 38\" c'era, proprio accanto al porticciolo del porto un ostello con le terme.\nLe singole \"insulae\" delle aree residenziali e commerciali private sono state parcellizzate. I singoli appezzamenti avevano dimensioni di circa 12\u00d744 metri. Queste erano per lo pi\u00f9 case a strisce. Alcune delle case erano riccamente decorate con affreschi, ma finora non ci sono prove di mosaici. Finora non sono state trovate case con \"atrium\" o \"peristili\". In questi punti, la citt\u00e0 \u00e8 chiaramente diversa da \"Colonia Agrippina\". Nell\"insula 3\" vi fu uno scavo di un'abitazione pi\u00f9 grande, con i suoi rilievi d'angolo che assomigliavano ad una villa rustica piuttosto che a una casa a schiera. La costruzione era lunga oltre 20 metri, con le torri angolari rivolte verso il cortile, mentre sul fronte strada c'erano i colonnati. Alcune stanze della casa avevano l'ipocausto. Nell\"insula 19\" sono stati fatti diversi scavi su edifici residenziali. Qui c'erano alcuni affreschi di alta qualit\u00e0, tra cui il cosiddetto \"Adler-Giganten-Wand\" (la parete dell'aquila e dei giganti).\nL'approvvigionamento idrico.\nI numerosi pozzi trovati nella zona della \"CUT\" non erano sufficienti a rifornire una citt\u00e0 di queste dimensioni con quantit\u00e0 sufficienti di acqua potabile e industriale. \u00c8 stato infatti trovato in alcuni luoghi nella zona di Xanten nel XIX secolo. Dopo la seconda guerra mondiale, sempre nella zona urbana di Xanten, sono stati trovati anche resti di tubazioni dell'acqua, ma per lungo tempo non ha mostrato una connessione chiara. Si suppone che potrebbero essere stati utilizzati come area di raccolta.\nNel 1959, Hermann Hinz scopr\u00ec una linea che da sud conduceva dal cratere morenico delle \"Hees\" attraverso l'odierna Xanten e lungo l'ex strada tombale. 1975 finalmente fu trovata la connessione, con le misure di costruzione della strada nel distretto di Sonsbecker nella localit\u00e0 di Labbeck, per trovare un pezzo della linea di rifornimento, che serviva a trasportare le acque superficiali dell'altezza di Sonsbecker alla CUT. Era un mortaio spezzato con mattoni rotti, che conteneva ancora tracce della tipica sinterizzazione della calce. La fondazione era solidamente fatta di pietra di Eifel, grovacca, basalto e tufo. Frammenti di ardesia indicavano la precedente copertura del canale, che aveva una caduta di 20\u00a0cm a 100 m. Parte di questo acquedotto fu trasferito al Parco Archeologico di Xanten e l\u00ec conservato.\nNel maggio del 2007, durante il periodo di siccit\u00e0 e durante alcuni sorvoli, l'archeologo aereo Baoquan Song (dell'Universit\u00e0 della Ruhr a Bochum) ha mostrato evidenti anomalie di \"sporcamento\", che indicavano una fila di pilastri dell'acquedotto nel cosiddetto \"Furth\". Ulteriori informazioni sulle sezioni della tubazione dell'acqua erano disponibili presso Forsthaus Hasenacker. Gli scavi del dicembre 2008 hanno confermato le fotografie aeree. Durante i lavori di costruzione nell'area del mercato di Xanten alla fine del 2009, sono stati trovati i resti delle fondamenta dell'acquedotto."}
{"id": "936082", "revid": "34928", "url": "https://it.wikipedia.org/wiki?curid=936082", "title": "Massiccio dell'A\u00efr", "text": ""}
{"id": "936095", "revid": "34928", "url": "https://it.wikipedia.org/wiki?curid=936095", "title": "Massiccio dell'Air", "text": ""}
{"id": "936102", "revid": "124823457", "url": "https://it.wikipedia.org/wiki?curid=936102", "title": "Jainal Antel Sali Jr.", "text": "Considerato come il pi\u00f9 famoso esponente non arabo del fondamentalismo islamico, dal 2006 fino alla morte Sali \u00e8 stato il leader dell'organizzazione terroristica Abu Sayyaf, affiliata ad al-Q\u0101\u02bfida.\nSoprannominato \"l'ingegnere\", nel corso della sua vita Sali ha assunto numerose identit\u00e0 fittizie per sfuggire all'arresto: tra queste Abu Solaiman, Abu Solajman, Abu Sulaiman e Abu Sulayman. Egli era in grado di parlare il tagalog, il tausug, l'inglese e l'arabo.\nLa Corte distrettuale di Washington lo inser\u00ec nella lista degli indagati a causa delle sue numerose azioni criminali, tra cui gli omicidi ed i sequestri di persone, ai danni di civili e militari Stati Uniti d'America. Di conseguenza, l'FBI lo ha considerato uno dei terroristi pi\u00f9 ricercati e nel 2006 ha posto sulla sua testa una taglia di cinque milioni di dollari (250.000.000 pesos filippini).\nBiografia.\nJainal Antel Sali fu uno dei pi\u00f9 convinti sostenitori delle istanze separatiste provenienti dalla regione Autonoma nel Mindanao Musulmano, l'unica regione filippina a maggioranza islamica e la pi\u00f9 povera della nazione: proprio per questo entr\u00f2 giovanissimo nel Fronte di Liberazione Nazionale Moro (MNLF), partecipando ad alcune azioni di guerriglia contro l'esercito regolare nelle isole Basilan.\nQuando nel 1990 Abdurajik Abubakar Janjalani, un musulmano radicale che si era opposto all'invasione sovietica dell'Afghanistan, fond\u00f2 il Gruppo Abu Sayyaf Sali vi ader\u00ec entusiasticamente: con esso egli fu complice della progettazione di numerose azioni terroristiche, alcune riuscite come l'attentato al World Trade Center nel 1993 ed il bombardamento dell'aereo di linea Flight 434 nel 1994, altre fallite come il progetto Bojinka.\nIl 18 dicembre 1998 Abdurajik Abubakar Janjalani rimase ucciso in uno scontro a fuoco con l'esercito regolare filippino: a capo del Gruppo Abu Sayyaf fu posto suo fratello Khadaffy Janjalani che tuttavia, avendo solo 23 anni, non era dotato dell'esperienza giusta per guidare una siffatta organizzazione. Per questo il nuovo leader si fece affiancare sempre pi\u00f9 spesso da Sali, che in numerose circostanze prese le redini del movimento.\nNel frattempo gli scontri con l'esercito filippino si intensificavano, mentre dopo i fatti dell'11 settembre 2001 anche gli Stati Uniti d'America coadiuvarono le truppe regolari nella lotto contro i ribelli separatisti. Il 24 febbraio del 2006, dopo una dura battaglia, Khadaffy Janjalani e Jainal Antel Sali furono costretti alla ritirata per sfuggire ai nemici: il primo fu successivamente scovato ed ucciso (4 settembre) mentre il secondo riusc\u00ec a non farsi catturare.\nDivenuti il leader del gruppo Abu Sayyaf, Sali nomin\u00f2 come suo vice Isnilon Totoni Hapilon ed intensific\u00f2 gli scontri con l'esercito nazionale: in uno di questi, avvenuto a Jolo, trov\u00f2 la morte dopo una lunga sparatoria: alcuni cittadini locali riconobbero il suo corpo ed anche gli esami del DNA confermarono la sua scomparsa."}
{"id": "936127", "revid": "22475", "url": "https://it.wikipedia.org/wiki?curid=936127", "title": "Megastigminae", "text": "I Megastigminae , sono una sottofamiglia di insetti Hymenoptera Chalcidoidea della famiglia dei Torymidae comprendente specie parassitoidi oppure fitofaghe. \nLe specie fitofaghe rientrano per la maggior parte nel genere \"Megastigmus\" e si sviluppano all'interno di semi di piante legnose, in particolare Conifere e Rosaceae da frutto . \nInquadramento sistematico.\nLa sottofamiglia comprende i seguenti generi:"}
{"id": "936128", "revid": "287204", "url": "https://it.wikipedia.org/wiki?curid=936128", "title": "Super RTL", "text": "Super RTL \u00e8 una rete televisiva tedesca con programmazione rivolta esclusivamente ai bambini e ragazzi, con programmi Disney ed autoprodotti; la sera ripropone vecchi show prodotti dal gruppo RTL Germania. L'emittente di notte manda in onda televendite o un monoscopio con un camino acceso e della legna sul fuoco.\nIl canale \u00e8 ricevibile in Italia via satellite, attraverso il satellite Astra, nelle versioni dedicate al mercato svizzero, austriaco e tedesco.\nGran parte dei programmi trasmessi sono stati trasmessi anche in Italia.\nProgrammi.\nElenco di alcune trasmissioni in onda anche in Italia."}
{"id": "936129", "revid": "590", "url": "https://it.wikipedia.org/wiki?curid=936129", "title": "Ar\u00e8", "text": ""}
{"id": "936135", "revid": "287204", "url": "https://it.wikipedia.org/wiki?curid=936135", "title": "Hitori", "text": "L'Hitori (forma abbreviata dell'espressione giapponese \u3072\u3068\u308a\u306b\u3057\u3066\u304f\u308c \"Hitori ni shite kure\", traducibile letteralmente come \"lasciami solo\" o \"solitario\") \u00e8 un tipo di rompicapo logico di origine giapponese. Il gioco fu pubblicato per la prima volta dalla Nikoli il 29 marzo 1990 nel numero 29 della rivista \"Puzzle Communication Nikoli\".\nRegole.\nL'Hitori \u00e8 costituito da una griglia di caselle quadrate, inizialmente riempite da numeri (o, in alternativa, da lettere). Scopo del gioco \u00e8 quello di annerirne alcune, in modo tale che non compaiano numeri ripetuti in ciascuna riga o colonna. Per effettuare la cancellazione delle caselle, per\u00f2, esistono regole precise, basate sull'ortogonalit\u00e0: le caselle nere non possono avere lati in comune, e le bianche devono essere tutte attaccate, in modo tale da formare un gruppo unito, ragion per cui non devono mai comparire gruppi di caselle bianche isolati dal resto dello schema."}
{"id": "936137", "revid": "320578", "url": "https://it.wikipedia.org/wiki?curid=936137", "title": "Castra Vetera II", "text": ""}
{"id": "936139", "revid": "767487", "url": "https://it.wikipedia.org/wiki?curid=936139", "title": "Andrew Hill", "text": "Vita e carriera.\nNato nel 1931 (e non nel 1937 com'\u00e8 sempre stato ritenuto) Hill comincia a suonare il pianoforte all'et\u00e0 di 13 anni, incoraggiato da Earl Hines. Egli fu indirizzato dal compositore jazz William Russo presso Paul Hindemith, col quale studi\u00f2 fino al 1952. Durante l'adolescenza suon\u00f2 in band rhythm and blues e con vari musicisti jazz, tra i quali Charlie Parker e Miles Davis.\nLa prima incisione di Hill come sideman \u00e8 del 1955, ma la sua reputazione crebbe grazie alle registrazioni fatte presso la casa discografica Blue Note come leader dal 1963 al 1969, in collaborazione con alcuni altri grandi musicisti post-bop tra i quali Joe Chambers, Richard Davis, Eric Dolphy, Bobby Hutcherson, Joe Henderson, Freddie Hubbard, Elvin Jones, Woody Shaw, e Tony Williams, oltre a due rare incisioni con John Gilmore (senza la partecipazione di Sun Ra). Hill, inoltre, suon\u00f2 in alcuni altri album: \"Dialogue\" (1965) di Hutcherson, \"Our Thing\" (1963) di Henderson, \"No Room for Squares\" (1963) di Hank Mobley, e \"Involution\" (1966) di Sam Rivers. Le sue composizioni sono molto caratteristiche e formano quattro dei sei pezzi di \"Dialogue\". La qualit\u00e0 delle composizioni e dell'improvvisazione in questi album gli garantirono la ri-pubblicazione da parte della Blue Note Records.\nHill ha raramente lavorato come sideman dopo gli anni sessanta, preferendo suonare composizioni sue. Anche a causa di ci\u00f2 la sua notoriet\u00e0 \u00e8 molto limitata. Egli ottenne un dottorato in musica dalla Colgate University di Hamilton ed ebbe l'incarico di \"resident composer\" dal 1970 al 1972. In seguito ha insegnato in California e alla Portland State University, facendo poi ritorno a New York nel 1990.\nLe composizioni di Hill hanno un carattere contemplativo, ed egli \u00e8 sempre stato conosciuto per la complessit\u00e0 ritmica e armonica delle sue performance e composizioni.\nAndrew Hill ha continuato a suonare e ad incidere, occupandosi di generi tra cui il jazz d'avanguardia e il jazz modale. Il suo album \"Dusk\" \u00e8 stato selezionato come miglior album del 2001 sia dalla rivista \"Down Beat\" che da \"Jazztimes\"; e nel 2003, Hill ha ricevuto il Jazzpar Prize. Come conseguenza della sua ritrovata notoriet\u00e0, un nuovo album edito dalla Blue Note intitolato \"Time Lines\" \u00e8 stato pubblicato il 21 febbraio 2006."}
{"id": "936141", "revid": "3082", "url": "https://it.wikipedia.org/wiki?curid=936141", "title": "Vexillationes", "text": ""}
{"id": "936142", "revid": "891358", "url": "https://it.wikipedia.org/wiki?curid=936142", "title": "David Vanole", "text": "Carriera.\nClub.\nVanole studi\u00f2 all'Universit\u00e0 della California di Los Angeles, militando nella squadra dell'ateneo dal 1981 al 1985: egli infatti non volle passare al professionismo prima di completare i suoi studi in aviazione.\nLa sua carriera vera e propria si svolse in due sole squadre: i Los Angeles Heat, in cui milit\u00f2 dal 1986 al 1990 diventando due volte vicecampione della \"A-League\", e i San Francisco Bay Blackhawks, in cui rimase una sola stagione. Nel dicembre del 1991 infatti prese la decisione di passare al Beach soccer, dove gioc\u00f2 per quattro anni prima di ritirarsi definitivamente dall'agonismo.\nNazionale.\nCon la Nazionale statunitense Vanole esord\u00ec il 5 febbraio 1986 nella partita USA-Canada 0 a 0. In totale con gli \"States\" disput\u00f2 14 incontri e prese parte ai Mondiali italiani del 1990, in cui tuttavia non entr\u00f2 in campo neppure un minuto (fu la riserva di Tony Meola).\nA questo aggiunge la presenza positiva con la Nazionale di calcio a 5 degli Stati Uniti al FIFA Futsal World Championship 1989 dove gli \"states\" giunsero sul terzo gradino del podio soprattutto grazie all'apporto dei giocatori poi l'anno successivo convocati per il mondiale italiano di calcio.\nAllenatore.\nDavid Vanole cominci\u00f2 la sua carriera da allenatore nel 1999, guidando sia la squadra maschile che quella femminile dell'universit\u00e0 in cui aveva studiato. Fu in seguito \"coach\" della Nazionale femminile statunitense e della Nazionale Under-20 maschile. Dal 2004 al 2006 fu l'allenatore dei portieri dei New England Revolution.\nMor\u00ec per arresto cardiaco a Salt Lake City, dove stava facendo una vacanza sciistica insieme alla sua famiglia."}
{"id": "936145", "revid": "1048993", "url": "https://it.wikipedia.org/wiki?curid=936145", "title": "Arturo Bragaglia", "text": "Biografia.\nSecondogenito di Francesco Bragaglia (direttore generale della Casa di produzione \"Cines\") e della nobildonna romana Maria Tassi-Visconti, insieme al fratello Carlo Ludovico si dedica al lavoro di fotografo-ritrattista, e solo nel 1937 esordisce come caratterista in \"Stasera alle undici\" di Oreste Biancoli.\nIl cinema.\nDa allora interpreta una grande quantit\u00e0 di personaggi comici, prendendo parte a svariati film, alcuni dei quali diretti da suo fratello, come \"Torna a Sorrento\" (1946), \"Albergo Luna, camera 34\" (1947), \"Il falco rosso\" e \"Le sei mogli di Barbabl\u00f9\" (1950).\nLe sue migliori caratterizzazioni sono per\u00f2 quelle di \"Miracolo a Milano\" di Vittorio De Sica (1951), \"Bellissima\" di Luchino Visconti (1952) e \"Altri tempi\" di Alessandro Blasetti (1952)."}
{"id": "936146", "revid": "125612162", "url": "https://it.wikipedia.org/wiki?curid=936146", "title": "Tendine di Achille", "text": "Il tendine di Achille, o tendine calcaneale, origina dal muscolo tricipite della sura (formato dai muscoli gemelli e dal soleo) e si inserisce sull'osso calcaneale. Come tutti i tendini \u00e8 costituito dal punto di vista istologico da fibre elastiche e da foglietti di rivestimento connettivali che prendono il nome di epitenonio, peritenonio ed endotenonio. La sua integrit\u00e0 anatomica pu\u00f2 essere valutata col test di Simmonds.\nL'origine del nome.\nLa pi\u00f9 antica annotazione conosciuta del termine risale al 1693 ed \u00e8 dovuta all'anatomista fiammingo ed olandese Philip Verheyen. Nel suo testo ampiamente utilizzato \"Humani Corporis Anatomia\" (capitolo XV, pagina 328), ha descritto la posizione del tendine e disse che era comunemente chiamato \"chorda Achillis\".\nIl nome tendine d'Achille deriva dalla mitologia greca: la nereide Teti, madre di Achille, aveva ricevuto una profezia della morte di suo figlio; allora lo immerse nel fiume Stige per proteggerne il corpo dai pericoli. Tuttavia, lo tenne con la mano per il suo tendine, il che significa che l'acqua non tocc\u00f2 questa parte del suo corpo, il quale rimase quindi vulnerabile. Durante la guerra di Troia, Achille fu colpito su quel tendine da una freccia avvelenata scagliata da Paride, che lo uccise.\nPoich\u00e9 gli eponimi non hanno alcun rapporto con l'oggetto, gli eponimi di parti anatomiche sono sostituiti da termini descrittivi; la terminologia corrente per \"tendine di Achille\", quindi, \u00e8 \"tendine calcaneale\".\nAnatomia.\nIl \"tendine calcaneale\", il tendine comune al gastrocnemio e soleo, \u00e8 il pi\u00f9 grosso e pi\u00f9 forte del corpo. \u00c8 lungo 15\u00a0cm circa, inizia verso la met\u00e0 della gamba, ma riceve fibre muscolari sulla sua faccia anteriore, quasi alla sua estremit\u00e0 inferiore. Gradualmente si assottiglia verso il basso, \u00e8 inserito nella parte centrale della faccia posteriore del calcagno, una borsa \u00e8 interposta tra il tendine e la parte superiore di questa superficie.\nIl tendine si allarga un po' alla sua estremit\u00e0 inferiore, in modo che la sua parte pi\u00f9 stretta \u00e8 circa 4\u00a0cm al di sopra del suo inserimento. \u00c8 coperto dalla fascia e dal tegumento, ed \u00e8 separato dai muscoli profondi e dai vasi da uno spazio notevole riempito di tessuto areolare e adiposo. Lungo il suo fianco laterale, ma superficiale ad esso, c'\u00e8 la piccola vena safena.\nIl tendine pu\u00f2 ricevere uno stress di carico di 3,9 volte il peso del corpo mentre si cammina e 7,7 volte il peso del corpo in corsa.\nEvoluzione e funzioni.\nIl tendine di Achille \u00e8 breve o assente nelle grandi scimmie, ma lungo negli esseri umani e nella quasi totalit\u00e0 dei gibboni arboricoli. Esso fornisce una riserva di energia elastica nel salto, nel camminare e nella corsa. I modelli al computer suggeriscono che l'energia accumulata nel tendine aumenta la velocit\u00e0 di marcia di pi\u00f9 dell'80% e riduce i costi energetici della corsa di oltre tre quarti. \u00c8 stato suggerito che la mancanza di un tendine d'Achille ben sviluppato nelle scimmie africane preclude loro la possibilit\u00e0 di correre su lunghe distanze ad alta velocit\u00e0.\nLa vibrazione bilaterale del tendine di Achille, in assenza della vista, ha un maggiore impatto nei comportamenti posturali. Si sa che una vibrazione applicata a tale tendine induce in soggetti liberi in piedi uno spostamento indietro del corpo e in un soggetto trattenuto un'illusoria inclinazione in avanti del corpo. Le vibrazioni stimolano fusi neuromuscolari nei muscoli del polpaccio. I fusi neuromuscolari avvisano il cervello che il corpo si muove in avanti; in tal modo il sistema nervoso centrale compensa spostando il corpo all'indietro.\nRuolo nelle malattie.\nI pi\u00f9 comuni danni a questo tendine sono la tendinite e la rottura. La \"tendinite di Achille\", l'infiammazione del tendine, induce dolore e rigidit\u00e0 dello stesso. La rottura parziale o totale del tendine \u00e8 pi\u00f9 probabile che accada in sport che richiedono un'estensione improvvisa, come la corsa veloce. Si possono distinguere in lesioni acute e lesioni degenerative. Possiamo quindi considerare:\nNel \"trauma acuto\", il paziente riferisce di uno schiocco a livello del polpaccio seguito dalla comparsa di dolore; nelle \"rotture croniche\", il paziente riferisce un fastidio costante nel tempo. Una volta lesionato, nella zona del tendine si evidenzia un avvallamento pi\u00f9 o meno marcato e una mancanza di continuit\u00e0 del profilo tendineo, il movimento dell'articolazione provoca dolore, il paziente a volte per\u00f2 riesce a camminare da solo.\nMaffulli et al. ha suggerito che l'etichetta di tendinopatia dovrebbe essere data alla combinazione di dolore tendineo, gonfiore e prestazione compromessa. Lo xantoma pu\u00f2 essere sviluppato a livello del tendine di Achille in pazienti affetti da ipercolesterolemia familiare.\nInfine, possono verificarsi anche casi di tendinopatia achillea. Attualmente si pu\u00f2 fare l'intervento chirurgico che consiste nell'allungare i tendini nei casi di spasticit\u00e0 consultando un ortopedico di fiducia. Di solito lo si fa nei bambini che sono in crescita. L'intervento dura in media 10 minuti.\nBibliografia.\nSono indicati, in ordine casuale, alcuni libri di anatomia in cui approfondire, tra i pi\u00f9 usati nei corsi di studio:"}
{"id": "936148", "revid": "767487", "url": "https://it.wikipedia.org/wiki?curid=936148", "title": "Vanexa", "text": "I Vanexa sono un gruppo musicale italiano heavy metal, nato nel 1979 ad Albissola Marina in provincia di Savona.\nStoria.\nNati ad Albissola Marina (SV) nel 1979, con uno stile basato su sonorit\u00e0 tipicamente anglosassoni, tipiche della NWOBHM. i Vanexa fecero parte della nuova ondata delle heavy metal band made in Italy di fine anni '70 primi anni '80, come i Vanadium, i Sabotage e la Strana Officina. Parteciparono come \"headliner\" al Rock in a Hard Place Festival tenutosi a Certaldo in provincia di Firenze, il 21 maggio 1983. Nello stesso anno usc\u00ec l'album di debutto dal titolo omonimo, su etichetta Durium e considerato dalla stampa nazionale specializzata come il primo disco italiano di heavy metal. Il secondo album Back From The Ruins edito su Minotauro usc\u00ec solo nel 1988 a causa di controversie manageriali.\nNella loro carriera hanno partecipato a compilation metal, tra le quali \"Mountain of Metal\", uscita negli Stati Uniti, con il brano \"Hanged Man\" e \"Metallo Italia\" con il brano \"It's Over\". Nel 2007 sono stati ristampati su cd il loro primo album \"Vanexa\" con 3 tracce inedite, e il loro secondo album \"Back From The Ruins\" con 5 tracce dal vivo tratte da un concerto del 1984.\nDopo alcuni anni di silenzio, arriva il momento di Against The Sun, il terzo disco del gruppo che esce il 6 Marzo del 1994 ancora su Minotauro. Questa volta alla voce c'\u00e8 Roberto Tiranti.\nNel 2010 \u00e8 stato stampato su cd e su vinile a edizione limitata \"1979/1980\", una compilation di brani cantati in italiano del periodo 1979 - 1980. Nel 2011 \u00e8 uscito il primo album dal vivo ufficiale della band, intitolato Metal City Live, registrato al festival heavy metal Play It Loud III del 2009.\nNel 2012 \u00e8 entrato nel gruppo il chitarrista Pier Gonella, membro dei Necrodeath e dei Mastercastle. &lt;br&gt;Nel 2015 la band pubblica un singolo di due brani (\"Too Heavy To Fly\" e \"Paradox\") come anteprima del nuovo album \"Too Heavy To Fly\". Successivamente gli ottimi responsi del singolo (primo posto in classifica nella sezione Hard &amp; Heavy su Amazon), Sergio Pagnacco decide di lasciare i Labyrinth per dedicarsi solamente ai Vanexa e la band decide nel 2016 di incidere l'intero album \"Too Heavy To Fly\" con l'etichetta Punishment 18 Records su CD e con la Black Widow Records su vinile (3 edizioni differenti)."}
{"id": "936161", "revid": "110157", "url": "https://it.wikipedia.org/wiki?curid=936161", "title": "Nastro giallo (album)", "text": "Nastro giallo \u00e8 il primo album di Massimo Bubola, pubblicato dalla Produttori Associati nel 1976.\nTracce.\nBrani composti da Massimo Bubola, eccetto dove indicato.\nFormazione.\nNote aggiuntive:"}
{"id": "936199", "revid": "7", "url": "https://it.wikipedia.org/wiki?curid=936199", "title": "Rosa Garaventa", "text": ""}
{"id": "936202", "revid": "80598", "url": "https://it.wikipedia.org/wiki?curid=936202", "title": "E fu la notte", "text": ""}
{"id": "936221", "revid": "339392", "url": "https://it.wikipedia.org/wiki?curid=936221", "title": "Teatro Brancaccino", "text": ""}
{"id": "936227", "revid": "339392", "url": "https://it.wikipedia.org/wiki?curid=936227", "title": "Brancaccino", "text": ""}
{"id": "936229", "revid": "6923", "url": "https://it.wikipedia.org/wiki?curid=936229", "title": "Storia del movimento operaio a Genova", "text": "La storia del movimento operaio a Genova ha radici molto antiche che affondano alla met\u00e0 del XIX secolo, nel decennio tra la prima e la seconda guerra di indipendenza italiana.\n\u00c8 allora che si formano le prime societ\u00e0 di Mutuo Soccorso e si sviluppa una sostanziale differenza in base al tipo di lavoro: per i tradizionali ceti operai di Genova, nella dimensione artigiana, ad esempio con la S.M.S. dei falegnami (1851), e per la nascente grande industria a Sampierdarena, spinta anche dalle pressioni di Luigi Orlando che prende dal 1859, alla morte di Giovanni Ansaldo, la direzione anche di questi i grandi cantieri oltre a quelli della Foce.\nIl principale sobborgo industriale del capoluogo ligure, Sampierdarena, venne definito - al pari di un'altra citt\u00e0 industriale del nord, Biella, ricca di opifici - la \"Manchester d'Italia\". Molte delegazioni del capoluogo ligure erano fino al 1926, anno in cui venne creata la Grande Genova, comuni autonomi; ed ancor oggi molti abitanti delle delegazioni dicono di \"andare a Genova\" riferendosi al recarsi incentro citt\u00e0. Ma la locuzione, ai primi del XX secolo andava al di l\u00e0 del mero significato lessicale, intendendo definire piuttosto un forte senso di identit\u00e0, associativismo ed autonomia.\nLe Societ\u00e0 di Mutuo Soccorso.\nNascono pertanto alla met\u00e0 dell'Ottocento le Societ\u00e0 di Mutuo Soccorso (o SOMS-Societ\u00e0 Operaie di Mutuo Soccorso). La classe operaia genovese \u00e8 sotto l'influsso in gran parte di ideologie mazziniane, che vengono poi, soprattutto dal momento della distanza presa da Mazzini nei confronti della Comune di Parigi, ad affiancarsi a dispetto delle idee dell'Esule al movimento anarchico.\nDagli anni 1870 la parte anarchica acquista spazio, richiama la collaborazione di Galleani. Si tratta di una tendenza che sconfina spesso nel socialismo, una parte ad esempio considera l'anarchia come il vero socialismo.\nDopo la nascita del partito socialista, questa parte viene sottoposta ad inchiesta nel 1894 al processo agli Anarchici, che attacca associazioni sia del centro genovese ma soprattutto quelle sampierdarenesi; il processo si muove soltanto su accuse ideologiche, non su tentativi insurrezionali od attentati terroristici da cui questa corrente si teneva lontana.\nPertanto \u00e8 anche presente una forte componente anarchica (a Genova nel 1919 sbarca Errico Malatesta acclamato come il \"Lenin d'Italia\"). A Genova gli anarchici son guidati da Galleani e Pellaco. In quegli anni esistevano a Sestri Ponente circoli anarchici e gruppi socialisti attivi e consistenti.\nAltrettanto avveniva in altre parti della citt\u00e0, ad esempio a Sampierdarena e a Rivarolo. Nel 1891 il movimento operaio genovese, fortemente influenzato dall'ala sovversiva (socialisti di tendenza rivoluzionaria ed anarchici) dette prova della sua forza con gli scioperi del Primo maggio con la presenza di duemila persone al comizio conclusivo.\nFu la prova del fuoco per il proletariato genovese, giunta a completare la trasformazione del ponente cittadino in insediamento industriale di grandi proporzioni, soprattutto relativamente a Sestri Ponente e Sampierdarena. Le organizzazioni proletarie via via passarono dal mazzinianesimo e dall'associativismo di mutuo soccorso alle Leghe di Resistenza, organizzazioni di tipo sindacale moderno.\nLa prima Camera del Lavoro a costituirsi fu quella di Sampierdarena (1895, circa 2000 iscritti); la seconda quella di Genova (1896, circa 4000 iscritti). Il primo caso di citt\u00e0 italiana che ottenne la libert\u00e0 di associazione fu dunque, e forse non casualmente, quello di Genova.\nLa Camera del Lavoro di Sestri dal 1902 divenne autonoma; primo segretario fu il socialista rivoluzionario Dino Bruschi. \u00c8 l'inizio della combattiva e solidaristica storia del proletariato di Sestri con le sue avanguardie formate da anarchici e la massa di combattivi attivisti socialisti rivoluzionari e socialisti intransigenti.\nNello sciopero generale nazionale del 1904 si ebbero scontri e feriti; nel contempo iniziava la chiarificazione politica fra le varie ali del movimento operaio, chiarificazione che anche dopo la scissione di Sala Sivori del 1892 fra socialisti anarchici, non intacc\u00f2 la compattezza operativo-sindacale delle ali del movimento (la chiarificazione politica per\u00f2 lasci\u00f2 un segno nel 1906 con il passaggio di anarchici e socialisti intransigenti al sindacalismo rivoluzionario con la conseguente nascita di Camere sindacaliste rivoluzionarie).\nDal 1910 ha inizio il periodo maggiormente ricco di fermenti nella lotta del proletariato sestrese con rivendicazioni ed opposizione ai diktat del padronato (lotte per miglioramenti salariali, scioperi generali per solidariet\u00e0 con altre categorie di lavoratori, sciopero contro il regolamento di officina, concordato con i rappresentanti sindacali confederali, ecc.). La Camera del Lavoro di Sestri Ponente arriva a contare fino a quattordicimila iscritti.\nLa difesa della Camera del Lavoro di Sestri Ponente.\n4 luglio 1921: squadre fasciste assaltano la Camera del Lavoro di Sestri Ponente. La strategia fascista \u00e8 impostata sull'idea che presa Sestri, cade Genova e la caduta di Genova porterebbe nella pratica alla vittoria in tutto il nord. Da mesi le provocazioni e le aggressioni continue contro operai associazioni e popolazione son abitudinarie per gli squadristi fascisti.\nL'idea dei fascisti sulla strategia per prendere il Nord \u00e8 abbastanza fondata, ma, nei fatti, non sar\u00e0 possibile realizzarla in maniera cos\u00ec lineare (gli eventi inerenti alla \"difesa di Parma\" lo dimostreranno). Genova, Torino, Vercelli sono considerate il triangolo rosso: Genova e Vercelli sono \"gemellate\" da una brigata di autodifesa proletaria, conosciuta come i \"Figli di nessuno\", assieme ai Lupi Rossi, un'altra delle formazioni di autodifesa antifascista. Quattro i battaglioni schierati: \"Lenin\" e \"Trotsky\", comunisti, \"Tolstoj\", socialisti, \"Nulla da perdere\", anarchici.\nTutte le formazioni genovesi confluiranno negli arditi del Popolo, nati dalla frazione di sinistra degli Arditi d'Italia e dal dannunzianesimo di sinistra.\nL'azione dei fascisti \u00e8 preparata con cura, gli squadristi sono prevalentemente Toscani (tristemente noti furono i fascisti carrarini, una sparuta temuta cricca di malavitosi finanziata dai ricchi reazionari, proprietari dei bacini marmiferi). Come al solito e in parte a causa delle direttive di Ivanoe Bonomi i carabinieri e la polizia interverranno per \"ristabilire l'ordine\": ovvero per salvare i fascisti se son sconfitti, oppure \"bonificare\" dai sovversivi con calma il territorio se i fascisti sono vincenti. Nella Camera del Lavoro sono per\u00f2 attestati un centinaio di operai e militanti, molti armati, che sanno render dura la conquista della loro sede.\nLa sparatoria \u00e8 violenta e dura fino all'alba del 5, due saranno i feriti gravi tra gli aggressori. I difensori riescono a defilarsi ed a mettersi in salvo ed i fascisti possono entrare, mediante una un'autoblindo che sfonda il cancello, dando poi fuoco ad alcuni degli interni dell'edificio. I fascisti hanno vinto, ma solo parzialmente perch\u00e9 la Camera del Lavoro di Sestri sar\u00e0 riaperta, richiusa e cos\u00ec via, a vicende alterne sino al settembre: questo altalenare di conquiste e riconquiste dimostra la difficolt\u00e0 che ebbero gli squadristi a prendere possesso testimoniano della \"fortezza proletaria\". L'edificio divenne nei mesi successivi sede delle Guardie Regie, anche se il comune valutava l'ipotesi di affittarlo alla Croce Verde di Sestri. Nell'ottobre del 1922, nell'ambito degli eventi collaterali della marcia su Roma, avvenne uno scontro tra i militanti fascisti e le Guardie che vi erano accampate, a seguito del quale i volontari della Croce approfittarono per occuparle l'edificio, ristrutturandolo nei giorni successivi. In seguito il comune di Sestri Ponente lo assegn\u00f2 ufficialmente alla Pubblica Assistenza, con un contratto di affitto trentennale rinnovabile, valido ancora oggi (2010).\nDuri scontri tra fascisti, guardie regie da una parte, operai, Arditi del Popolo, sindacalisti, anarchici e comunisti, dall'altra, si protraggono per quasi tutto il 1922 ed anche a Sestri Ponente.\nL'ultimo sciopero generale del 31 luglio 1922.\nL'ultimo sciopero generale del 31 luglio 1922 vede una gran compattezza di partecipazione, ma \u00e8 ormai la fine del primo antifascismo, quello che molti, per scopi politici vogliono scordare e far scordare, come attestato da numerosi storici di vaglia (Eros Francescangeli e Marco Rossi, ad esempio). \u00c8 la fine dell'antifascismo di classe, anche se non era solo la classe operaia che affrontava militarmente i fascisti, era affiancata da militari professionisti e da molti ufficiali di complemento del 15/18, veri artefici della vittoria bellica. Tale antifascismo voleva una societ\u00e0 pi\u00f9 egualitaria, pi\u00f9 avanzata socialmente di quella nata dalla Resistenza, (ricordiamo la Carta del Carnaro).\nConclusioni e nuovo inizio del nuovo ciclo antifascista.\n\"A Sestri si scatenano a questo punto la spedizioni punitive: la caccia al \"sovversivo\". Solamente a Sestri oltre seicento operai, per sfuggire alle persecuzioni fasciste, devono espatriare (prevalentemente in Francia) entro la fine del 1922\".\nMolti fuoriusciti genovesi(modo di chiamare antifascisti gli esiliati e/o riparati all'estero) di quei tempi li troviamo in Spagna, a combattere il nemico si sempre, e/o come Comandanti partigiani, vedi Gaetano Perillo, ma comunque le strategie della Resistenza nel senso del successivo sviluppo sociale furono dettate esclusivamente dalla grossa borghesia Italiana che solo in piccola parte fu antifascista per convinzione.\nLotte operaie fra anni venti e Resistenza.\nNel ventennio la classe operaia era rigidamente inquadrata nei sindacati fascisti e controllata attraverso le organizzazioni di massa che il fascismo aveva creato, fino a sconvolgere negli anni 20/30 persino l'assetto delle societ\u00e0 calcistiche eliminando interi gruppi dirigenti (Sampierdarenese ed Andrea Doria furono infatti accorpate per dare vita alla Dominante, poi divenuta Liguria. A Genoa e Sampierdarenese - rinata dopo le precedenti fusioni - fu invece imposto un cambio di nome, rispettivamente in Genova e Liguria, anche se in quest'ultimo venne mantenuta la casacca tradizionale). Il controllo delle masse attraverso lo sport \u00e8 tipico delle dittature, esempio ne \u00e8 la Germania nazista, che nel 1936 gi\u00e0 utilizzava sale pubbliche televise in cui venivano trasmessi spezzoni di gare (ma anche musica e sport in genere). Nel ventennio le condizioni della classe operaia erano continuamente peggiorate, sia come potere d'acquisto sia nei ritmi di lavoro con l'introduzione del fordismo. In seguito la guerra esasper\u00f2 la situazione. Di lotte operaie organizzate, durante il ventennio, non ce ne furono: occorre arrivare al marzo del 1943 per veder la classe operaia italiana rialzare la testa.\nScioperi operai del 1943 e sviluppo delle lotte in chiave antifascista.\nA Genova, Milano, Torino, nel 1943 a causa della situazione militare contingente riemerge la spinta di classe degli operai causata dai bisogni materiali: gli operai si politicizzano rapidamente. \u00c8 un durissimo colpo per il regime fascista e sembra costituire l'antecedente di quanto accadr\u00e0 il 25 luglio 1943.\nLa data del marzo 1943 si pu\u00f2 anche considerare l'inizio della Resistenza Italiana, come si pu\u00f2 altres\u00ec fissare l'8 settembre 1943, con la successiva invasione nazifascista del territorio nazionale del nord, oppure possiamo individuare l'inizio della resistenza con la formazione delle Brigate internazionali nella guerra civile di Spagna o ancora nella nascita del CLN o con la formazione del governo di Roma, ma son tappe la Resistenza Italiana, nel senso di lotta armata antifascista, inizia negli anni venti (Arditi del Popolo). Non si gradisce, forse, ricordare quel periodo per motivazioni politiche che riguardano la storia stessa di partiti politici italiani che in seguito si schierarono nettamente a favore dell'antifascismo. D'altro canto una data accettata da quasi tutti e che comunque \u00e8 una data di indubbio riferimento \u00e8 quella degli scioperi del marzo del 1943 che, paralizzando la nazione, interessando quindi grandi masse, porteranno in ultima analisi ai moti insurrezionali sfocianti nell'insurrezione del 25 aprile.\nStranamente gli scioperi del marzo 1943 non avranno successo e questo \u00e8 dovuto ad una particolare situazione genovese con l'ingresso nel P.C.I. di un gruppo di studenti con a capo Giacomo Buranello e Walter Fillak, comunque sar\u00e0 un passaggio momentaneo dovuto alla repressione scatenata dalla polizia contro il gruppo di studenti, che superate le diffidenze, stava riorganizzando con forze fresche ed esuberanti la \"vecchia\" dirigenza del P.C.I. di Genova stanca dagli anni di feroce repressione subita. In quel periodo si pu\u00f2 quindi dedurre che l'antifascismo organizzato era supportato in modo quasi completo dai comunisti e da frange anarchiche, di cui, per loro natura, non \u00e8 facile ricostruire la storia."}
{"id": "936240", "revid": "287204", "url": "https://it.wikipedia.org/wiki?curid=936240", "title": "Transaero", "text": "Transaero, ufficialmente Transaero Airlines (in russo: A\u0432\u0438\u0430\u043a\u043e\u043c\u043f\u0430\u043d\u0438\u044f \u0422\u0440\u0430\u043d\u0441\u0430\u0301\u044d\u0440\u043e), era una compagnia aerea maggiore russa con base principale l'Aeroporto di Mosca-Domodedovo, che ha cessato le proprie attivit\u00e0, a causa del fallimento il 25 ottobre 2015 alle ore 18:00, stessa data della sospensione della licenza di trasporto passeggeri. Venne dichiarato il fallimento in data 1\u00ba ottobre 2015 e tutte le operazioni gestionali e logistiche avrebbero dovuto aver termine il 15 dicembre 2015.\nStoria.\nTransaero Airlines nacque nel 1990 come la prima compagnia aerea privata russa che ottenne la licenza per il trasporto passeggeri in Russia dopo la compagnia aerea di bandiera Aeroflot. Transaero prese un aereo in leasing operativo da Aeroflot ed effett\u00f2 il suo primo volo il 5 novembre 1991, un charter tra Mosca e Tel Aviv.\nNel luglio del 1992 la Transaero Airlines ricevette il suo primo aereo, un Ilyushin Il-86, e divent\u00f2 la prima compagnia aerea russa privata ad aprire voli di linea nel mercato interno russo.\nNel gennaio del 1993 incominci\u00f2 a volare dall'aeroporto di Mosca-Domodedovo per l'aeroporto di Noril'sk-Alykel'. La Transaero incominci\u00f2 anche i voli di linea per la capitale ucraina Kiev, la capitale economica kazaka Almaty e per la localit\u00e0 estiva russa So\u010di.\nNel novembre del 1993 la Transaero Airlines apr\u00ec il primo volo di linea internazionale Mosca-Domodedovo (Russia) - Tel'-Aviv (Israele).\nNell'aprile del 1993 la Transaero Airlines riceve il primo Boeing 737-200 e diventa la prima compagnia aerea russa ad operare gli aerei occidentali in Russia.\nNell'aprile del 1994 riceve il primo Boeing 757-200.\nNel 1995 inaugura il primo programma Frequent Flyer della Russia.\nNel 1997 la Transaero Airlines riceve il certificato FAA per la manutenzione degli aerei.\nNel dicembre del 1998 \u00e8 stato aperto il volo di linea settimanale Mosca-Domodedovo (Russia) - Londra-Gatwick (Regno Unito).\nNel 1998 la flotta della Transaero \u00e8 stata modernizzata con il primo Boeing 737-700, in seguito nel 2002 con il Boeing 767-200 e con il Boeing 737-300.\nNel 2003 la Transaero Airlines ha ricevuto il Boeing 767-300 e il Boeing 737-400 ordinando anche i dieci Tupolev Tu-214-300.\nNel 2005 la Transaero prende in leasing dalla Virgin Atlantic Airways il primo in Russia Boeing 747-200 e incomincia i voli da Mosca per Israele con questo velivolo. Nel maggio 2005 la Transaero aggiunge alle destinazioni di linea un volo non-stop da Mosca per Montr\u00e9al in Canada.\nIl 21 giugno 2006 si apre il secondo volo non-stop per Toronto in Canada.\nNel 2009, Skytrax, societ\u00e0 di ricerca britannica nel campo dell'aviazione civile, ha consegnato il certificato di qualit\u00e0 a Transaero Airlines con un rating di 2 stelle. Nel 2009 la Transaero Airlines ha trasportato 5.025.900 di passeggeri, il 3,56% in pi\u00f9 rispetto all'anno precedente. In particolare, nei voli internazionali la compagnia aerea russa ha trasportato 3.966.200 passeggeri, nei voli di linea domestici sono stati trasportati 1.059.700 passeggeri. La Transaero Airlines ha conquistato per la prima volta nella sua storia il secondo posto tra le compagnie aeree russe superando la S7 Airlines e posizionandosi subito dopo la prima compagnia aerea russa Aeroflot. La crescita dei passeggeri trasportati in Russia per un totale di 69,27% in un anno ha mostrato il cambio della strategia della compagnia aerea in seguito alla crisi internazionale.\nIl 4-5 giugno 2010 un Boeing 747-400 della Transaerto Airlines ha effettuato il primo volo di linea sulla rotta internazionale Mosca-Domodedovo (Russia) - Pechino-Capitale (Cina) - Mosca-Domodedovo (Russia).\nNel 2012 la Transaero Airlines \u00e8 diventata il proprietario all'Aeroporto Internazionale di Shannon (Irlanda) del complesso di manutenzione degli aerei Boeing Air Atlanta Aero Engineering (AAAE) fondato nel 1967 dalla compagnia di bandiera Aer Lingus. La neonata Transaero Engineering Ireland \u00e8 diventata la base per la manutenzione fino a D-check degli aerei Boeing 737, Boeing 757, Boeing 767 della compagnia aerea russa. Inoltre, con i contratti stipulati dalla AAAE la Transaero Engineering Ireland ha tra i clienti Tui Fly Germany, GECAS, Star Air, Arkia Israel, Thomson Fly UK, ILFC, Royal Jet Dubai, Air Nigeria, Air Berlin, Blue Panorama, El Al, Safair.\nHa cessato le proprie attivit\u00e0, a causa del fallimento il 25 ottobre 2015 alle ore 18:00, stessa data della sospensione della licenza di trasporto passeggeri. Venne dichiarato il fallimento in data 1\u00ba ottobre 2015 e tutte le operazioni gestionali e logistiche avrebbero dovuto aver termine il 15 dicembre 2015.\nStrategia.\nNell'aprile del 2007 la Transaero Airlines ha completato i controlli della sicurezza IOSA (IATA Operational Safety Audit) della IATA diventando la compagnia aerea russa che rispetta gli standard di sicurezza mondiali, insieme ad altre nove compagnie aeree russe: Aeroflot, Aeroflot-Nord, Aviacon Citotrans, S7 Airlines, SkyExpress, VIM-Avia, Vladivostok Avia, Volga-Dnepr, Ural Airlines.\nNel 2008 la Transaero Airlines ha trasportato 4.852.887 passeggeri con la crescita del 50% rispetto all'anno 2007.\nIl 7 ottobre 2009 la Transaero Airlines ha completamente abbandonato la vendita dei biglietti cartacei adottando il sistema di Electronic ticket (in italiano: il biglietto elettronico) che permette ai passeggeri di fare il check-in con i biglietti elettronici acquistati on-line.\nNel 2009 la Transaero Airlines ha trasportato 5,03 milioni di passeggeri, il 3,6% in pi\u00f9 rispetto al 2008. Nel 2009 la compagnia aerea moscovita ha inaugurato 12 nuovi destinazioni di linea nazionali: Blagove\u0161\u010densk, Irkutsk, Kazan', Kemerovo, Krasnodar, Magadan-Sokol, Magnitogorsk, Novyj Urengoj, Omsk, Samara-Kurumo\u010d, Ufa, Ulan-Ud\u0117.\nNel 2010 la Transaero Airlines ha trasportato 6,648 milioni di passeggeri, il 32,3% in pi\u00f9 rispetto al 2009.\nNel gennaio 2011 la Transaero Airlines ha ottenuto l'indice della tedesca J.A.C.D.E.C. (in inglese: the Jet Airliner Crash Data Evaluation Centre) pari a 0. La compagnia aerea moscovita \u00e8 stata classificata tra le pi\u00f9 sicure al mondo ottenendo il 10\u00ba posto subito dopo la compagnia aerea Emirates secondo la versione J.A.C.D.E.C. Safety 2010 pubblicata dalla rivista \"Aero International\". La Transaero Airlines \u00e8 la pi\u00f9 grande compagnia russa a non aver mai avuto sciagure aeree dalla sua fondazione nel 1991. L'altra compagnia aerea russa che \u00e8 stata classificata nel 35\u00ba posto con l'indice pari a 0,092 \u00e8 stata la russa Aeroflot.\nNel 2011 la Transaero Airlines ha trasportato 8,453 milioni di passeggeri, il 27,2% in pi\u00f9 rispetto al 2010.\nNel febbraio 2013 la Transaero Airlines aveva dichiarato la composizione originale di 700 posti in tre classi per i suoi primi Airbus A380."}
{"id": "936242", "revid": "1305772", "url": "https://it.wikipedia.org/wiki?curid=936242", "title": "Doyle", "text": ""}
{"id": "936270", "revid": "88812", "url": "https://it.wikipedia.org/wiki?curid=936270", "title": "Matrimonio romano (diritto)", "text": ""}
{"id": "936274", "revid": "767487", "url": "https://it.wikipedia.org/wiki?curid=936274", "title": "Porfirina", "text": "Le porfirine (dal greco \"porphyr\u00e1\" - porpora), sono una classe di composti chimici la cui molecola \u00e8 caratterizzata da uno scheletro eterociclico costituito da quattro molecole di pirrolo unite tramite i ponti metinici nella posizione alfa.\nSono importanti sia in natura, per i vari ruoli che ricoprono negli organismi vegetali e animali, che nell'ambito industriale e medico. Quelle naturali, come la clorofilla e il gruppo eme, sono fondamentali per lo svolgimento delle funzioni vitali degli organismi. In particolare la clorofilla permette la fotosintesi clorofilliana nelle piante, in seguito all'assorbimento della luce che viene poi trasformata in energia chimica necessaria alla pianta. Il gruppo eme presente nell'emoglobina, permette invece la corretta ossigenazione dei vari tessuti negli organismi animali fungendo da trasportatore di ossigeno.\nL'elevata coniugazione presente in queste molecole \u00e8 una delle principali caratteristiche che ne permettono l'applicazione e l'utilizzo per diversi scopi, il che ha anche portato alla preparazione di porfirine sintetiche.\nEsse sono ad esempio utilizzate come coloranti nel campo delle vernici, delle materie plastiche e delle fibre chimiche. Alcuni tipi di porfirine sintetiche possono anche essere utilizzate come fotosensibilizzatori nella terapia fotodinamica (PDT).\nStruttura chimica.\nLe porfirine sono una classe di composti che comprendono sia molecole di origine naturale che di origine sintetica. Sono accomunate da uno scheletro fondamentale eterociclico molto particolare, che si ottiene dall'unione di quattro molecole di pirrolo unite fra loro nelle posizioni alfa tramite i ponti metinici (=CH-). Lo scheletro base \u00e8 la cosiddetta porfina e le altre porfirine differiscono per i sostituenti legati al nucleo porfirinico. La distribuzione dei doppi legami nello scheletro della molecola \u00e8 tale che il sistema ha un alto grado di coniugazione e, secondo la regola di H\u00fcckel, la porfirina \u00e8 un composto aromatico eterociclico. L'aromaticit\u00e0 del sistema conferisce un'elevata stabilit\u00e0 e una scarsa reattivit\u00e0 dei formali legami insaturi. Ci\u00f2 rende possibile effettuare trasformazioni chimiche delle catene laterali senza intaccare il nucleo porfirinico.\nLe porfirine sono rigide per la struttura planare dell'anello della molecola e per l'estesa coniugazione del macrociclo. \nSempre grazie all'estesa coniugazione, questo tipo di molecole riesce ad assorbire determinate radiazioni che poi, una volta riemesse, conferiscono una determinata colorazione. Il sistema fondamentale \u00e8 rosso-arancio, ma il colore dipende anche dai sostituenti legati alla porfirina e dalla natura dell'atomo centrale di metallo, se presente. Infatti il sistema porfirinico d\u00e0 facilmente complessi con cationi metallici, i quali si dispongono al centro del macrociclo e vengono coordinati dai quattro atomi di azoto della molecola. Nel processo di coordinazione, i due gruppi -NH vengono deprotonati e salificati, mentre i due atomi di azoto di tipo azolico si legano al metallo mediante legami dativi. I complessi porfirinici, come ad esempio la 5,10,15,20-tetrafenilporfirina chelata con lo zinco, sono ancora pi\u00f9 stabili del semplice chelante porfirinico. Ferro, magnesio, zinco, rame, nichel e cobalto sono gli atomi metallici pi\u00f9 comunemente legati ai sistemi porfirinici.\nPorfirine e molecole correlate.\nLe porfirine sono in grado di coordinare facilmente diversi metalli. Ferro, magnesio, zinco, rame, nichel e cobalto sono esempi comuni di metalli rinvenuti legati ad un sistema porfirinico.\nAlcune porfirine legate al ferro costituiscono l'eme; proteine contenenti gruppi eme, definite emoproteine, sono di grande interesse biochimico. Il ferro contenuto nell'emoglobina permette di legare l'ossigeno per essere poi reso disponibile a livello dei vari distretti cellulari. La mioglobina \u00e8 un'altra emoproteina utilizzata per il trasporto dell'ossigeno, ma piuttosto che essere diffusa in tutto l'organismo \u00e8 presente a livello significativo nel muscolo e possiede particolari propriet\u00e0. I citocromi sono altre importanti biomolecole contenenti ferro e adibite a varie funzioni legate all'utilizzo dell'ossigeno.\nDalla riduzione di una subunit\u00e0 di pirrolo a pirrolina si ottiene una clorina, il sistema porfirinico che lega il magnesio e che costituisce la clorofilla. Se le subunit\u00e0 di pirrolo ad essere ridotte sono due, si ottiene una batterioclorina, rinvenuta in alcuni batteri fotosintetici (esiste anche la forma isomera isobatterioclorina).\nBiosintesi.\nLa biosintesi viene principalmente effettuata nel fegato e nel midollo osseo all'interno del citoplasma e dei mitocondri. La prima tappa della formazione della porfirina consiste nella sintesi di acido 5-aminolevulinico (dALA) a partire dalla glicina e dal succinil-CoA proveniente dal ciclo di Krebs, in un processo catalizzato dall'enzima \"ALA-sintetasi\". Due molecole di dALA si combinano per formare il porfobilinogeno (PBG), che contiene l'anello pirrolico.\nQuattro molecole di porfobilinogeno subiscono deamminazione, perdendo un gruppo amminico e formando idrossimetilbilano (HMB) che viene idrolizzato a uroporfirinogeno III contenente quattro gruppi pirrolici. L'uroporfirinogeno III subisce quindi decarbossilazione formando il coproporfirinogeno III che verr\u00e0 successivamente ossidato a protoporfirinogeno III che a sua volta subisce ulteriore ossidazione a protoporfirinogeno IX, che negli esseri umani rappresenta il diretto precursore dell'eme. Quest'ultimo composto viene quindi legato al ferro per formare l'eme, il cui prodotto del catabolismo sono i pigmenti biliari.\nPorfirie.\nLe porfirie sono una serie di malattie rare, largamente a carattere ereditario, legate alla carenza di uno specifico enzima della biosintesi della porfirina. Sono scatenate generalmente dall'assunzione di farmaci, dall'effetto di ormoni endogeni o dall'ingestione di sostanze che causano effetto tossico. Le manifestazioni cliniche possono essere di vario tipo, spiccano comunemente disturbi neurologici e cutanei."}
{"id": "936292", "revid": "599013", "url": "https://it.wikipedia.org/wiki?curid=936292", "title": "Disobbedienza civile", "text": "La disobbedienza civile \u00e8 una forma di lotta politica, attuata da un singolo individuo o pi\u00f9 spesso da un gruppo di persone, che comporta la consapevole violazione di una precisa norma di legge, considerata particolarmente ingiusta, violazione che per\u00f2 si svolge pubblicamente, in modo da rendere evidenti a tutti e immediatamente operative le sanzioni previste dalla legge stessa.\nStoria.\nUno dei primi testi a teorizzare la disobbedienza civile come mezzo di contrasto a qualsiasi forma di tirannia fu il \"Discorso sulla servit\u00f9 volontaria\" di \u00c9tienne de La Bo\u00e9tie, un saggio composto intorno al 1550.\nUn altro saggio fondamentale fu \"Disobbedienza civile\" (\"Civil Disobedience\") dell'americano Henry David Thoreau, datato 1849: primo testo a parlare espressamente di \"disobbedienza civile\", e destinato successivamente ad ispirare, tra gli altri, Mahatma Gandhi. Negli Usa i diritti civili dei neri, pur concessi sulla carta, sono stati resi effettivi solo dalle campagne di disobbedienza civile di massa degli anni sessanta del novecento. L'emancipazione nazionale indiana non sarebbe stata possibile senza le azioni di disobbedienza civile di Gandhi, che parlava anche di resistenza civile. Lo stesso Gandhi affermava: \"noi cessiamo di collaborare coi nostri governanti quando le loro azioni ci sembrano ingiuste. Questa \u00e8 la resistenza passiva\".\nIn Italia si pu\u00f2 far riferimento a tutta l'opera di Aldo Capitini e di Danilo Dolci.\nIn Italia ebbe una buona notoriet\u00e0 il saggio del 1965 \"L'obbedienza non \u00e8 pi\u00f9 una virt\u00f9\" di Don Lorenzo Milani, che appoggiava l'obiezione di coscienza contro il servizio militare. In seguito all'obiezione di coscienza di religiosi e laici che comportava l'infrangere della regola del servizio militare obbligatorio per i maschi fu introdotta la legge del servizio civile alternativo a quello militare.\nUno dei massimi analisti (oltre che fautore) della disobbedienza civile contemporanea \u00e8 stato lo storico radicale americano Howard Zinn. Nella sua celebre raccolta di saggi \"Disobbedienza e democrazia\", egli ci ricorda come \"\u00c8 giusto disobbedire a leggi ingiuste, ed \u00e8 giusto disobbedire alle sentenze che puniscono la violazione di quelle leggi\" . Nello stesso testo l'autore ci mostra poi, con resoconti e testimonianze, come molti diritti civili negli Usa siano stati conquistati solo con la disobbedienza: le stesse giurie, chiamate dallo stato a giudicare i disobbedienti, pronunciavano verdetti di assoluzione (\"jury nullification\"), dopo essere state sensibilizzate dalla disobbedienza civile stessa, a dimostrare che l'obiezione di coscienza pu\u00f2 essere pi\u00f9 importante della ragion di stato.\nFra gli esponenti politici che si sono resi attivamente partecipi di campagne di disobbedienza civile, in Italia sono particolarmente noti gli attivisti del Partito Radicale, a partire dal leader Marco Pannella e da Emma Bonino, i quali hanno utilizzato questa forma di lotta per affermare il diritto all'aborto e la diffusione dell'antiproibizionismo, in particolare in materia di legalizzazione delle droghe leggere. La disobbedienza civile \u00e8 invocata dal movimento No TAV in Val di Susa.\nLa disobbedienza civile \u00e8 stata applicata anche dai movimenti studenteschi e popolari che hanno realizzato le rivoluzioni colorate in alcuni stati post comunisti, ispirati dal pensiero e dalle tattiche teorizzate da Gene Sharp.\nLe finalit\u00e0 politiche.\nL'obiettivo di chi attua questa strategia di lotta \u00e8 quello di evidenziare, mediante la propria disobbedienza, l'ingiustizia, a suo avviso palese, della norma di legge e le conseguenze che essa comporta. In seguito a un atto di disobbedienza civile, come per ogni violazione di legge, segue il relativo accertamento in sede penale; nell'ambito del processo, gli esponenti di questo tipo di lotta possono perci\u00f2 proseguire la propria azione politica, denunciando pubblicamente i motivi per cui ritengono errata la legge che contestano.\nIn ogni caso la disobbedienza civile non pu\u00f2 considerarsi una motivazione attenuante o esimente rispetto alla sanzione penale, che deve necessariamente seguire l'avvenuta violazione di legge, fino all'eventuale cambiamento della legge stessa; ci\u00f2 specialmente se si considera il rispetto della legge come istanza superiore a quella della coscienza dell'individuo. Se invece si parte dal presupposto che lo Stato \u00e8 una costruzione umana, che non \u00e8 infallibile, e che \u00e8 diritto dovere dei cittadini di vigilare affinch\u00e9 esso non abusi del suo potere, allora, in questa prospettiva la disobbedienza civile appare salvifica e meritoria. La finalit\u00e0 \u00e8 far cambiare le leggi considerate ingiuste."}
{"id": "936296", "revid": "187", "url": "https://it.wikipedia.org/wiki?curid=936296", "title": "Ma che ti passa per la testa", "text": ""}
{"id": "936297", "revid": "114278933", "url": "https://it.wikipedia.org/wiki?curid=936297", "title": "Lo zibaldino", "text": "Lo zibaldino \u00e8 un'opera di Giovanni Guareschi, pubblicata nel 1948. Si tratta di una raccolta retrospettiva di scritti. Il titolo \u00e8 la parafrasi, in chiave ironica, dell'opera \"Zibaldone\" di Giacomo Leopardi.\nSono raccolti, in modo miscellaneo, i \"pezzi\" del Guareschi di prima della guerra:\nGuareschi non affronta le grandi tematiche politiche, ma anticipa la sua abilit\u00e0 nel dipingere \"il suo mondo entro una cornice consolidata di atmosfere familiari\" (come nel Corrierino delle famiglie-Candido).\n\u00c8 stato osservato che negli anni dell'anteguerra, epoca della sua maturazione artistica Guareschi non tenta di colpire chi legge con le \"tinte forti\" dei sentimenti n\u00e9 ha ancora sviluppato il tentativo di introdurre dubbi sul lettore dei luoghi comuni diffusi nella sua epoca, ma rappresenta una prima prova dell'abilit\u00e0 di Guareschi nel descrivere il piccolo mondo dei sentimenti usuali.\nIl libro ha avuto un recente rilancio con presentazione di Alessandro Baricco con la definizione di: \"\"Un libro che \u00e8 entrato nel mondo del neorealismo come una formica in una caverna\".\""}
{"id": "936303", "revid": "1782831", "url": "https://it.wikipedia.org/wiki?curid=936303", "title": "Julie Rogers", "text": "Julie Rogers \u00e8 un personaggio della serie TV \"Charlie's Angels\", interpretato da Tanya Roberts. Ha partecipato alla quinta stagione.\nStoria.\nJulie, a differenza delle sue colleghe, non ha studiato in nessuna Accademia di Polizia.\nAll'inizio della quinta stagione, quando fa la sua prima comparsa nel telefilm, \u00e8 una delle persone sospettate nel caso a cui Kris, Kelly e Bosley stanno lavorando.\n\u00c8 nata a New York e non ha mai conosciuto suo padre. Sua madre, alcolizzata, muore qualche anno prima che Julie entri nell'Agenzia Townsend. \u00c8 il primo Angelo ad avere la fedina penale sporca, tanto da essere stata rinchiusa, in giovent\u00f9, in un centro correzionale riabilitativo per adolescenti. Dopo sei mesi, viene rilasciata ed affidata in custodia al Tenente Harry Stearns (che compare nei primi due episodi della quinta stagione). Nel frattempo, comincia a frequentare una scuola per modelle e diventa una ragazza-copertina. Viene quindi assunta dall'Agenzia Dale Woodman Modeling e qui scopre un mondo fatto di prostituzione e droga, al quale per\u00f2 lei non cede, grazie anche all'aiuto di Harry. Anzi: Julie aiuter\u00e0 Harry a indagare all'interno della Woodman, quando il corpo della sua coinquilina - anche lei modella e schiava della droga - verr\u00e0 ritrovato senza vita. Sar\u00e0 proprio in questa occasione, inoltre, che Julie entrer\u00e0 in contatto per la prima volta con Kelly e di conseguenza con l'Agenzia Townsend, che aiuter\u00e0 Julie a scoprire gli assassini del suo amico Harry. Da l\u00ec a poco, Julie otterr\u00e0 una licenza temporanea come detective che le permetter\u00e0 di diventare uno degli Angeli di Charlie.\nKelly, Kris, Bosley e Charlie si mostrano sempre molto protettivi nei confronti di Julie, la quale sembra essere molto vulnerabile e ingenua. Talvolta non sa come comportarsi e incasina le cose. Ma alla fine della stagione, Julie ha sicuramente sviluppato una buona dose di sicurezza che la mette alla pari con le colleghe.\nJulie ha l'audacia di Sabrina, il sex appeal di Jill, l'innocenza di Kris, lo stile di Tiffany e la grazia di Kelly. Tutti elementi che fanno di lei l'Angelo perfetto."}
{"id": "936317", "revid": "767487", "url": "https://it.wikipedia.org/wiki?curid=936317", "title": "A Hillbilly Tribute to AC/DC", "text": "A Hillbilly Tribute to AC/DC \u00e8 il primo album della band statunitense degli Hayseed Dixie, completamente dedicato alla musica della band australiana hard rock degli AC/DC."}
{"id": "936318", "revid": "121698494", "url": "https://it.wikipedia.org/wiki?curid=936318", "title": "Sabrina Duncan", "text": "Sabrina Duncan \u00e8 un personaggio della serie TV \"Charlie's Angels\" interpretato da Kate Jackson. Ha partecipato alla prima, alla seconda e alla terza stagione.\nStoria.\nDopo il college, Sabrina Blaylock partecipa ad alcune gare automobilistiche. Poi, per soddisfare il suo bisogno di azione e avventura, entra all'Accademia di Polizia di Los Angeles, dove diventa anche quarterback della squadra di football. Sposa un suo collega, Bill Duncan, dal quale divorzia quando decide di iniziare la carriera di detective all'Agenzia Townsend.\nSabrina \u00e8 il \"cervello\" dell'Agenzia Townsend. \u00c8 l'angelo pi\u00f9 maturo ed affidabile, l'angelo che trova pi\u00f9 indizi e quello che nove volte su dieci smaschera il colpevole e risolve il caso. \u00c8 dotata di un alto intelletto e di uno charme a volte sfacciato, nonch\u00e9 di uno spiccato \"sense of humour\". \u00c8 l'angelo che usa meno la sua sensualit\u00e0 (non viene mai vista in bikini). Questo non le impedisce di avere alcuni flirt (\"Angeli a Las Vegas\", \"Angelo innamorato\"). Sembra poi che Sabrina sia l'Angelo che beva pi\u00f9 di tutti (per esempio, nell'episodio \"Angeli sul ghiaccio\", quando Bosley versa da bere agli Angeli, Sabrina chiede una doppia razione; in molti altri episodi, poi, la vediamo dietro il mobile-bar con un bicchiere in mano). Spesso Sabrina si incarica di impartire gli ordini ai suoi colleghi, sebbene non sia mai stata designata per questo compito. Questa qualit\u00e0 da leader permette agli Angeli di risolvere sempre i casi, in un modo o nell'altro.\nLa sua partenza dall'Agenzia viene spiegata da Charlie, all'inizio della quarta stagione, con un nuovo matrimonio e la maternit\u00e0."}
{"id": "936377", "revid": "838137", "url": "https://it.wikipedia.org/wiki?curid=936377", "title": "A Hillbilly Tribute to Mountain Love", "text": "A Hillbilly Tribute to Mountain Love \u00e8 il secondo album degli Hayseed Dixie. A differenza del precedente si tratta di una raccolta di brani famosi provenienti da diversi generi musicali, contiene anche due brani originali: \"The Perfect Woman\" e \"I'm Keeping Your Poop\"."}
{"id": "936619", "revid": "169529", "url": "https://it.wikipedia.org/wiki?curid=936619", "title": "Gualtiero Tumiati", "text": "Biografia.\nNato a Ferrara, figlio di un noto avvocato e fratello dello scrittore Corrado Tumiati, del professore universitario e giurista Leopoldo Tumiati e del drammaturgo Domenico Tumiati nonch\u00e9 zio del giornalista e scrittore Gaetano Tumiati e del giovane Francesco Tumiati eroe dell'antifascismo ferrarese, si laure\u00f2 in giurisprudenza ed esercit\u00f2 brevemente la professione presso lo studio legale paterno. Il suo debutto avvenne attorno ai trent'anni, da attore generico; tuttavia, le sue doti interpretative lo fecero ben presto notare.\nDel 1910 \u00e8 il successo nel \"Cyrano de Bergerac\". Allo scoppio della prima guerra mondiale, Tumiati si dedic\u00f2 a spettacoli per intrattenere le truppe. Con il 1920 inizi\u00f2 il periodo dei grandi lavori teatrali: tra gli altri, \"La dodicesima notte\" di William Shakespeare e \"Liliom \"di Ferenc Moln\u00e1r. Nel 1924, grazie all'appoggio della moglie Beryl Hight, pittrice e scenografa, fond\u00f2 a Milano la \"Sala Azzurra\", uno dei primi teatri d'avanguardia. Nel 1936, Silvio D'Amico lo chiam\u00f2 a far parte del corpo docente dell'Accademia nazionale d'arte drammatica; tuttavia, Tumiati se ne distacc\u00f2 l'anno seguente.\nNel 1940 diresse l'Accademia dei filodrammatici di Milano: suoi allievi furono Giorgio Strehler e Paolo Grassi. Risale al 1951 l'unione con Annibale Ninchi. Il 1958 \u00e8 l'anno del ritiro dalle scene, salvo poi ritornarvi ancora una volta ben undici anni dopo, per interpretare l'indovino Tiresia, cieco come ormai era anche lui, nell\"'Edipo re\" di Sofocle diretto da Giorgio De Lullo al Teatro alla Scala.\nHa interpretato inoltre numerosi film di successo, tra i quali \"Malombra\" (1942), \"Eugenia Grandet\" (1947), \"La figlia del capitano\" (1947), \"Il Cristo proibito\" (1951), \"Il mercante di Venezia\" (1953), \"Ulisse\" (1954) e \"Guerra e pace\" (1956).\nTrascorse gli ultimi dieci anni di vita in cecit\u00e0, assistito dalla moglie Beryl Hight, pittrice e scenografa che mor\u00ec il 6 novembre del 1970, cinque mesi prima di lui."}
{"id": "937404", "revid": "1762097", "url": "https://it.wikipedia.org/wiki?curid=937404", "title": "Per non dimenticarti", "text": "Per non dimenticarti \u00e8 un film italiano del 2006 diretto da Mariantonia Avati.\n\u00c8 il primo lungometraggio diretto da Mariantonia Avati, figlia del regista Pupi Avati; un film drammatico e realistico dell'Italia del dopoguerra (1946-47).\n\"Per non dimenticarti\" ha vinto il Magna Graecia Film Festival 2006.\nFilm in concorso al David di Donatello 2007."}
{"id": "939074", "revid": "2016868", "url": "https://it.wikipedia.org/wiki?curid=939074", "title": "Wilmer Valderrama", "text": "Biografia.\nFidanzato di Lindsay Lohan nel 2004 e di Demi Lovato dal 2010 al 2016, Wilmer Valderrama deve la sua popolarit\u00e0 alla partecipazione alle serie televisive \"That '70s Show\" e \"Manny tuttofare\". A partire dal 2016 recita nella serie TV \"NCIS - Unit\u00e0 anticrimine\". Nel 2021 \u00e8 fra i doppiatori del sessantesimo classico Disney \"Encanto\".\nDoppiatori italiani.\nNelle versioni in italiano dei suoi film, Wilmer Valderrama \u00e8 stato doppiato da:\nDa doppiatore \u00e8 sostituito da:"}
{"id": "939075", "revid": "1782831", "url": "https://it.wikipedia.org/wiki?curid=939075", "title": "Rick Hunter (Robotech)", "text": "Rick Hunter, in originale \u00e8 un personaggio della serie animata giapponese \"Macross\", adattata negli anni ottanta in \"Robotech\" dalla statunitense Harmony Gold.\nDoppiato in originale dal doppiatore e voce radiofonica Tony Severo, \u00e8 il personaggio protagonista della prima serie di \"Robotech\". Nei primi episodi ci viene presentato come diciannovenne pilota acrobatico di un circo volante. Al termine della serie egli matura e diventa un rispettato ed esperto comandante di caccia militari.\nRick nasce nel 1990, originariamente \u00e8 influenzato dalle idee pacifiste del padre, almeno fino a che la durezza della guerra iniziata dalla razza aliena conosciuta come Zentradi, la quale attacca la Terra, non lo colpisce direttamente. Durante la serie Rick cercher\u00e0 di conciliare i suoi sentimenti personali, con la realt\u00e0 della guerra e la necessit\u00e0 di confrontarsi con un'incredibile razza aliena.\nPrima guerra di Robotech.\nIl primo episodio inizia con Rick Hunter che arriva come visitatore nell'isola di Macross nel 2009, per vedere il lancio della astronave Super Dimensional Fortress One. Grazie al suo \"fratellone\" Roy Fokker, Rick riesce ad entrare nella cabina di un caccia trasformabile, un Varitech e rischia di schiantarsi al suolo non sapendolo pilotare, durante la concitazione del primo attacco alieno. Si viene a trovare infine nella bolla di iperspazio quando la SDF-1 inizia il salto spaziotemporale, portando con s\u00e9 anche l'isola di Macross e tutti i suoi abitanti.\nDurante questi fatti Rick salva una giovane cantante, Lynn Minmay, della quale si invaghisce.\nComunque egli inizialmente non ha idea del costante pericolo che la nave, e la citt\u00e0 che in essa costruiranno i superstiti di Macross, incontrer\u00e0 nel viaggio di ritorno sulla Terra, ma il susseguirsi degli eventi, lo spingeranno ad arruolarsi nelle Forze di Difesa Robotech ed iniziare quella carriera che lo porter\u00e0 a diventare un asso dell'aviazione militare. In questo periodo Rick conosce Lisa Hayes, la disciplinata e riservata comandante in seconda della SDF-1. Nella prima battaglia sulla Terra, quando era ancora un civile ed era capitato per puro caso su un Varitech, Rick rispose malamente a Lisa via radio definendola \"zitella acida\" e da allora ci saranno molti battibecchi fra la comandante e la nuova recluta.\nDopo una missione di salvataggio di Lisa su Marte, nella Base Sara, Rick riceve una medaglia d'onore e la promozione a tenente, con una squadra sotto il suo comando (la squadra Vermiglio), e due subordinati Max Sterling e Ben Dixon. Nel corso della serie Rick matura ed acquista esperienza mentre la SDF-1 si avvicina lentamente alla Terra e riconosce che il suo giovane sottoposto Sterling \u00e8 un pilota ancora pi\u00f9 abile di lui stesso. In ogni caso, Rick \u00e8 considerato come uno dei pi\u00f9 pericolosi e forse il pi\u00f9 completo, tra i piloti Robotech di tutte e tre le serie.\nDurante una missione di ricognizione, la sua squadra e il comandante Hayes furono catturati. Di fronte alla pressante richiesta degli Zentradi di capire l'interazione tra uomo e donna, Rick riceve l'ordine da Lisa di baciarla. Poich\u00e9 questo fu il primo di molti \"ordini\" di baciarla, \u00e8 da questo punto che Lisa inizia a scoprire delle affinit\u00e0 e dell'affetto per l'uomo pi\u00f9 giovane di lei.\nDopo aver raggiunto la Terra, l'equipaggio della grande nave non \u00e8 ancora in salvo. In una battaglia in cui si sfidano Miriya e Max Sterling, Roy Fokker viene ucciso in combattimento. A quel punto Rick diventa il comandante del leggendario squadrone dei Teschi, ed inizia ad utilizzare il Varitech di Roy, il VF-1S. Rick diviene per la Terra un grande eroe, il comandante delle forze aeree della SDF-1 nelle disperate battaglie dell'ultimo anno della Prima guerra di Robotech. In questo periodo matura grandemente come uomo, fino a che, alla fine della serie, realizza il suo amore con Lisa Hayes, dopo aver superato l'infatuazione che provava per Minmei. Dopo la terribile guerra, Rick e Lisa sono due delle pi\u00f9 influenti figure militari sopravvissute della razza umana, e insieme al comandante Zentradi Breetai, loro antico nemico, costruiscono la SDF-3, con la quale intendo rendere all'umanit\u00e0 il suo destino tra le stelle.\nForza di spedizione Robotech.\nNella terza generazione di Robotech, sono passati circa 30 anni, e Rick Hunter viene nominato come \"Ammiraglio Hunter\", che pare essere al comando della Forza di spedizione Robotech, tornata per liberare la Terra dagli Invid. La SDF-3 con l'ammiraglio Hunter a bordo non arriver\u00e0 mai sulla Terra con il grosso della Flotta di spedizione alla fine della serie di Robotech.\nLa ricerca della SDF-3 e dell'ammiraglio Hunter, sono oggetto della nuova serie \"\".\nThe Shadow Chronicles.\nL'Ammiraglio Rick Hunter, ha a disposizione la potenza distruttiva dei missili ai neutroni S, e d\u00e0 l'ordine di bombardare il centro principale degli Invid se non si riuscir\u00e0 a sconfiggerli con mezzi convenzionali. L'uso di quest'arma comporterebbe molti caduti, anche fra i civili, ma almeno la Terra sopravviverebbe e sarebbe libera dagli Invid. Tuttavia durante i test di lancio dei missili nel settore Omicron, egli si convince (dopo aver danneggiato gravemente la sua nave, e creato un nuovo buco nero), che quei missili non debbano essere usati assolutamente sulla Terra. Il messaggio arriva disturbato, e Vince Grant, capitano della Icarus, viene inviato in soccorso della SDF-3 di cui si sono perse le tracce. Il capitano Grant inizia cos\u00ec la ricerca, ma la posizione e la situazione della SDF-3 sono sconosciute, come le condizioni dell'Ammiraglio Hunter.\nIn The Shadow Chronicles, i capelli scuri di Rick della prima serie sono ora bianchi."}
{"id": "939076", "revid": "767487", "url": "https://it.wikipedia.org/wiki?curid=939076", "title": "Fonduta al cioccolato", "text": "La fonduta al cioccolato \u00e8 una ricetta culinaria semplice da realizzare e la sua degustazione avviene generalmente attorno ad una casseruola apposita denominata caquelon.\nDegustazione.\nI commensali prendono un pezzo di frutta con una forchetta da fonduta e lo immergono nel cioccolato fuso. Una volta ottenuta una copertura omogenea la forchetta viene estratta e la risultante pu\u00f2 essere passata nel cocco o nelle arachidi preventivamente sminuzzate e polverizzate."}
{"id": "939078", "revid": "121186901", "url": "https://it.wikipedia.org/wiki?curid=939078", "title": "HPGL", "text": "HPGL, a volte citato come HP-GL, \u00e8 il principale linguaggio di controllo per stampanti usato dai plotter Hewlett-Packard. Il nome \u00e8 la sigla di Hewlett-Packard Graphics Language. Successivamente \u00e8 diventato uno standard per la maggior parte dei plotter. In altre parole \u00e8 un protocollo di stampa indicato per l'uso nelle periferiche come plotter e cutter.\nCaratteristiche.\nIl linguaggio, o meglio il protocollo, \u00e8 formato da una serie di due lettere seguite da altri parametri numerici opzionali che sono la parte variabile del comando.\nPer esempio un arco pu\u00f2 essere disegnato su di una superficie inviando la seguente stringa comando:\nAA100,100,50;\nQuesto significa Arco Assoluto ed i parametri successivi indicano che il centro di questo arco \u00e8 posto ad un valore di 100,100 della superficie della pagina ed ha un angolo di partenza di 50\u00b0 misurati in senso antiorario. Un quarto parametro, non usato nell'esempio, specifica l'estensione dell'arco che, come standard, \u00e8 di 5\u00b0.\nTipicamente un file HPGL inizia con una serie di comandi di configurazione del plotter o della stampante ricevente, seguito da una lunga serie di righe di comando di disegno grafico.\nNella tabella un esempio di file HPGL:\nIl sistema di coordinate era basato sulla pi\u00f9 piccola unit\u00e0 di scostamento (o passo) che i plotter HP potevano avere ed era di 25 \u00b5m (cio\u00e8 di 40 passi per millimetro). Le coordinate spaziali sono positive o negative con numeri binari a virgola mobile, nella specifica \u00b1230."}
{"id": "939080", "revid": "201394", "url": "https://it.wikipedia.org/wiki?curid=939080", "title": "Antonietta Rapha\u00ebl", "text": "\u00c8 un'artista caratterizzata da una concezione vigorosamente antiaccademica che presiede anche alla sua attivit\u00e0 nel campo della scultura, arte che, specie nel secondo dopoguerra, ha costituito l'oggetto del suo impegno maggiore, con la quale in particolare ha sottolineato la tenera e vibrante carnalit\u00e0 presente nella pietra, come nelle opere quali \"Miriam dormiente\" e \"Nemesi\", fra le tante.\nBiografia.\nFiglia di un rabbino, si trasferisce con la madre a Londra dopo la morte del padre, dove frequenta il British Museum; sembra conosca Jacob Epstein e Ossip Zadkine, grande scultore francese di origine russa di tendenza espressionista. Antonietta in quel periodo per\u00f2 si occupa soprattutto dello studio della musica, infatti si diploma in pianoforte alla Royal Academy e tiene corsi di solfeggio nell'East End. Alla morte dalla madre nel 1919 si trasferisce a Parigi e nel 1924 a Roma. Nel 1925 frequenta l'Accademia di Belle Arti, conosce Mario Mafai e si lega a lui in un lungo sodalizio. Dalla loro unione nascono tre figlie: Miriam nel 1926, scrittrice, giornalista, compagna fino alla morte di Gian Carlo Pajetta, Simona nel 1928, senatrice, scrittrice, attiva nel movimento delle donne, e Giulia nel 1930, scenografa e costumista.\nNel 1929 esordisce alla I Sindacale del Lazio, con segnalazione di Roberto Longhi. Nel 1930 va a Parigi col marito dove incomincia la sua ricerca artistica per la scultura. Nel 1932 a Londra incontra Jacob Epstein. Si stabilisce definitivamente a Roma dove inizia Inizia la \"Fuga da Sodoma\", \u00e8 ospitata per il suo lavoro dallo scultore Ettore Colla, per un anno, e tra il 1936 e il 1938 \u00e8 presente alle Sindacali, lavorando in solitudine e la sua plastica fa notare la mancanza di influssi della scultura italiana del periodo sulla sua opera. In questa fase ci sono netti riferimenti ad \u00c9mile-Antoine Bourdelle. A causa delle leggi razziali fasciste e delle relative conseguenze si rifugia a Genova, col marito e le figlie; il nucleo familiare \u00e8 protetto ed aiutato da Emilio Jesi e Alberto Della Ragione.\nNegli anni della seconda guerra mondiale (dal 1943 al 1945) la Rapha\u00ebl, soggiorna a Roma con la figlia Giulia, per tornare nuovamente ad operare a Genova con un gruppo di scultori della \"vecchia generazione\", artisti peraltro non accomunati dallo stesso \"metodo linguistico\". Fra questi si ricordano, oltre alla Rapha\u00ebl (che si trova a Genova ospite di Della Ragione), Servettaz, Raimondi, Camillo Maine, assieme ai \"giovani\" Eduardo Alfieri, Lorenzo Garaventa, Sandro Cherchi, Agenore Fabbri, Roberto Bertagnin (genero di Arturo Martini) e Luigi Navone. Essi saranno punto di riferimento per molti scultori del panorama genovese del secondo dopoguerra. Alfieri e Garaventa tenteranno un avvicinamento alle avanguardie; Rapha\u00ebl si dedicher\u00e0 allo sviluppo del suo rapporto con l'arcaismo nel suo temporaneo soggiorno genovese; Fabbri e Navone rivisiteranno, in modo autonomo alcune espressioni del realismo, mentre Bertagnin proceder\u00e0 nello studio personale del linguaggio martiniano.\nNel 1948 partecipa alla Biennale di Venezia, finalmente, dopo aver passato un pesante periodo non esente da ristrettezze economiche. Dal 1952 la critica incomincia ad apprezzare appieno la sua opera e viene posta in opera un'importante antologica alla Galleria dello Zodiaco di Roma. Nel 1956 vince un \"premio acquisto\" alla quarta edizione del Premio Spoleto. Sempre nel 1956 compie un viaggio in Cina, dove con Aligi Sassu, Giulio Turcato, Agenore Fabbri, Tettamanti, Zancanaro, espone a Pechino e successivamente in molte collettive in Europa, Asia e America. All'VIII Quadriennale di Roma del 1959-1960, dedicata alla Scuola romana vengono presentati al grande pubblico molti suoi lavori ponendola definitivamente fra i maggiori esponenti della Scuola: negli anni successivi la Rapha\u00ebl si dedica quasi esclusivamente alla scultura, tralasciando sempre pi\u00f9 il lavoro pittorico. Diversi critici e storici dell'arte hanno dedicato studi alla pittura della Rapha\u00ebl e tutti sono concordi nel considerare l'artista come vera anticipatrice, antesignana e \"madre\" di movimenti artistici pi\u00f9 recenti, come la Transavanguardia ."}
{"id": "939081", "revid": "1331959", "url": "https://it.wikipedia.org/wiki?curid=939081", "title": "Sirrush", "text": ""}
{"id": "939082", "revid": "339392", "url": "https://it.wikipedia.org/wiki?curid=939082", "title": "Mokele-Mbembe", "text": ""}
{"id": "939085", "revid": "125079483", "url": "https://it.wikipedia.org/wiki?curid=939085", "title": "Palazzo Donn'Anna", "text": "Il palazzo Donn'Anna, ubicato all'inizio di via Posillipo, \u00e8 un palazzo monumentale del XVII secolo, nonch\u00e9 uno dei pi\u00f9 celebri palazzi di Napoli.\nStoria.\nLe origini del palazzo risalgono alla fine degli anni trenta del 1600, quando venne innalzato per la volont\u00e0 di donna Anna Carafa, consorte del vicer\u00e9 Ramiro N\u00fa\u00f1ez de Guzm\u00e1n, duca di Medina de las Torres. Il progetto per la realizzazione fu commissionato al pi\u00f9 importante architetto della citt\u00e0 di quel periodo, Cosimo Fanzago, che nel 1642 appront\u00f2 un disegno secondo i canoni del barocco napoletano che prevedesse tra le altre cose anche la realizzazione di un doppio punto d'ingresso, uno sul mare ed uno da una via carrozzabile che si estendeva lungo la costa di Posillipo (che conduce al cortile interno dell'edificio). Per la costruzione del palazzo, fu necessario demolire una preesistente abitazione cinquecentesca (villa Bonifacio). Il Fanzago, per\u00f2, non riusc\u00ec a completare l'opera per via della prematura morte di donn'Anna, avvenuta in un contesto di insurrezione popolare a causa della temporanea caduta del viceregno spagnolo, con la conseguente fuga del marito della stessa verso Madrid (1648).\nL'edificio rimasto incompiuto assunse lo spettacolare fascino di una rovina antica confusa fra i resti delle ville romane che caratterizzano il litorale di Posillipo e fra gli anfratti delle grotte. Nell'interno, di notevole interesse \u00e8 il teatro, aperto verso il mare e dal quale si gode un bel panorama della citt\u00e0 partenopea, sede della Fondazione culturale Ezio De Felice.\nIl palazzo sub\u00ec alcuni danni durante la rivolta di Masaniello del 1647 e durante il terremoto del 1688. Nel corso del XIX secolo sono stati numerosi i passaggi di propriet\u00e0 che hanno visto i legittimi proprietari provare di volta in volta a modificare la destinazione d'uso della struttura, facendola diventare prima una fabbrica di cristalli (1824) e poi un albergo (con l'acquisto dei Geisser nel 1870 circa). Negli anni successivi si sono succeduti ancora altri proprietari, come la Banca d'Italia nel 1894 ed i Genevois due anni pi\u00f9 tardi.\nL'edificio non \u00e8 oggi visitabile e non costituisce alcun polo museale, in quanto interamente utilizzato come abitazione privata (diviso in vari condomini). Il punto d'accesso a terzi pi\u00f9 vicino al palazzo \u00e8 rappresentato dall'adiacente spiaggia privata.\nIl palazzo nelle leggende.\nIl palazzo \u00e8 il punto di ancoraggio di una delle pi\u00f9 celebri leggende napoletane scritte da Matilde Serao. Nel libro \"Leggende napoletane\" la scrittrice cos\u00ec lo dipingeva: \nNelle credenze popolari Donn'Anna viene confusa con la famosa e discussa regina Giovanna d'Angi\u00f2 che qui avrebbe incontrato i suoi giovani amanti, scelti fra prestanti pescatori e con i quali trascorreva appassionate notti di amore, per poi ammazzarli all'alba facendoli precipitare dal palazzo; la leggenda vuole che le anime di questi sventurati giovanotti tuttora si aggirino nei sotterranei dell'antica dimora, affacciandosi al mare ed emettendo lamenti. Altri invece raccontano che la regina facesse uscire il suo amante con una barca a remi dall'entrata che d\u00e0 sul mare, quella che oggi \u00e8 possibile vedere dalla spiaggia, tuttora usata dagli inquilini per accedere alle imbarcazioni.\nUn'altra leggenda metropolitana, riportata dalla stessa Matilde Serao, narra di un fantasma della giovane e bellissima Mercede de las Torres che in una scena teatrale baci\u00f2 il nobile Gaetano di Casapesenna, amante della viceregina Anna Carafa. La giovane, nipote della nobildonna Carafa, scomparve misteriosamente. Cos\u00ec conclude la Serao in merito alla leggenda di \"Palazzo Donn'Anna\": \nIl palazzo nella letteratura.\nPer Raffaele La Capria, che ne fece uno dei luoghi del suo \"Ferito a morte\", si tratta di una \u00abmaestosa mole cadente e quasi una rovina, ma bellissima, al cospetto del mare\u00bb.\nIl palazzo \u00e8 stato anche definito \"in realt\u00e0 \u00abuna sineddoche particolarmente efficace\u00bb per la citt\u00e0 di Napoli, simbolo indiscusso della\nvittoria inevitabile della Natura sulla Storia\"."}
{"id": "939087", "revid": "95178", "url": "https://it.wikipedia.org/wiki?curid=939087", "title": "Palazzo Don'Anna", "text": ""}
{"id": "939088", "revid": "1475609", "url": "https://it.wikipedia.org/wiki?curid=939088", "title": "Luigi Rasi", "text": "Biografia.\nAttore prestigioso, fu anche autore di commedie e di monologhi popolari, maestro di recitazione e storico del teatro. In qualit\u00e0 di traduttore ed erudito teatrale, venne chiamato a dirigere la Regia Scuola di Recitazione di Firenze nel 1882 ove rimase fino alla morte.\nNel 1881 si un\u00ec con Teresa Sormanni, scrittrice di lavori teatrali che collabor\u00f2 attivamente con lui.\nLa sua opera port\u00f2 ad un'evoluzione dei criteri di insegnamento, nella ricerca di una recitazione pi\u00f9 spontanea e meno artificiosa. Furono allievi della scuola da lui diretta, tra gli altri, Amerigo Guasti, Annibale Ninchi, Corrado Racca, Franco Schirato, Mario Ferrari, Aldo Palazzeschi, Vittoria Lepanto ed il baritono Cesare Formichi.\nDiede alle stampe numerosi volumi di carattere critico-informativo sullo spettacolo. Nel corso della sua vita, raccolse una ricchissima biblioteca sullo spettacolo e collezion\u00f2 documenti e cimeli legati alla storia del teatro. \nDopo la sua morte, la sua collezione fu acquistata dalla Societ\u00e0 Italiana degli Autori ed Editori, e and\u00f2 a formare il nucleo originario della Biblioteca e Museo teatrale del Burcardo, a Roma, aperto al pubblico dal 1932."}
{"id": "939089", "revid": "6923", "url": "https://it.wikipedia.org/wiki?curid=939089", "title": "Iolanda d'Aragona", "text": "Origini.\nEra figlia del re Re di Aragona, di Valencia, di Sardegna e di Maiorca, re titolare di Corsica, Conte di Barcellona e delle contee catalane, Giovanni I e della sua seconda moglie, Iolanda di Bar.\nBiografia.\nIl 2 dicembre 1400, ad Arles, Iolanda spos\u00f2 Luigi II d'Angi\u00f2, figlio del duca d'Angi\u00f2, Luigi I, conte di Provenza e nominalmente Re di Napoli dal 1382, e di Maria di Blois-Ch\u00e2tillon o di Bretagna, figlia di Carlo di Blois-Ch\u00e2tillon, duca di Bretagna e di Giovanna di Penthi\u00e8vre, contessa di Bretagna.\nLuigi e Iolanda furono chiamati \u00abRe e Regina dei Quattro Regni\u00bb: Sicilia, Gerusalemme, Cipro, e Aragona. Un'altra interpretazione ha inteso invece il titolo di Napoli separato da quello di Sicilia, escludendo Cipro. In realt\u00e0 Iolanda ed i suoi familiari possederono solo per breve periodo l'autorit\u00e0 su queste terre e mai simultaneamente. Le uniche terre che furono sempre sotto la sua giurisdizione furono i suoi feudi in Francia: la Provenza e l'Angi\u00f2. Suo figlio Renato I di Napoli ottenne il titolo di duca di Lorena solo grazie alla sua unione matrimoniale.\nPretendente al trono d'Aragona.\nNel 1396, alla morte del padre, Giovanni I, per volere delle \"Cortes\", la corona d'Aragona and\u00f2 allo zio, l'Infante don Martino, fratello del padre, anzich\u00e9 a una delle due figlie femmine ancora in vita, dato che i figli maschi erano morti tutti, Iolanda e la sorellastra Giovanna, la maggiore. le due sorellastre si dichiararono pretendenti al trono, e, nel 1407, dopo la morte, senza eredi, di Giovanna, Iolanda reiter\u00f2 la sua pretesa al trono che era stato di suo padre.\nIolanda, dopo la morte dello zio Martino I, nel 1410, in forza dei propri diritti dinastici, intervenne nella contesa ereditaria per il trono d'Aragona, in difesa dei diritti del figlio, Luigi. All'epoca, i criteri che regolavano la successione reale in Aragona e Barcellona favorivano sempre i parenti maschi prima di qualsiasi altra erede di sesso femminile: era stata questa, infatti, la ragione per cui Martino, zio di Iolanda, aveva ereditato il trono alla morte del fratello Giovanni. In mancanza di eredi legittimi diretti, alla morte di Martino, si ebbe un periodo di trono vacante, detto di interregno che dur\u00f2 due anni, e che port\u00f2 la Corona d'Aragona, sull'orlo della guerra civile, in quanto si erano presentati cinque pretendenti, tra cui, il figlio di Iolanda, Luigi III d'Angi\u00f2, \"Monsieur de Guise\" (signore di Guisa) e duca titolare di Calabria.\nA seguito del Compromesso di Caspe del 1412 fu eletto re d'Aragona Ferdinando di Antequera, secondo figlio di Eleonora d'Aragona e Giovanni I di Castiglia. Quindi Luigi, sebbene la sua famiglia conservasse comunque dei possedimenti facenti parte della Corona d'Aragona in Rossiglione e nella regione di Montpellier, perse la possibilit\u00e0 di divenire re in uno dei suoi quattro regni, di cui i genitori portavano il titolo. Comunque Iolanda ed i suoi figli continuarono a considerarsi gli eredi legittimi e iniziarono ad usare per s\u00e9 il titolo di \"Re d'Aragona\" in aggiunta agli altri titoli reali posseduti dagli Angioini. Solo dopo la morte di Iolanda il figlio, Renato d'Angi\u00f2, divenne re d'Aragona, per un breve periodo, durante la guerra contro Giovanni II.\nIl trono di Napoli.\nNel 1410, in assenza del marito, impegnato a combattere in Italia, Iolanda fu nominata luogotenente generale di Provenza, dove soppresse una ribellione. Rimasta vedova, nel 1417, Iolanda sostenne il figlio Luigi III nelle sue rivendicazioni sul regno di Napoli e, tra il 1419 ed il 1424, nella sua lotta per la successione alla regina del regno di Napoli, Giovanna II di Napoli. Dopo alterne vicende, nel 1424, Luigi divenne l'erede legittimo di Giovanna e venne nominato, duca di Calabria. Alla morte di Luigi, nel 1434, Giovanna nomin\u00f2 erede l'altro figlio di Iolanda, Renato, che, l'anno dopo, divenne re di Napoli, e mantenne il trono con una certa stabilit\u00e0, sino al 1440. Tra il 1440 ed il 1442, per\u00f2 sotto la spinta di Alfonso, Renato fu sconfitto e nel 1442 dovette lasciare Napoli, che cadde in mano aragonese, il 2 giugno 1442.\nRelazioni degli Angioini con la casa reale francese.\nCon il sopravvenire della seconda fase della Guerra dei cent'anni, Iolanda, dopo essere rimasta vedova, nel 1417, scelse di sostenere i nazionalisti francesi (gli Armagnacchi), contro l'Inghilterra e la Borgogna in aiuto della pretesa al trono di Francia del Delfino, Carlo, il quale, alla corte angioina, trov\u00f2 aiuti morali e materiali e proprio grazie alle risorse fornite da Iolanda pot\u00e9 essere incoronato con il titolo di Carlo VII di Francia.La stessa madre di Carlo, Isabella di Baviera, si era da sempre disinteressata del figlio e quando, tredicenne, questi divenne l'erede al trono, la madre complott\u00f2 contro di lui, per non farlo salire sul trono, anzi, quando, il 10 settembre 1419, venne ucciso Giovanni Senza Paura, Carlo fu disconosciuto dai genitori ed escluso dalla successione al trono.\nLa leggenda vuole che Carlo venisse letteralmente adottato da Iolanda, che lo sostenne e lo protesse dai numerosi complotti e tentativi di assassinio che accerchiarono il giovane delfino di Francia, che comunque da quel momento visse sempre a contatto con Iolanda. Ella lo port\u00f2 via dalle dimore di famiglia, lontano dalle macchinazioni dei suoi stessi parenti e lo tenne nei suoi castelli della Loira, dove poi il Delfino ricevette Giovanna d'Arco. Comunque Iolanda non trascur\u00f2 gli interessi della casata in Provenza e, il 19 settembre 1419, ad Avignone, comper\u00f2 le baronie di Lunel, Berre, Martigues e Istres da Luigi II di Poitiers, Conte di Valentinois.\nNel 1422, Iolanda riusc\u00ec a fare sposare la propria figlia, Maria d'Angi\u00f2, con il delfino, Carlo, definito il \"re di Bourges\".Carlo fu sempre molto rispettoso della suocera che, tra il 1424 ed il 1428, ne organizz\u00f2 la corte e raccolse i nobili attorno al delfino. Anche nei contatti con Giovanna d'Arco, Iolanda ebbe una parte importante nella decisione di affidare a Giovanna la guida dell'esercito assieme ai suoi marescialli. Cos\u00ec come probabilmente, dopo l'incoronazione a Reims, Iolanda forse fu tra coloro che consigliarono al re Carlo VII di limitare le attivit\u00e0 di Giovanna.\nNel 1433, assieme all'ultimogenito Carlo IV d'Angi\u00f2, Iolanda, fu tra i sostenitori del connestabile Richemont affinch\u00e9 prendesse la guida del governo, dopo aveva fatto arrestare il Gran Ciambellano, Georges de La Tr\u00e9moille, facendo pressione sul genero, Carlo VII.\nLa dote di Iolanda, mai pagata dall'Aragona, divenne un argomento di litigio, dopo la morte di Iolanda, tra il regno di Francia e la Corona d'Aragona: un'ambasceria francese si rec\u00f2 a Barcellona, nel 1447, per richiederne il pagamento a nome della regina, Maria d'Angi\u00f2 e, al loro ritorno, dato che non avevano ottenuto che vaghe promesse, si fermarono a Perpignano e si presero il Rossiglione come pegno. Iolanda, a quel tempo era gi\u00e0 morta da circa quattro anni, il 14 novembre 1443. Iolanda fu inumata nella cattedrale di San Maurizio ad Angers.\nFigli.\nIolanda a Luigi diede sei figli:"}
{"id": "939091", "revid": "287204", "url": "https://it.wikipedia.org/wiki?curid=939091", "title": "Han Qichang", "text": "Grazie al suo insegnamento oggi lo stile, che solitamente aveva un largo seguito nelle campagne, \u00e8 molto diffuso a Pechino.\nNote biografiche.\nHan Qichang \u97e9\u5176\u660c \u00e8 nato nel villaggio Yuantou nella contea di Shenxian nella provincia di Hebei in Cina.\nFin da bambino inizia a praticare arti marziali cinesi ed in particolare Chuojiao. Diventa poi allievo del celebre Li Cunyi nello stile Xingyiquan.\nAll'et\u00e0 di 22 anni, dopo alcuni anni di pratica, viene accolto come discepolo dal maestro di Meihuaquan Zhao Yinglian.\nDopo un periodo a Tianjin in cui Han fu messo in contatto con Zhang Zhaodong da Li Cunyi, egli fu raccomandato per un posto da istruttore in una scuola di Wushu a Baoding.\nNel 1929 partecip\u00f2 e vinse una competizione nazionale di Wushu che si era tenuta ad Hangzhou.\nDal 1932, Han Qichang si trasfer\u00ec a Pechino. Qui ebbe numerosissimi allievi tra cui Wang Zhizhong, Yan Zijie, Li Mingqing ed il figlio Han Jianzhong.\nHan Qichang \u00e8 morto nel 1988."}
{"id": "939094", "revid": "1543377", "url": "https://it.wikipedia.org/wiki?curid=939094", "title": "Clayton Anderson", "text": "Anderson \u00e8 nato in Nebraska, \u00e8 sposato con Susan Jane Harreld ed ha due figli. Nel 1981 ha conseguito un bachelor of science con lode in fisica dall'Hastings College segu\u00ecto nel 1983 da un master in ingegneria aerospaziale presso l'Iowa State University di Ames. Dopo il master ha iniziato a lavorare per la NASA presso il Johnson Space Center.\nNel giugno del 1998 \u00e8 stato scelto come astronauta con la qualifica di specialista di missione. \u00c8 stato ingegnere di volo di riserva degli equipaggi Expedition 12, 13 e 14 ed \u00e8 inserito nell'equipaggio Expedition 15 diretto verso la Stazione Spaziale Internazionale. \u00c8 partito con la missione STS-117 dello Shuttle nel giugno 2007 ed \u00e8 rientrato a novembre con la STS-120 (alla quale ha partecipato anche Paolo Nespoli).\n\u00c8 tornato nello spazio con la missione STS-131 in cui ha compiuto 3 attivit\u00e0 extraveicolari allo scopo di sostituire un contenitore di ammoniaca sulla stazione spaziale, insieme all'astronauta Richard Mastracchio."}
{"id": "939095", "revid": "4106", "url": "https://it.wikipedia.org/wiki?curid=939095", "title": "Friedrich Ratzel", "text": "Biografia.\nFondatore della geografia antropica o antropogeografia, fu il primo a coniare l'espressione \"spazio vitale\" (\"Lebensraum\"), che ha poi avuto tanto seguito e diffusione nell'ambito demografico.\nPort\u00f2 anche nel campo specificamente etnologico contributi fondamentali per il costituirsi della scuola storico-culturale.\nNei primi anni lavor\u00f2 soprattutto nel Mediterraneo per poi spostarsi, dal 1874 al 1876, in Nordamerica, Cuba e Messico, dove studi\u00f2 la distribuzione dei gruppi etnici tedeschi che nel corso dei decenni precedenti vi erano migrati.\nDi ritorno in patria intraprese la carriera accademica fra Monaco e Lipsia e scrisse notevoli opere fondamentali per la sua materia, all'epoca ancora poco studiata come scienza.\nEgli not\u00f2 che in due regioni separate dall'oceano e quindi molto lontane tra loro, vi erano le stesse peculiarit\u00e0 architettoniche, ovvero la presenza dello stesso tipo di arco in Africa Occidentale ed in Melanesia. Egli attribu\u00ec questo fenomeno al principio della \"diffusione\" ossia un antico scambio culturale. Questo principio fu da fondamento per lo svolgimento successivo della scuola storico-culturale in etnologia, che egli enunci\u00f2 nella sua opera \"Die geographische Vebreitung des Bogens und der Pfeile in Afrika\", del 1887. Degni di nota sono anche gli articoli giornalistici e d'informazione sui suoi viaggi in America. Fondamentale \u00e8 l'opera \"V\u00f6lkerkunde\", sull'espansionismo della razza umana sul pianeta che fu tradotta in varie lingue e largamente apprezzata. Altro scritto importante \u00e8 il \"Politische Geographie\" che diede inizio alla geografia politica come disciplina scientifica."}
{"id": "939124", "revid": "1543377", "url": "https://it.wikipedia.org/wiki?curid=939124", "title": "Joseph Nicolas Cugnot", "text": "Notizie biografiche.\nCugnot ricevette un'istruzione ed un addestramento di tipo militare, per cui apprese molto a\nriguardo delle attrezzature utilizzate in guerra all'epoca. Fu cos\u00ec che nel 1765 cominci\u00f2 a lavorare ad un carro a propulsione autonoma in grado di trasportare cannoni.\nL'esperimento si concretizz\u00f2 quattro anni dopo con la costruzione di quello che oggi \u00e8 famoso come Carro di Cugnot. Dopo aver migliorato il primo prototipo, Cugnot continu\u00f2 a lavorare per ottenere risultati sempre migliori, ma nel 1789 lo scoppio della Rivoluzione francese costrinse Cugnot ad abbandonare ogni progetto e a rifugiarsi in Belgio, dove visse in povert\u00e0.\nPi\u00f9 tardi, per\u00f2, Napoleone Bonaparte lo richiam\u00f2 in patria e Cugnot torn\u00f2, stabilendosi a Parigi, dove visse fino alla morte, avvenuta il 2 ottobre 1804.\nIl Carro di Cugnot.\nSi tratta di un veicolo a vapore, universalmente riconosciuto come la prima automobile della storia. Tale marchingegno consiste in un carro a tre ruote dal telaio in legno, con ruota anteriore motrice e sterzante. Il motore di questo mezzo \u00e8 a vapore, funzionante con una grossa caldaia sistemata anteriormente, che forniva sufficiente potenza per muovere due cilindri verticali di 325\u00a0mm di alesaggio e 387\u00a0mm di corsa, per una cilindrata totale di circa 62.000 cm\u00b3.\nCugnot aveva studiato il modo per far muovere il veicolo, ma tralasci\u00f2 il sistema frenante, cos\u00ec durante uno dei primi esperimenti il carro a vapore fin\u00ec addosso ad un muro del quartiere dove Cugnot conduceva i suoi esperimenti: l'impianto frenante non fu in grado di frenare una massa di 4/5 tonnellate. \nIn ogni caso, Cugnot perfezion\u00f2 l'impianto frenante in un secondo modello risalente al 1771. Le prestazioni non erano di certo paragonabili a quelle di una delle prime automobili, in ogni caso questo grosso mezzo di trasporto (era lungo 7.25 m e largo 2.19 m) poteva trasportare 4 persone a 4\u00a0km/h di velocit\u00e0."}
{"id": "939127", "revid": "119094571", "url": "https://it.wikipedia.org/wiki?curid=939127", "title": "Cromorno", "text": "Il cromorno (cornamuto torto, storta) \u00e8 uno strumento a fiato ad ancia doppia incapsulata. In un organo costruito a Dresda nel 1489 compare un registro di \"Krummhorn\", il che fa supporre che lo strumento fosse gi\u00e0 di uso corrente nella seconda met\u00e0 del XV secolo.\nEtimologia.\nCromorno deriva dal tedesco Krummhorn, composto da \"krumm\" che significa \"curvo\" e \"Horn\" che significa \"corno\", perci\u00f2 significa \"corno ricurvo\". Nel XVI secolo in Italia questo strumento si chiamava \"cornamuto torto\" o \"storta\", mentre il nome \"cromorno\" \u00e8 una traslitterazione moderna dal francese e designa piuttosto il registro d'organo.\nCaratteristiche.\nIl cromorno \u00e8 costruito in legno d'acero o di bosso, la canna ha una foratura cilindrica (ripiegata a caldo a forma di \"manico d'ombrello\") con sei o sette fori di diteggiatura, e il suono \u00e8 prodotto da un'ancia doppia incapsulata. A volte ha pure una campana. Questo strumento ha un'estensione limitata a poco pi\u00f9 di un'ottava, ed \u00e8 prevalentemente usato in insiemi omogenei (che includono le quattro taglie di soprano, contralto, tenore e basso).\nStoria.\nNel Rinascimento e nella prima met\u00e0 del XVII secolo il cromorno era lo strumento pi\u00f9 diffuso fra quelli ad ancia incapsulata, e godeva di grande popolarit\u00e0 soprattutto in Francia, Germania e nei Paesi Bassi, mentre in Italia ebbe minor successo. Veniva utilizzato sia nella musica sacra che in quella profana. \nIl compositore ed editore musicale Tielman Susato, uno dei principali stampatori di musica del XVI secolo, aveva la sua sede in un edificio di Anversa detto \"den Cromhorn\".\nRegistro d'organo.\nLa diffusione dello strumento \u00e8 attestata indirettamente anche dal fatto che fu realizzato uno specifico registro d'organo per imitarne il suono."}
{"id": "939132", "revid": "122601921", "url": "https://it.wikipedia.org/wiki?curid=939132", "title": "I Brought You My Bullets, You Brought Me Your Love", "text": "I Brought You My Bullets, You Brought Me Your Love \u00e8 il primo album del gruppo musicale statunitense My Chemical Romance, pubblicato nel 2002."}
{"id": "939136", "revid": "1862310", "url": "https://it.wikipedia.org/wiki?curid=939136", "title": "Fiordo di Tasermiut", "text": "Il fiordo di Tasermiut (o Tasermiut Fjord) \u00e8 un fiordo della Groenlandia; \u00e8 lungo pressappoco 75 km ed \u00e8 situato all'estremo sud dell'isola, vicino a capo Farvel (l'estrema punta meridionale groenlandese). Sbocca nel Mare del Labrador, di fronte all'isoletta che ospita Nanortalik; appartiene al comune di Kujalleq. In questa zona si trovano molti monti con pareti ripide (come il Nalumasortoq) che richiamano appassionati di alpinismo da tutto il mondo; al fondo del fiordo si trova il ghiacciaio di Tasermiut. Il clima \u00e8 caratterizzato dalla presenza del F\u00f6hn che riscalda la zona ma porta anche precipitazioni."}
{"id": "939138", "revid": "124912839", "url": "https://it.wikipedia.org/wiki?curid=939138", "title": "Congresso nazionale del Partito Comunista Cinese", "text": "Il Congresso nazionale del Partito Comunista Cinese () \u00e8 l'assemblea di tutti i membri del Partito Comunista Cinese e ufficialmente costituisce il pi\u00f9 importante organo del partito. Al congresso prendono parte i membri di varie delegazioni provenienti da tutte le aree della Cina. I delegati che ne fanno parte rappresentano la totalit\u00e0 degli iscritti al partito di fronte al Comitato centrale e al segretario generale. L'assemblea si tiene ogni cinque anni e le sedute si svolgono nella Grande Sala del Popolo di Pechino.\nIl congresso costituisce un momento di massima importanza nella vita del Partito Comunista Cinese, poich\u00e9 in tali occasioni avvengono ufficializzati gli avvicendamenti ai vertici del Partito. Nel novembre del 2012, \u00e8 stato tenuto XVIII congresso del novembre 2012, nel corso del quale \u00e8 stato nominato il nuovo segretario generale Xi Jinping al posto del segretario uscente Hu Jintao.\nL'ultimo Congresso si \u00e8 tenuto dal 18 al 24 ottobre 2017 per una settimana a Pechino, presso la Grande Sala del Popolo, durante il quale \u00e8 stata approvata all'unanimit\u00e0 l'aggiunta del pensiero di Xi Jinping nello Statuto del Partito, affiancandolo al pensiero marxista-leninista, maoista e di Deng Xiaoping.\nCome si svolge un Congresso.\nIn seguito alle cerimonie di apertura, il congresso solitamente si apre con un discorso del segretario generale in carica che presenta all'assemblea un rapporto del Comitato centrale sullo stato del partito e della nazione. In seguito, i delegati si pronunciano sul rapporto stesso e pongono all'attenzione del Congresso proposte e idee per innovare il Partito.\nIl Congresso si svolge normalmente - salvo casi eccezionali - ogni cinque anni. La durata della seduta \u00e8 di cinque o dieci giorni, di solito. Le decisioni prese sono:\nFra il 1956 e il 1979, il Congresso vide la lotta fra le due linee: prima (1956-1969) fra quella di Mao Tse-tung e quella di Liu Shaoqi, giudicata revisionista di destra (cui era legato Deng Xiaoping, futuro capo della Cina), poi (1969-1973) fra la linea di Mao e quella di Lin Biao, giudicata revisionista di sinistra e \"ultrasinistra\", responsabile degli eccessi della Rivoluzione culturale.\nI Congressi pi\u00f9 importanti furono il VII, che vide la salita alla presidenza di Mao (riconfermata fino al 1976), l'XI, che sanc\u00ec la salita al potere di Deng Xiaoping e l'avvio delle riforme di mercato, criticata dai marxisti-leninisti, e il XVI, durante il quale si decise di introdurre le \"tre rappresentanze\", teoria elaborata dal Segretario Jiang Zemin, nello statuto del Partito.\nCollegamenti esterni.\nSito del press center del XIX Congresso"}
{"id": "939140", "revid": "1226", "url": "https://it.wikipedia.org/wiki?curid=939140", "title": "Oratorio (edificio)", "text": ""}
{"id": "939147", "revid": "94647", "url": "https://it.wikipedia.org/wiki?curid=939147", "title": "Crassulacean acid metabolism", "text": ""}
{"id": "939149", "revid": "1347902", "url": "https://it.wikipedia.org/wiki?curid=939149", "title": "II Congresso nazionale del Partito Comunista Cinese", "text": "Il II Congresso del Partito Comunista Cinese si svolse il 16-23 luglio 1922 a Shanghai e rappresent\u00f2 la formazione politica del Partito.\nSvolgimento del Congresso.\nIl II Congresso dovette tenersi in un clima di sicurezza e clandestinit\u00e0 ancora maggiore di quello che aveva caratterizzato il primo, tanto che lo stesso Mao Zedong non vi pot\u00e9 partecipare perch\u00e9 si dimentic\u00f2 l'indirizzo segreto del luogo ove si svolgeva il Congresso.\nFondamentalmente, il II Congresso form\u00f2 la politica ideologica del Partito: assunse il leninismo come guida del proprio pensiero e stabil\u00ec che, prima della rivoluzione socialista, occorreva mettere in atto una rivoluzione democratica per abbattere il feudalesimo e il colonialismo, che ancora dominavano nella Cina di allora, squassata dalla guerra civile fra i signori della guerra.\nChen Duxiu venne rieletto Segretario generale del Partito.\nGiudizio ufficiale cinese.\n\"Il Congresso adott\u00f2 e redasse una dichiarazione. Basata sulle teorie di Lenin sulle questioni nazionali e coloniali e l'esame delle questioni di base della rivoluzione cinese dalla fondazione del PCC, la dichiarazione analizz\u00f2 la situazione mondiale e la natura semi-coloniale e semi-feudale della societ\u00e0 cinese, esponendo il carattere, le forze motrici e gli obiettivi della rivoluzione cinese e formulando il programma minimo e massimo del Partito. Esso chiar\u00ec che la rivoluzione cinese era una rivoluzione democratica contro l'imperialismo e il feudalesimo e che le forze motrici della rivoluzione erano il proletariato, i contadini e il resto della piccola borghesia. Gli obiettivi del programma minimo includevano l'eliminazione dei disordini interni e il rovesciamento dei signori della guerra per ottenere la pace nel paese; il rovesciamento dell'oppressione dell'imperialismo mondiale per ottenere la completa indipendenza della nazione cinese. Gli obiettivi del programma massimo erano: organizzare il proletariato per instaurare la dittatura degli operai e dei contadini tramite la lotta di classe, eliminare il sistema della propriet\u00e0 privata e muovere gradualmente verso la societ\u00e0 comunista. Per la prima volta nella Cina moderna, il Congresso analizz\u00f2 un programma per la rivoluzione democratica, si oppose all'imperialismo e al feudalesimo, e inequivocabilmente stabil\u00ec gli obiettivi e l'orientamento della rivoluzione cinese. Adott\u00f2 inoltre lo Statuto del PCC.\""}
{"id": "939151", "revid": "174925", "url": "https://it.wikipedia.org/wiki?curid=939151", "title": "Amiloplasti", "text": ""}
{"id": "939160", "revid": "1347902", "url": "https://it.wikipedia.org/wiki?curid=939160", "title": "III Congresso nazionale del Partito Comunista Cinese", "text": "Il III Congresso del Partito Comunista Cinese si svolse il 12-20 giugno 1923 a Canton; il suo risultato pi\u00f9 importante fu l'alleanza con il Kuomintang.\nSvolgimento del Congresso.\nFra le altre risoluzioni, il Congresso decise una svolta nel Partito Comunista Cinese, indicando l'alleanza con il Guomindang essenziale per il compimento della rivoluzione democratica cinese. Allora, infatti, il partito nazionalista era guidato dal liberal-democratico Sun Yat-sen, tutt'oggi considerato uno dei padri della Repubblica Popolare Cinese, il quale accolse di buon grado l'alleanza con i comunisti. Venne inoltre indicato agli iscritti del PCC di unirsi anche al Kuomintang, per favorire il coordinamento delle lotte anti-colonialiste.\nChen Duxiu venne rieletto anche in questa occasione Segretario generale (presidente?). Mao Zedong venne eletto nel Comitato centrale (non vi era stato eletto nel II Congresso poich\u00e9 non vi aveva potuto partecipare).\nGiudizio ufficiale cinese.\n\"\"Il Congresso discusse la fondazione del fronte unito rivoluzionario basato sulla cooperazione Kuomintang-comunisti. Accett\u00f2 la\" Risoluzione sulle relazioni fra il Partito Comunista Cinese e il Kuomintang\" adottata dall'Internazionale comunista il 12 gennaio dello stesso anno e stabil\u00ec che tutti i membri del PCC avrebbero dovuto unirsi al KMT nei limiti delle capacit\u00e0 individuali nel beneficio per la fondazione del fronte unito delle varie classi rivoluzionarie.\""}
{"id": "939165", "revid": "1305772", "url": "https://it.wikipedia.org/wiki?curid=939165", "title": "Disko", "text": ""}
{"id": "939166", "revid": "1243", "url": "https://it.wikipedia.org/wiki?curid=939166", "title": "Berengario I del Friuli", "text": ""}
{"id": "939170", "revid": "486946", "url": "https://it.wikipedia.org/wiki?curid=939170", "title": "Lista delle serie trasmesse da Disney Channel", "text": ""}
{"id": "939171", "revid": "21583", "url": "https://it.wikipedia.org/wiki?curid=939171", "title": "Chip Skylark", "text": ""}
{"id": "939175", "revid": "78273", "url": "https://it.wikipedia.org/wiki?curid=939175", "title": "Inigo Arista", "text": ""}
{"id": "939178", "revid": "767487", "url": "https://it.wikipedia.org/wiki?curid=939178", "title": "Ipsometro", "text": "L'ipsometro \u00e8 uno strumento impiegato in dendrometria.\nLe difficolt\u00e0 legate alla cubazione di fusti non atterrati port\u00f2 alla creazione di questo strumento. &lt;br&gt;\nIl principio trigonometrico che ne \u00e8 alla base \u00e8 quello che permette la determinazione di un cateto conoscendone l'altro e la tangente dell'angolo compreso tra quest'ultimo e l'ipotenusa. &lt;br&gt;\nCon l'ipsometro si riesce a calcolare l'altezza dell'albero conoscendo la distanza da esso e l'angolo di inclinazione della linea di mira. "}
{"id": "939182", "revid": "767487", "url": "https://it.wikipedia.org/wiki?curid=939182", "title": "Giovanni Battista Soria", "text": "Biografia.\nFu allievo dell'ebanista, disegnatore e teorico dell'architettura Giovan Battista Montano.\nAttivo prevalentemente a Roma dal 1620 al 1640 circa, nelle facciate delle chiese da lui progettate segue schemi vignoleschi e maderniani: cos\u00ec appare nella facciata della chiesa di Santa Maria della Vittoria, prossima nello stile alla vicina chiesa di Santa Susanna del Maderno o in quella di San Carlo ai Catinari. L'uso delle paraste in luogo delle colonne permette effetti di graduali e composte vibrazioni di luce sulle facciate delle sue chiese. Altra facciata da lui progettata \u00e8 quella di Santa Caterina da Siena a Magnanapoli realizzata negli anni 1638-1640.\nLa sua attivit\u00e0 artistica a Roma lo port\u00f2 a essere nominato \"principe\" dell'Accademia di San Luca per l'anno 1648.\nIl suo capolavoro \u00e8 forse la facciata di San Gregorio al Celio, che pure assume quasi un aspetto di palazzo civile."}
{"id": "939183", "revid": "729019", "url": "https://it.wikipedia.org/wiki?curid=939183", "title": "Contea di Liberty (Florida)", "text": "La contea di Liberty (in inglese Liberty County) \u00e8 una contea della Florida, negli Stati Uniti. Il suo capoluogo amministrativo \u00e8 Bristol. \u00c8 una delle cosiddette \"Dry Counties\" (lett. Contee secche), vale a dire quelle contee dove \u00e8 proibita la vendita di alcolici. Inoltre \u00e8 la contea meno popolata della Florida e questo \u00e8 dovuto anche in parte alla presenza del Apalachicola National Forest che occupa met\u00e0 del territorio.\nGeografia fisica.\nLa contea ha una superficie di 2.184 km\u00b2 di cui lo 0,86% \u00e8 coperta d'acqua. Dalla parte ovest il confine \u00e8 segnato dal fiume Apalachicola e confina con le seguenti contee:\nStoria.\nLa Contea di Liberty fu istituita nel 1855 e fu chiamata cos\u00ec per l'ideale popolare americano di libert\u00e0."}
{"id": "939186", "revid": "1543377", "url": "https://it.wikipedia.org/wiki?curid=939186", "title": "Inglinismo", "text": "L'inglinismo (dal russo \"inglia\", letteralmente \"infinitezza\") \u00e8 una religione neopagana che pu\u00f2 essere considerata come una denominazione del neopaganesimo slavo, sebbene se ne differenzi apertamente sotto numerosi aspetti. Le basi della religione inglinista sono infatti le stesse del neopaganesimo slavo ortodosso, che si basa di fatto sulla religione slava praticata nell'antichit\u00e0, prima della cristianizzazione. L'inglinismo tuttavia introduce alla base slavista numerose componenti tratte sincretisticamente dall'induismo e da varie dottrine esoteriche.\nStoria.\nL'inglinismo nacque come religione organizzata solo nel 1992, con la fondazione della Chiesa inglinista presso Omsk, in Russia, e con la costruzione nell'anno successivo del tempio della Saggezza di Perun. La Chiesa \u00e8 stata l'organizzazione principale della religione inglinista per dodici anni; nel 2004 \u00e8 stata infatti destituita per ordine della Corte suprema a causa del fatto che il simbolo sacro utilizzato dagli inglinisti fosse una svastica. La Corte suprema ha condannato la Chiesa per aver violato la legge secondo la quale in Russia sarebbe proibito l'utilizzo di simboli che presentino rimandi al nazismo. La legale della setta faceva notare come la dottrina della religione non presentasse caratteri in alcun modo collegati al nazismo, e che la svastica non \u00e8 in realt\u00e0 un simbolo nazista, ma un antico emblema sacro in numerose tradizioni religiose quali l'induismo e il buddhismo. Il simbolo utilizzato dall'inglinismo \u2014 faceva ancora notare la legale \u2014 non \u00e8 costituito da una svastica posta a quarantacinque gradi e non utilizza i colori bianco e nero, ma il rosso e il blu; inoltre un'applicazione cos\u00ec intransigente della legge equivarrebbe alla necessit\u00e0 dell'eliminazione di templi buddhisti, induisti e cristiani presentanti il simbolo della svastica come decorazione. L'intransigenza legale non viene tuttavia applicata negli ultimi casi citati, ma ha ottenuto la sua vittoria nel processo di accusa alla Chiesa inglinista, terminato con la destituzione della stessa. Altre accuse alla religione inglinista includevano quella che la dottrina incitasse al non rispetto della legge umana, dato dal fatto che i Veda (testi sacri all'inglinismo) predicano nelle proprie scritture l'allontanamento dalle mondanit\u00e0 pi\u00f9 degenerate e l'avvicinamento all'amore per Dio. La destituzione della Chiesa non ha sancito la fine della religione inglinista, dato che continua ad essere praticata presso numerosi altri gruppi."}
{"id": "939188", "revid": "63945", "url": "https://it.wikipedia.org/wiki?curid=939188", "title": "P. B. Shelley", "text": ""}
{"id": "939190", "revid": "110157", "url": "https://it.wikipedia.org/wiki?curid=939190", "title": "Vertigo Records", "text": "Vertigo Records \u00e8 un'etichetta discografica britannica fondata nel 1969. Inizialmente appartenente alla Philips Records, ora \u00e8 parte dell'Universal Music Group come sussidiaria della Mercury Records e della Virgin Records.\nStoria.\nFondata nel 1969 dal manager olandese Olav Wyper, ebbe come primi artisti i Colosseum, i Juicy Lucy e Manfred Mann, e pubblica inoltre il primo album di Rod Stewart e dei Black Sabbath\nDurante i primi anni settanta vi lavora Patrick Campbell-Lyons, musicista dei Nirvana ma anche produttore e talent scout. Oltre ai Black Sabbath pubblicano con la Vertigo importanti esponenti dell'hard rock come gli Uriah Heep o del rock progressivo come i Gentle Giant o dell'underground come i Patto.\nNel 1971 Wyper si trasferisce alla RCA dove fonda la Neon portando con s\u00e9 numerose band che avrebbero dovuto esordire con la Vertigo.\nLa vita successiva dell'etichetta si regge su pochi ma importanti artisti come gli Status Quo e soprattutto i Dire Straits. Divenne poi parte dell'Universal Music Group e comprende principalmente Razorlight, The Rapture, The Killers, Metallica, Mark Knopfler e Amy Macdonald.\nCuriosit\u00e0.\nIl logo della Vertigo Records \u00e8 visibile in una scena di \"Arancia meccanica\" di Stanley Kubrick ambientata in un negozio di dischi."}
{"id": "939191", "revid": "117117316", "url": "https://it.wikipedia.org/wiki?curid=939191", "title": "Mito del carro e dell'auriga", "text": "Il mito del carro e dell'auriga, o della biga alata, tratto dal \"Fedro\" di Platone, serve a spiegare la teoria platonica della reminiscenza dell'anima, un fenomeno che durante la reincarnazione produce ricordi legati alla vita precedente. Racconta di una biga su cui si trova un auriga, personificazione della parte razionale o intellettiva dell'anima (\"logistik\u00f2n\"). La biga \u00e8 trainata da una coppia di cavalli, uno bianco e uno nero: quello bianco raffigura la parte dell'anima dotata di sentimenti di carattere spirituale (\"thymoeid\u00e8s\"), e si dirige verso il mondo delle Idee; quello nero raffigura la parte dell'anima concupiscibile (\"epithymetik\u00f2n\") e si dirige verso il mondo sensibile. I due cavalli sono tenuti per le briglie dall'auriga che, come detto, rappresenta la ragione: questa non si muove in modo autonomo ma ha solo il compito di guidare.\nLa biga deve essere diretta verso l'Iperuranio, un luogo metafisico a forma di anfiteatro dove risiedono le \"Idee\".\nLo scopo dell'anima, infatti, \u00e8 contemplare il pi\u00f9 possibile l'Iperuranio e assorbirne la sapienza delle idee. L'auriga quindi deve riuscire a guidare i cavalli nella stessa direzione, verso l'alto, tenendo a bada quello nero e spronando quello bianco, in modo da evitare o ritardare il pi\u00f9 possibile di \"precipitare\" nella reincarnazione.\nChi \u00e8 precipitato subito rinascer\u00e0 come una persona ignorante o comunque lontana dalla saggezza filosofica, mentre coloro che sono riusciti a contemplare l'Iperuranio per un tempo pi\u00f9 lungo rinasceranno come saggi e come filosofi.\nQuesto mito, che serve a spiegare la reminiscenza, \u00e8 riconducibile all'immortalit\u00e0 dell'anima.\nIl mito del carro alato descrive la virt\u00f9 platonica della temperanza (\"sophrosyne\") che consiste nel dominio dell'anima razionale su quella concupiscente e irascibile."}
