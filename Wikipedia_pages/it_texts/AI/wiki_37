{"id": "837644", "revid": "125779456", "url": "https://it.wikipedia.org/wiki?curid=837644", "title": "Anselmo d'Aosta", "text": " Anselmo \u00e8 noto soprattutto per i suoi argomenti a dimostrazione dell'esistenza di Dio; specialmente il cosiddetto argomento ontologico ebbe una significativa influenza su gran parte della filosofia successiva.\nNato da una nobile famiglia di Aosta, se ne allontan\u00f2 poco pi\u00f9 che ventenne per seguire la vocazione religiosa; divenne monaco nell'abbazia di Notre-Dame du Bec e, grazie alle sue qualit\u00e0 di uomo di fede e fine intellettuale ne divenne presto priore, e quindi abate. Si rivel\u00f2 un abile amministratore e, avendo intrattenuto alcune relazioni con il Regno d'Inghilterra, all'et\u00e0 di 60 anni ricevette l'importante carica di arcivescovo di Canterbury. Negli anni successivi, dapprima sotto il regno di Guglielmo II, quindi di Enrico I, ricopr\u00ec un ruolo rilevante nella lotta per le investiture che vedeva contrapposti i sovrani d'Inghilterra e il papato. Grazie al suo lavoro politico e diplomatico, svolto in accordo con il programma riformista gregoriano e finalizzato a garantire alla Chiesa l'autonomia dal potere politico, la questione si risolse infine con un compromesso piuttosto vantaggioso per i religiosi.\nLa riflessione filosofica e teologica di Anselmo, caratterizzata dal primario ruolo riconosciuto alla ragione nell'approfondimento e nella comprensione dei dati di fede, si articol\u00f2 su diversi problemi: dimostrazioni \"a priori\" e \"a posteriori\" dell'esistenza di Dio, indagini sui suoi attributi, analisi di questioni di dialettica e di logica sulla verit\u00e0 e sulla conoscibilit\u00e0 di Dio, studio di problemi dottrinali come quello circa la Trinit\u00e0 o quelli legati al libero arbitrio, al peccato originale, alla grazia e in generale al male.\nAnselmo venne canonizzato nel 1163 e proclamato dottore della Chiesa nel 1720 da papa Clemente XI (1649\u20131721).\nBiografia.\nPrimi anni.\nAnselmo nacque nel 1033 (o all'inizio del 1034) a (o nei pressi di) Aosta, allora parte del Regno di Arles al confine con la Lombardia la denominazione che all'epoca aveva il Piemonte.\nLa sua era una famiglia nobile, anche se in declino, imparentata con la casa Savoia e con ampi possedimenti terrieri. Suo padre, Gundulfo (o Gandolfo), era un longobardo, apparentemente molto dedito agli affari e non particolarmente affettuoso verso il figlio; sua madre, Ermemberga (o Eremberga), apparteneva a un'antica famiglia nobile burgunda ed era legata da rapporti di parentela a Oddone di Savoia; risulta che fosse una madre di famiglia pia e virtuosa.\nFin da bambino Anselmo espresse un forte sentimento religioso e un'altrettanta forte sete di conoscenza; il suo biografo Eadmero di Canterbury riferisce che, vivendo in una zona montuosa, il giovinetto si form\u00f2 l'ingenua convinzione che il paradiso, in cui Dio stesso doveva risiedere, si trovasse in cima alle montagne. Anselmo venne affidato a un istitutore, suo parente, che per\u00f2 si rivel\u00f2 tanto severo da produrre in lui uno stato di infermit\u00e0, dal quale guar\u00ec lentamente grazie alle cure materne. La sua educazione successiva venne affidata ai benedettini di Aosta. All'et\u00e0 di quindici anni Anselmo espresse il desiderio di diventare monaco; il padre tuttavia, fermamente intenzionato a fare del ragazzo il proprio erede, si oppose a questa decisione e i monaci del convento locale, non volendo contrariare Gandolfo, respinsero la domanda di Anselmo.\nLa delusione e la frustrazione per il rifiuto causarono una forte reazione nel giovane, che, sempre secondo il biografo, preg\u00f2 Dio di ammalarsi in modo tale da impietosire i monaci e convincerli cos\u00ec ad accoglierlo; una crisi psicosomatica effettivamente si verific\u00f2, ma questo non bast\u00f2 a far s\u00ec che Anselmo venisse accettato nel monastero. In seguito l'ardore religioso del giovane si raffredd\u00f2 e, bench\u00e9 egli rimanesse intenzionato a ottenere il suo scopo in un futuro pi\u00f9 o meno lontano, poco alla volta le passioni mondane lo coinvolsero e, soprattutto dopo la morte della madre (che avvenne nel 1050), si dedic\u00f2 sempre pi\u00f9 spesso a interessi di carattere materiale. Nel frattempo i suoi rapporti con il padre si facevano sempre pi\u00f9 tesi, e infine, all'et\u00e0 di ventitr\u00e9 anni, Anselmo part\u00ec, accompagnato da un servo, con l'intenzione di oltrepassare il colle del Moncenisio alla volta della Francia.\nSuperate le Alpi, Anselmo e il suo compagno girovagarono per tre anni tra la Burgundia e la Francia prima di giungere ad Avranches, in Normandia, nel 1059; qui Anselmo venne a sapere dell'abbazia benedettina che era stata fondata a Bec nel 1034, dove insegnava il famoso dialettico Lanfranco di Pavia; attirato dalla fama di Lanfranco vi si rec\u00f2, riuscendo nel 1060 a esservi ammesso come novizio. Il ventisettenne Anselmo si sottometteva cos\u00ec alla regola benedettina, che nel corso del decennio successivo ne avrebbe influenzato significativamente il pensiero.\nDa Bec a Canterbury.\nI progressi di Anselmo negli studi furono rapidi e brillanti e il giovane entr\u00f2 presto nelle grazie del maestro, tanto che, quando nel 1063 Lanfranco venne nominato abate dell'abbazia di Saint-\u00c9tienne di Caen, Anselmo (pur avendo intrapreso la vita monastica da appena tre anni) venne eletto a succedergli quale priore dell'abbazia di Bec. Alcuni dei monaci pi\u00f9 anziani, ritenendosi maggiormente in diritto di ricoprire la carica di priore, si considerarono offesi dalla sua promozione; tuttavia ben presto le sue doti di cortesia, il suo senso della misura nel gestire la carica e le sue competenze di insegnante gli valsero l'affetto di tutta la comunit\u00e0 monastica.\nNei quindici anni in cui fu priore a Bec, diviso tra i doveri derivanti dalla sua carica e l'aspirazione all'isolamento e alla contemplazione, Anselmo era solito rimanere desto durante la notte, impegnato nella preghiera o nella scrittura. Risale infatti a quegli anni (a partire dal 1070) l'inizio della sua attivit\u00e0 di scrittore, che aveva principalmente il fine di munire i suoi allievi all'interno del monastero (ma anche alcune nobildonne laiche al di fuori di esso) di testi su cui meditare e pregare. La composizione di due delle sue opere teologiche pi\u00f9 rilevanti, il \"Monologion\" (\"Soliloquio\") del 1076 e il \"Proslogion\" (\"Colloquio\") del 1078, avvenne proprio in quel periodo.\nNel 1078, alla morte del fondatore dell'abbazia di Bec, Erluino, Anselmo gli succedette come abate venendo consacrato il 22 febbraio 1079 dal vescovo di \u00c9vreux. Fu con riluttanza che Anselmo accett\u00f2 la carica, che avrebbe comportato ulteriori responsabilit\u00e0 e doveri sottraendogli tempo alla riflessione e alla preghiera; la resistenza di Anselmo fu vinta dalle insistenze unanimi dei confratelli.\nAnselmo fu molto apprezzato come abate per via del suo acume, della virtuosit\u00e0 con cui conduceva la sua vita e della sua capacit\u00e0 di rapportarsi con gentilezza con tutti dentro e fuori dal monastero; la nuova carica lo port\u00f2 a stringere rapporti con l'Inghilterra, dove l'abbazia normanna aveva alcuni possedimenti; viaggi\u00f2 fino a Canterbury, di cui Lanfranco era diventato arcivescovo nel 1070, ed ebbe modo di farsi conoscere e apprezzare dalla nobilt\u00e0 e dalla corte inglesi, oltre che dallo stesso re Guglielmo il Conquistatore; divenne cos\u00ec il candidato naturale a succedere a Lanfranco come arcivescovo di Canterbury. Anselmo fu anche costretto a battersi per conservare l'indipendenza dell'abbazia di Bec dalle autorit\u00e0 civili ed ecclesiastiche. Nonostante la rilevanza dei suoi impegni di amministratore e di guida, e la puntualit\u00e0 con cui li assolveva, Anselmo rimase per tutta la vita innanzitutto un intellettuale: nel periodo in cui fu abate di Bec port\u00f2 avanti una significativa attivit\u00e0 pedagogica e didattica e, tra il 1080 e il 1085, compose il \"De grammatico\" (\"Sul significato della parola \"grammatico\"\") e i tre dialoghi sulla libert\u00e0, il \"De veritate\" (\"Sulla verit\u00e0\"), il \"De libertate arbitrii\" (\"Sulla libert\u00e0 della volont\u00e0\") e il \"De casu diaboli\" (\"La caduta del diavolo\"). Sotto Anselmo, Bec divenne uno dei centri di studio e insegnamento pi\u00f9 importanti d'Europa, attirando studenti da tutta la Francia, dall'Italia e da altri Paesi.\nQuando, nel 1089, mor\u00ec Lanfranco di Pavia, Guglielmo II d'Inghilterra confisc\u00f2 i possedimenti e le rendite della sede arcivescovile di Canterbury e si astenne dal nominare un successore di Lanfranco. Anselmo, che pure desiderava tenersi lontano dall'Inghilterra per non far pensare che aspirasse al ruolo vacante di arcivescovo di Canterbury, accett\u00f2 l'invito di Ugo d'Avranches a recarsi oltremanica nel 1092. Fu costretto a trattenervisi per quasi quattro mesi, e in un'occasione, giungendo in Canterbury alla vigilia della Nativit\u00e0 della Beata Vergine Maria, venne salutato entusiasticamente dalla folla come prossimo arcivescovo; quando ebbe esaurito i suoi impegni, il re gli neg\u00f2 il permesso di rientrare in Francia. Nel 1093, per\u00f2, Guglielmo cadde gravemente malato ad Alveston e, desideroso di fare ammenda per la condotta peccaminosa alla quale attribuiva la causa del suo male, ordin\u00f2 che Anselmo venisse nominato arcivescovo di Canterbury all'inizio di marzo.\nNei mesi successivi, tuttavia, Anselmo tent\u00f2 di rifiutare la carica sostenendo di non essere adatto, in quanto monaco, a occuparsi di affari secolari e adducendo come scuse anche l'et\u00e0 e alcuni problemi di salute. Il 24 agosto Anselmo sottopose a Guglielmo le condizioni alle quali avrebbe accettato l'arcivescovato (condizioni peraltro in linea con il programma della riforma gregoriana): che Guglielmo restituisse le terre confiscate; che accettasse la preminenza di Anselmo sul piano spirituale; che riconoscesse Urbano II come Papa, in opposizione all'antipapa Clemente III. Guglielmo era estremamente riluttante ad accettare tali richieste e, bench\u00e9 la situazione favorisse Anselmo, il re era disposto ad accondiscendere solo alla prima. Arriv\u00f2 al punto di sospendere i preparativi per l'investitura di Anselmo, ma infine, sotto la pressione della volont\u00e0 pubblica, fu costretto a portare a termine l'assegnazione della carica. Riusc\u00ec tuttavia ad accordarsi con Anselmo raggiungendo un compromesso vantaggioso per la monarchia: la restituzione delle terre rimase l'unica concessione fatta dal re all'arcivescovato. Anselmo ottenne dunque il consenso dei suoi ex confratelli a essere dispensato dai doveri che lo legavano all'abbazia di Bec, rese l'omaggio feudale a Guglielmo, e il 25 settembre 1093 si insedi\u00f2 a Canterbury, ricevendo le terre precedentemente confiscate all'arcivescovato; il 4 dicembre dello stesso anno venne consacrato arcivescovo di Canterbury.\n\u00c8 stato messo in dubbio che la riluttanza di Anselmo ad accettare la carica fosse sincera: mentre studiosi come R. W. Southern sostengono che avrebbe davvero preferito rimanere a Bec, altri, come Sally Vaughn, sottolineano che una certa recalcitranza nell'accettare importanti posizioni di potere ecclesiastiche era d'uso nel Medioevo, dal momento che se per esempio Anselmo avesse espresso il desiderio di succedere a Lanfranco come arcivescovo sarebbe stato considerato un ambizioso carrierista; inoltre, sostiene sempre Vaughn, Anselmo comprendeva gli obiettivi di Guglielmo e ag\u00ec in modo da ottenere i massimi vantaggi per il suo eventuale arcivescovato oltre che per il movimento riformista gregoriano.\nArcivescovo di Canterbury sotto Guglielmo II.\nPrima ancora della fine di quello stesso anno 1093 ebbe luogo uno dei primi conflitti tra Anselmo e Guglielmo: il re era in procinto di avviare una spedizione militare contro suo fratello maggiore, Roberto II di Normandia, e avendo bisogno di fondi aspettava una donazione dall'arcivescovo di Canterbury; Anselmo mise a disposizione 500 sterline, che il re rifiut\u00f2 chiedendo una somma due volte maggiore. Pi\u00f9 tardi, un gruppo di vescovi convinse Guglielmo ad accettare la cifra originale, ma Anselmo fece loro sapere di aver gi\u00e0 donato il denaro ai poveri.\nQuando si rec\u00f2 a Hastings per benedire la spedizione che si accingeva a salpare per la Normandia, Anselmo rinnov\u00f2 le pressioni volte a tutelare gli interessi di Canterbury e della Chiesa inglese, oltre che, pi\u00f9 in generale, a riformare il rapporto tra Stato e Chiesa secondo la visione della \u00abteocrazia pontificia\u00bb espressa da papa Gregorio VII: Anselmo concepiva la Chiesa come un'entit\u00e0 universale, con la sua autonomia e autorit\u00e0, dalla quale lo Stato doveva dipendere per la sua missione e per la sua investitura; questo andava in direzione opposta rispetto alla visione di Guglielmo la quale, in continuit\u00e0 con quanto gi\u00e0 sostenuto dal suo predecessore, attribuiva al re il controllo sia sullo Stato sia sulla Chiesa. La figura di Anselmo, in effetti, \u00e8 vista dagli storici tanto come quella di un monaco assorto nella contemplazione quanto come quella di un politico intelligente e capace, determinato a conservare i privilegi della sede episcopale di Canterbury.\nNuovi attriti sorsero subito dopo, quando, come era tradizione, Anselmo avrebbe dovuto ottenere il pallio dalle mani del Papa per rendere definitiva la consacrazione: in quel periodo, infatti, la legittimit\u00e0 di papa Urbano II era messa in discussione dall'antipapa Clemente III. Quest'ultimo, nel 1074, aveva rifiutato esplicitamente l'autorit\u00e0 di papa Gregorio VII e, con il supporto di Enrico IV di Franconia, si era fatto eleggere Papa nel 1080, venendo qualificato da coloro che rimasero fedeli a Gregorio e ai suoi successori come \"Antipapa\". Guglielmo viet\u00f2 ad Anselmo di partire per Roma, dove si trovava la sede di Urbano II, riconosciuto dal Regno di Francia cos\u00ec come da Anselmo stesso; non sembra che il re d'Inghilterra fosse incline a riconoscere l'autorit\u00e0 di Clemente III, ma insisteva affinch\u00e9 la decisione dell'arcivescovo di Canterbury di partire per Roma fosse subordinata al suo riconoscimento ufficiale di Urbano II, riconoscimento che si faceva attendere. Per dirimere la questione venne convocato a Rockingham, nel marzo 1095, un consiglio del regno in cui Anselmo, tenendo un discorso che rimane una testimonianza memorabile della dottrina della supremazia papale, ribad\u00ec la sua fedelt\u00e0 a Urbano II come unico vero successore di Pietro. Il concilio nazionale di Rockingham, che fu un momento di grande tensione tra i vescovi, i nobili e la monarchia dell'Inghilterra, fu per Anselmo una vittoria morale, ma per il momento la questione dell'investitura rimase insoluta.\nAnselmo, allora, invi\u00f2 in segreto a Roma alcuni messaggeri. Urbano II, in risposta, mand\u00f2 a Canterbury un suo legato, Gualterio di Albano, per consegnare il pallio ad Anselmo in sua vece. Guglielmo e Gualterio negoziarono in privato la questione, e infine il re acconsent\u00ec a riconoscere Urbano II come Papa in cambio del diritto di autorizzare o negare agli ecclesiastici la possibilit\u00e0 di ricevere lettere del papato; ottenne inoltre che Urbano non gli inviasse pi\u00f9 alcun legato se non su esplicita richiesta. Guglielmo avrebbe anche voluto che Anselmo venisse deposto, ma fin\u00ec per riconoscere l'autorit\u00e0 di papa Urbano II senza che ci fosse alcun avvicendamento per la carica di arcivescovo di Canterbury. Il re tent\u00f2 allora di avere del denaro da Anselmo in cambio del pallio, ma senza esito; cerc\u00f2 anche di ottenere di poter consegnare personalmente il pallio all'arcivescovo, ma anche questo gli venne negato: si raggiunse un compromesso facendo in modo che Gualterio, in rappresentanza del Papa, deponesse l'oggetto sacro sull'altare della cattedrale anzich\u00e9 consegnarlo ad Anselmo con le sue mani; Anselmo indoss\u00f2 quindi da solo il pallio nel corso di una cerimonia solenne che si tenne nella cattedrale di Canterbury nel giugno 1095.\nNei due anni successivi non ci furono aperte dispute tra Anselmo e il re, anche se questi fece del suo meglio per impedire che Anselmo portasse avanti una riforma della Chiesa in senso gregoriano. Nel frattempo, nel 1094, Anselmo aveva ultimato la composizione dell\"Epistola de incarnatione Verbi\" (\"Lettera sull'incarnazione del Verbo\"), il cui dedicatario era proprio Urbano II.\nNel 1097, dopo l'insuccesso di una campagna militare diretta a sedare una rivolta in Galles, Guglielmo accus\u00f2 Anselmo di avergli fornito una quantit\u00e0 insufficiente di truppe e gli ordin\u00f2 di comparire presso il tribunale reale; Anselmo rifiut\u00f2 e chiese al re di potersi recare a Roma per chiedere consiglio al Papa, ma ci\u00f2 gli venne negato. Nel corso di un negoziato che si tenne a Winchester, Anselmo venne messo di fronte a due possibilit\u00e0: partire, ma in questo caso non avrebbe pi\u00f9 potuto fare ritorno al suo incarico di arcivescovo, o rimanere, ma avrebbe dovuto pagare un risarcimento a Guglielmo e rinunciare a ogni ulteriore appello a Roma. Anselmo, deciso a difendere la visione di una Chiesa non sottomessa ad alcuna autorit\u00e0 terrena, scelse l'esilio, e nell'ottobre 1097 lasci\u00f2 l'Inghilterra diretto a Roma. Guglielmo si impossess\u00f2 immediatamente delle rendite della sede arcivescovile di Canterbury, anche se formalmente Anselmo conserv\u00f2 la carica di arcivescovo.\nPrimo esilio.\nAnselmo giunse a Cluny in dicembre, e pass\u00f2 il resto dell'inverno a Lione, presso il suo amico Ugo di Romans; nella primavera del 1098 riprese il viaggio, e attravers\u00f2 il Moncenisio in compagnia di due confratelli. All'arrivo a Roma, Anselmo fu salutato dal Papa con grandi manifestazioni di stima e simpatia. Urbano II, che non voleva essere coinvolto pi\u00f9 del necessario nelle vicende che contrapponevano Anselmo a Guglielmo II, non pot\u00e9 fare altro che indirizzare al sovrano inglese una lettera di rimostranze e l'invito a reintegrare l'arcivescovo nella carica. Anselmo pass\u00f2 l'estate a Sclavia, presso il suo amico (gi\u00e0 monaco a Bec e ora abate del monastero di Telese) Giovanni di Telese; qui termin\u00f2 la sua opera \"Cur Deus homo\" (\"Perch\u00e9 Dio [si \u00e8 fatto] uomo\"), che aveva iniziato in Inghilterra.\nAnselmo trascorse quindi un periodo presso Capua, dove fu raggiunto da papa Urbano II. Questi, nell'ottobre 1098, indisse a Bari un concilio destinato a risolvere una questione dottrinale posta dalla Chiesa greca a proposito della processione dello Spirito Santo; pi\u00f9 in generale, tra gli obiettivi del sinodo era quello di ricondurre a una comune posizione teologica i due grandi ceppi ecclesiastici venutisi a formare con lo scisma del 1054. Ad Anselmo, che gi\u00e0 si era espresso sull'argomento nell\"Epistola de incarnatione Verbi\", fu chiesto di partecipare alla discussione e il Papa gli assegn\u00f2 un ruolo importante nella disputa: espose infatti la posizione della Chiesa latina, secondo la quale lo Spirito Santo procede tanto dal Padre quanto dal Figlio, in modo cos\u00ec convincente da risolvere la disputa e persuadere i rappresentanti della Chiesa greca (i suoi argomenti in seguito sarebbero stati raccolti nel testo \"De processione Spiritus Sancti\", \"Sulla processione dello Spirito Santo\"). Anche il caso individuale di Anselmo venne sottoposto all'attenzione dell'assemblea, la quale avrebbe scomunicato Guglielmo se non fosse stato per l'intercessione di Anselmo stesso.\nAnselmo e i suoi compagni, a questo punto, sarebbero volentieri rientrati a Lione, ma venne loro ordinato di trattenersi in Italia per partecipare a un altro concilio, che doveva tenersi a Roma verso il periodo di Pasqua del 1099. Durante questo sinodo venne nuovamente ed energicamente sottolineata la posizione della Chiesa contro l'investitura del potere spirituale da parte dei laici, contro la simonia e contro il concubinato dei religiosi. A Roma si verificarono ulteriori attriti tra Urbano II e Guglielmo di Warelwast, rappresentante di Guglielmo II d'Inghilterra, con nuove minacce di scomunica al re se Anselmo non avesse riottenuto la sua carica; tuttavia, ancora una volta, la questione venne rimandata e, a causa della morte di Urbano in luglio, rimase di fatto insoluta.\nInfine, nel corso dello stesso anno 1099, Anselmo pot\u00e9 tornare a Lione; durante il soggiorno in questa citt\u00e0 port\u00f2 a compimento il trattato \"De conceptu virginali et originali peccato\" (\"Sull'Immacolata Concezione e sul peccato originale\") e la \"Meditatio de humana redemptione\" (\"Meditazione sulla redenzione dell'uomo\").\nRitorno in Inghilterra sotto Enrico I.\nGuglielmo II rimase ucciso durante una partita di caccia il 2 agosto dell'anno 1100. Gli succedette il fratello minore, Enrico I, il quale invit\u00f2 Anselmo a tornare in Inghilterra e si impegn\u00f2 a farne un suo consigliere. Enrico cercava di ottenere l'appoggio di Anselmo nella propria rivendicazione del trono, a discapito, tra gli altri, del fratello maggiore Roberto.\nDi ritorno, in settembre, Anselmo fu accolto con calore, ma il problema delle investiture si pose subito e in modo grave: il re, che pure inizialmente era stato del tutto conciliante, esigeva che Anselmo gli rendesse l'omaggio feudale e che si assoggettasse a ricevere da lui l'investitura ad arcivescovo di Canterbury. Anselmo non poteva tuttavia sottomettersi a queste richieste, dal momento che il papato (proprio con il recente concilio di Roma) aveva vietato agli ecclesiastici di rendere l'omaggio ai laici e di ricevere da questi l'investitura a cariche religiose.\nEnrico e Anselmo inviarono messaggeri a Roma a richiedere un'esenzione che consentisse al re di investire personalmente l'arcivescovo e di ottenerne l'omaggio. Nel frattempo i due riuscirono a collaborare: Anselmo contribu\u00ec a rimuovere gli ostacoli al matrimonio di Enrico con Matilde di Scozia, l'erede dei sovrani di Sassonia, ostacoli dati dal fatto che Matilde era entrata in convento per qualche tempo pur senza prendere i voti; diede poi la sua personale benedizione a tale matrimonio e rimase sempre in contatto epistolare con la nuova regina. Inoltre, mentre l'Inghilterra era minacciata d'invasione da parte delle truppe di Roberto II di Normandia, Anselmo si schier\u00f2 pubblicamente a favore di Enrico e, minacciando Roberto e i suoi sostenitori di scomunica, contribu\u00ec a volgere la situazione in favore del sovrano inglese, causando la ritirata del rivale.\nPapa Pasquale II, succeduto a Urbano II, non era intenzionato a derogare ai divieti del suo predecessore riguardo all'investitura da parte del potere laico e l'omaggio feudale. Un nuovo gruppo di legati (due uomini di Anselmo e tre di Enrico) lasci\u00f2 l'Inghilterra diretto verso la sede pontificia, nonostante alcuni ritardi dovuti all'impegno del re nel sedare la rivolta di Roberto II di Bell\u00eame; al loro ritorno i legati di Enrico, pur recando una lettera che continuava a sostenere le posizioni iniziali del pontefice, affermarono che Pasquale aveva acconsentito a un'eccezione nel caso di Enrico e Anselmo e che non aveva messo per iscritto questa decisione onde evitare di offendere gli altri sovrani europei. Tutto ci\u00f2 fu per\u00f2 negato dai legati di Anselmo, il quale continu\u00f2 a rifiutarsi di consacrare i vescovi investiti dal re. Enrico chiese allora ad Anselmo di recarsi a Roma personalmente e questi, pur conscio di essere prossimo a un nuovo esilio, decise di partire per discutere la questione con il Papa. Accompagnato dal funzionario del re Guglielmo di Warelwast, Anselmo lasci\u00f2 l'Inghilterra il 27 aprile 1103.\nSecondo esilio.\nAnselmo si trattenne a Bec sino quasi alla fine dell'estate per evitare di trovarsi a Roma nel periodo pi\u00f9 caldo dell'anno; quando giunse nella sede pontificia e discusse con Pasquale II la questione dei rapporti tra potere temporale e spirituale, ottenne dal Papa ancora una volta una netta opposizione all'investitura degli ecclesiastici da parte dei laici e all'omaggio; l'ambasciatore del re d'Inghilterra, Guglielmo di Warelwast, non ebbe miglior successo. Sulla via del ritorno, a Lione, tra la fine del 1103 e l'inizio del 1104, Anselmo ricevette un messaggio di Guglielmo che interpret\u00f2 come un invito a non tornare in Inghilterra se non con l'intenzione di (e l'autorizzazione a) ripristinare le pratiche dell'investitura degli ecclesiastici da parte dei laici e dell'omaggio. Anselmo dunque rimase a Lione, dove stese il \"De processione spiritus sancti\".\nAnselmo si trattenne a Lione fino al marzo 1105, quando il Papa scomunic\u00f2 Roberto di Beaumont, consigliere di Enrico I, che aveva insistito affinch\u00e9 il re continuasse a praticare l'investitura da parte di laici, insieme ad altri prelati investiti da Enrico o da altri rappresentanti del potere temporale, mentre si limit\u00f2, per il sovrano, a minacciare la scomunica. Anselmo, che non sperava pi\u00f9 in un aiuto concreto del Papa, si rec\u00f2 in Normandia per incontrare Enrico e minacciarlo personalmente di scomunica, con lo scopo di costringerlo una volta per tutte a raggiungere un accordo sulla questione delle investiture.\nAnche grazie alla mediazione della sorella di Enrico, Adele d'Inghilterra, che Anselmo aveva assistito durante una malattia, l'arcivescovo e il re riuscirono a incontrarsi a L'Aigle nel luglio 1105 e raggiunsero un compromesso: la scomunica di Roberto di Beaumont e degli altri funzionari di Enrico I venne revocata (cosa che Anselmo fece grazie alla sua sola autorit\u00e0, e di cui dovette poi rendere conto a papa Pasquale II) a patto che essi tenessero sempre conto della volont\u00e0 della Chiesa nel consigliare il re; inoltre Enrico avrebbe rinunciato al diritto di investire gli ecclesiastici se Anselmo avesse ottenuto dal Papa che agli ecclesiastici venisse consentito l'omaggio ai nobili laici; le entrate della sede arcivescovile di Canterbury furono restituite alla Chiesa e venne confermato il divieto per i sacerdoti di prendere moglie. Prima di tornare in Inghilterra, comunque, Anselmo volle che l'accordo fosse approvato dal Papa; questi, con una lettera del 23 marzo 1106, ratific\u00f2 il compromesso: nonostante la rinuncia da parte del re al diritto di investitura costituisse un'importante vittoria per la Chiesa, sia Anselmo sia Pasquale consideravano il compromesso di L'Aigle come un accordo temporaneo, in vista di ulteriori azioni che, perseguendo gli obiettivi della riforma gregoriana, avrebbero dovuto abolire anche la pratica dell'omaggio degli ecclesiastici ai laici. La lettera del Papa autorizzava Anselmo anche a revocare la scomunica di coloro che erano stati investiti da laici o che a laici avevano reso l'omaggio feudale, e lo invitava ad assolvere il re e la regina d'Inghilterra da tutti i loro peccati.\nIl ritorno di Anselmo a Canterbury comunque fu rimandato, anche a causa di alcuni problemi di salute dell'anziano arcivescovo; il 15 agosto Anselmo incontr\u00f2 Enrico a Bec; il re aggiunse alle concessioni fatte anche la restituzione delle chiese confiscate a suo tempo da Guglielmo II e promise di risarcire il clero inglese dei danni economici patiti a causa della lotta per le investiture. Cos\u00ec, i due si riappacificarono.\nRitorno in Inghilterra e ultimi anni.\nAnselmo fece trionfale ritorno in Inghilterra nel 1107. Da un'assemblea dei vescovi e dei principi inglesi tenuta il 1\u00ba agosto risult\u00f2 il \"concordato di Londra\", che formalizzava e annunciava pubblicamente il compromesso tra Enrico e Anselmo: nessun vescovo avrebbe dovuto ricevere l'investitura da un laico, ma il fatto di aver reso l'omaggio a un laico non avrebbe impedito a nessuno di ricoprire la carica di vescovo. Le sedi vescovili e abbaziali vacanti (alcune delle quali erano vacanti ancora dai tempi di Guglielmo II) vennero assegnate, e Anselmo, riprese le funzioni di arcivescovo di Canterbury, consacr\u00f2 tutti i nuovi vescovi.\nAnche nella fase finale della sua vita Anselmo continu\u00f2 a occuparsi dei doveri di arcivescovo e, contemporaneamente, a meditare e a scrivere testi di teologia, come il \"De concordia praescientiae et praedestinationis et gratiae Dei cum libero arbitrio\" (\"Sulla compatibilit\u00e0 della prescienza, della predestinazione e della grazia di Dio con il libero arbitrio\"). Anselmo lavor\u00f2 per innalzare il livello spirituale del regno e, in particolare, delle regioni dell'Irlanda e della Scozia; fu inoltre coinvolto in una disputa circa il primato dell'arcidiocesi di Canterbury su quella di York, disputa che non sarebbe stata superata (con la riaffermazione della supremazia di Canterbury) se non dopo la sua morte.\nAnselmo mor\u00ec il 21 aprile 1109, mercoled\u00ec santo, e venne sepolto nella cattedrale di Canterbury. Le sue spoglie vennero per\u00f2 esumate durante i disordini a sfondo religioso che ebbero luogo durante il regno di Enrico VIII d'Inghilterra e se ne persero le tracce.\nIl processo di canonizzazione di Anselmo fu avviato da Tommaso Becket (uno di coloro che ne continuarono l'opera volta a garantire l'indipendenza della Chiesa inglese dal potere politico) e venne portato a termine da papa Alessandro III nel 1163. Anselmo fu dichiarato dottore della Chiesa da papa Clemente XI il 3 febbraio 1720.\nPensiero.\nOltre ad aver svolto un importante ruolo politico nella disputa sulle investiture in Inghilterra, Anselmo d'Aosta fu anche un pensatore di grande spessore nell'ambito della filosofia cristiana medievale, considerato uno dei principali esponenti della riflessione di area europea, il principale filosofo dell'XI secolo e il primo grande pensatore del Medioevo dopo Giovanni Scoto Eriugena.\nInfluenze.\nIl lavoro di Anselmo \u00e8 caratterizzato da una grande originalit\u00e0 e sono rari, nella sua opera, i riferimenti a pensatori del passato: ci\u00f2 rende difficile identificare le influenze che hanno contribuito a dar forma al suo pensiero. Posto che la fonte principale della riflessione di Anselmo \u00e8 l'autorit\u00e0 della Bibbia, \u00e8 tuttavia ugualmente possibile riconoscere nel neoplatonismo cristiano di Agostino d'Ippona un importante punto di riferimento; l'importanza dell'influenza di pensatori come Giovanni Scoto Eriugena e lo Pseudo-Dionigi l'Areopagita, un tempo considerata significativa, \u00e8 oggi giudicata tutto sommato trascurabile, mentre si tende a evidenziare l'importanza rivestita da Aristotele e dal suo traduttore e commentatore Severino Boezio nel determinare certi aspetti dialettici della filosofia di Anselmo, oltre che, tra le altre cose, la sua concezione del male come privo di positivit\u00e0 ontologica e la teoria dei futuri contingenti che garantiscono la compatibilit\u00e0 della prescienza di Dio con la libert\u00e0 umana. L'influenza del maestro Lanfranco probabilmente non fu, se non forse per l'interesse alla dialettica, determinante.\nRapporto tra ragione e fede.\nNella riflessione di Anselmo, che pure ha un carattere prevalentemente teologico, la ragione svolge un ruolo di fondamentale importanza: nella concezione anselmiana del rapporto che, per un buon filosofo cristiano, dovrebbe sussistere tra la ragione e la fede (cio\u00e8, sostanzialmente, tra la filosofia e la teologia) la dimensione della ricerca razionale ha infatti un posto molto rilevante.\nAnselmo riteneva che il presupposto di ogni sapere dovesse essere necessariamente la fede nella rivelazione delle sacre scritture, e che, quindi, si dovesse \"credere per comprendere\" piuttosto che \"comprendere per credere\" (\"credo ut intelligam\"); in altre parole sosteneva, ispirandosi alle parole di Isaia () \u00abse non hai fede, non capirai\u00bb (\"nisi credideritis, non intelligetis\"), che il fondamento di ogni conoscenza dovesse provenire dalla fede, e che solo su di essa potesse innestarsi il lavoro della ragione, volto all'approfondimento e alla comprensione dei dogmi.\nAnselmo tuttavia riponeva grande fiducia nella capacit\u00e0 della ragione di portare avanti con successo questo suo ruolo di chiarificazione e comprensione dei dati di fede: come disse il medievista francese \u00c9tienne Gilson, egli giudicava \u00abpresunzione non mettere per prima cosa la fede, [...] negligenza non fare successivamente appello alla ragione\u00bb. Dunque, bench\u00e9 fosse per lui impensabile sottomettere o subordinare i misteri della fede alla dialettica, cio\u00e8 alla logica, Anselmo riteneva che fondandosi saldamente sulla rivelazione fosse possibile usare la ragione per approfondire la comprensione di tali misteri o, anche, per dimostrare inconfutabilmente la necessit\u00e0 di accettarli come tali. In effetti per lui esistevano dogmi non suscettibili di esatta comprensione razionale, come ad esempio quello della Trinit\u00e0, ma riteneva che fosse ugualmente possibile raggiungere, tramite ragionamenti per analogia, una parziale comprensione di tali dogmi e che, inoltre, fosse possibile provare razionalmente la necessit\u00e0 di abbracciarli. Una significativa espressione anselmiana, che pu\u00f2 essere considerata il suo motto filosofico, \u00e8 \u00abla fede in cerca della comprensione\u00bb. Con ci\u00f2 Anselmo intendeva riaffermare la priorit\u00e0 della fede e, parallelamente, l'opportunit\u00e0 di tentare di rischiarare i contenuti della rivelazione per mezzo della riflessione razionale, senza che la ragione prendesse il posto della fede e senza che la fede soffocasse la ragione.\nNella concezione anselmiana della fede aveva molta importanza la dimensione affettiva (cio\u00e8 legata all'ambito della volont\u00e0): l'amore di Dio che alimenta la fede \u00e8 in gran parte assimilabile a un amore per la conoscenza di Dio stesso, e dunque viene attribuita una notevole importanza alla ragione, in quanto veicolo di questa ricerca di conoscenza. Alcuni commentatori evidenziano come nella riflessione di Anselmo gli elementi esistenziali e legati all'ambito morale siano strettamente interconnessi con quelli teoretici e legati all'ambito della ricerca razionale.\nEsistenza di Dio e attributi divini dimostrati \"a posteriori\": il \"Monologion\".\nBench\u00e9 concepisse la fede come fondamento di ogni conoscenza, Anselmo riteneva che un argomento razionale potesse convincere anche un non credente. Nel suo primo scritto filosofico importante, il \"Monologion\", Anselmo si pone dalla prospettiva di chi ignori la rivelazione cristiana o non vi creda e, adottando tale prospettiva, intende dimostrare l'esistenza di Dio e dedurre alcuni dei suoi attributi per mezzo di procedimenti razionali \"a posteriori\" (cio\u00e8 basati su evidenze tratte dal mondo sensibile e sviluppate con procedimenti razionali).\nLa dimostrazione dell'esistenza di Dio proposta da Anselmo nel \"Monologion\" \u00e8 di ascendenza platonica, ed \u00e8 ispirata almeno in parte al neoplatonismo di Agostino d'Ippona. Il fondamentale presupposto di tale prova infatti, a parte la constatazione che le cose del mondo sono caratterizzate da gradi diversi di perfezione, \u00e8 la convinzione che se le cose sono pi\u00f9 o meno perfette (o comunque presentano una certa caratteristica positiva con grado maggiore o minore di intensit\u00e0), ci\u00f2 dipende dal fatto che tali cose partecipano in maniera pi\u00f9 o meno diretta di un ente assolutamente perfetto (o che comunque possiede quella certa caratteristica positiva al massimo grado).\nTale idea viene sviluppata, per esempio, a proposito del bene: dal momento che possiamo constatare che esistono nella realt\u00e0 molti \"beni\", diversi tra loro e buoni in grado maggiore o minore, dobbiamo secondo Anselmo dedurne con certezza che essi sono buoni in virt\u00f9 di un solo principio del bene assoluto, cio\u00e8 a causa della loro partecipazione in diverso modo e in diverso grado di un unico sommo bene; tale bene \u00e8 buono in s\u00e9 e per s\u00e9, mentre ogni altra cosa \u00e8 buona riferendola a quel bene che si colloca a un livello gerarchicamente superiore a ogni altro bene.\nDopodich\u00e9, avendo dimostrato che deve esistere un ente che corrisponde al sommo bene, Anselmo applica il medesimo procedimento ad attributi come la perfezione e la stessa esistenza, cos\u00ec da provare che deve esistere qualcosa caratterizzato da assoluta perfezione e assoluta pienezza d'essere (e dal quale tutte le creature finite ricavano la loro misura di perfezione e di esistenza).\nSecondo Anselmo, tanto l'ente sommamente buono, quanto quello caratterizzato dal sommo grado di esistenza, quanto quello sommamente perfetto, coincidono con il Dio della rivelazione cristiana, la cui esistenza \u00e8 quindi provata a partire da dati di esperienza come la gradazione del bene e della perfezione, e come il processo di causazione degli enti da un essere primo.\nLa seconda parte, quantitativamente preponderante, del \"Monologion\" \u00e8 dedicata all'analisi degli attributi, cio\u00e8 delle caratteristiche, di Dio. Alcuni di questi attributi divini (come la bont\u00e0, la perfezione e il ruolo di causa incausata di tutti gli esseri finiti) sono conseguenze immediate dell'argomento appena esposto. Tuttavia Anselmo intende spingersi oltre nella definizione degli attributi di Dio, e sostiene che la perfezione divina implica, per esempio, anche le caratteristiche di eternit\u00e0 e intelligenza.\nAlla luce del carattere creativo di Dio, dal quale dipende tutto l'esistente, Anselmo propone poi una rielaborazione della dottrina del \"Logos\" (Verbo), tradizionalmente inteso come corrispondente alla seconda persona della Trinit\u00e0 (il Figlio) e come intermediario tra Dio e il Mondo, cos\u00ec come nella filosofia neoplatonica era intermediario tra l'Uno e il Mondo. Anselmo giunge alla conclusione che ogni ente creato dal nulla esisteva, prima di essere creato, nella mente di Dio. Pertanto Anselmo sostiene che nella mente di Dio esistono i modelli ideali su cui sono costruiti tutti gli enti finiti che risultano dalla creazione, e che la creazione consiste nell'atto con cui Dio pronuncia fra s\u00e9 e s\u00e9 il Verbo che \u00e8 fondamento di tutte le creature.\nAnselmo, discutendo dell'analogia che sussiste tra il Verbo divino e il pensiero (o \"Logos\") umano, sostiene che gli uomini conoscono le cose per mezzo di immagini delle cose stesse, e che tali immagini sono tanto pi\u00f9 veritiere quanto pi\u00f9 aderiscono alla cosa; simmetricamente, in Dio esiste il Verbo, che costituisce l'essenza delle cose, e le cose sono modellate su di esso. La terza persona della Trinit\u00e0, lo Spirito Santo, viene identificata con la facolt\u00e0 umana dell'amore. In Dio, afferma Anselmo, sussistono tre distinte persone che formano una sola essenza e una sola divinit\u00e0; questo pu\u00f2 essere reso pi\u00f9 comprensibile alla ragione per mezzo di un'analogia di origine agostiniana: come l'anima umana, pur essendo assolutamente unitaria, si compone di tre facolt\u00e0 (memoria, intelligenza e volont\u00e0), cos\u00ec Dio, pur essendo assolutamente unitario, si compone di tre persone (Padre, Figlio e Spirito Santo).\nL'autore analizza poi altri modi per descrivere la sostanza divina, e propone di considerarla come ci\u00f2 che c'\u00e8 di pi\u00f9 grande, di sommo, cio\u00e8 maggiore di tutte le creature; o, ancora, come ci\u00f2 che presenta tutte e sole le caratteristiche che \u00e8 meglio avere piuttosto che non avere. Con ci\u00f2, Dio comunque possiede tali caratteristiche in virt\u00f9 di s\u00e9 stesso, e non di altri principi; inoltre la molteplicit\u00e0 di tali caratteristiche non significa che Dio sia composito, dal momento che nell'essenza divina ogni attributo coincide con tutti gli altri e con la stessa essenza divina in una suprema unit\u00e0 e semplicit\u00e0.\nEsistenza di Dio e attributi divini dimostrati \"a priori\": il \"Proslogion\".\nAnselmo rimase parzialmente insoddisfatto della dimostrazione dell'esistenza di Dio e dell'indagine sulle sue caratteristiche per come esse erano state condotte nel \"Monologion\": egli aspirava infatti a costruire un argomento pi\u00f9 semplice e interamente autosufficiente in grado di portare alle stesse conclusioni. Un simile argomento, ricercato affannosamente e infine trovato, venne esposto nel \"Proslogion\" (il cui titolo, originariamente, era stato \"Fides quaerens intellectum\", cio\u00e8 \u00abla fede in cerca della comprensione\u00bb).\nL'argomento del \"Proslogion\" (noto anche, secondo una denominazione attribuitagli da Immanuel Kant, come argomento ontologico) \u00e8 del tipo \"a priori\": \u00e8 cio\u00e8 basato su una definizione di Dio ricavata dalla fede e sviluppata secondo un procedimento razionale che aspira a essere valido in s\u00e9, anteriormente a ogni dato di esperienza.\nL'argomentazione di Anselmo prende dunque le mosse dalla definizione di Dio come \u00abci\u00f2 di cui non pu\u00f2 essere pensato niente di maggiore\u00bb. Egli sostiene che chiunque, incluso lo \u00abstolto\u00bb che, secondo i \"Salmi\" ( e ) \u00abdisse in cuor suo: Dio non esiste\u00bb, comprende tale definizione, anche se non comprende che l'oggetto di tale definizione esiste; comunque, nel comprenderla, si forma mentalmente il concetto di un ente sommamente grande, del quale sia impossibile pensare qualcosa di maggiore.\nOra, sostiene Anselmo, il concetto di \u00abci\u00f2 di cui non pu\u00f2 essere pensato niente di maggiore\u00bb esiste nella mente dello \u00abstolto\u00bb (o di chiunque altro) come nella mente del pittore esiste l'immagine di qualcosa che egli \u00e8 in procinto di disegnare, ma che ancora non esiste al di fuori del suo pensiero.\nTuttavia, qualcosa che esiste solamente nella mente di qualcuno non \u00e8 tanto grande quanto qualcosa che esiste anche nella realt\u00e0 esterna, nel mondo effettivo delle cose: pertanto ci\u00f2 di cui non pu\u00f2 essere pensato nulla di maggiore non sarebbe tale se non fosse dotato di un'esistenza effettiva anche fuori dalla mente di chi si forma quel concetto. Il che conduce alla conclusione per cui esiste necessariamente qualcosa di cui non pu\u00f2 essere pensato niente di maggiore, e che non pu\u00f2 essere pensato se non come esistente. Si tratta in fondo di una dimostrazione per assurdo, basata in gran parte sull'approccio apofatico della teologia negativa, in base al quale \u00e8 doveroso per la mente umana riconoscere l'esistenza di Dio come suo limite.\nCome il \"Monologion\", il \"Proslogion\" contiene numerosi capitoli nei quali l'autore indaga gli attributi di Dio: partendo dalla definizione della divinit\u00e0 come ci\u00f2 di cui non pu\u00f2 essere pensato il maggiore, Anselmo conclude che Dio deve essere necessariamente l'essere supremo, e quindi supremamente buono, giusto e felice. Sempre in relazione al \"Monologion\", risulta ora tanto pi\u00f9 giustificata l'idea che Dio debba essere caratterizzato da tutte le peculiarit\u00e0 che \u00e8 preferibile avere piuttosto che non avere.\nIn effetti risulta che un Dio come questo, che (in accordo anche con gli insegnamenti della Bibbia) \u00e8 necessariamente onnipotente, deve essere impossibilitato a fare il male perch\u00e9 \u00e8 anche assolutamente benevolo; questo non \u00e8 per\u00f2 contraddittorio dal momento che, per Anselmo, la capacit\u00e0 di fare il male non \u00e8 in realt\u00e0 una vera potenza, quanto piuttosto un'impotenza (il che \u00e8 coerente con la sua interpretazione del male come privazione, cio\u00e8 come pura negazione dell'essere e del bene, non dotata di un'autonoma positivit\u00e0 ontologica). Non deve quindi stupire, secondo lui, che Dio non possa fare il male o contraddirsi.\nNei capitoli conclusivi del testo, Anselmo ribadisce e approfondisce l'analisi degli attributi divini iniziata nel \"Monologion\", aggiungendo inoltre un accenno all'identit\u00e0 di esistenza ed essenza in Dio il quale prefigurava, anche se da lontano, i risultati che avrebbe raggiunto pi\u00f9 tardi Tommaso d'Aquino.\nLe critiche di Gaunilone all'argomento ontologico e la risposta di Anselmo.\nPer spiegare come sia possibile che lo \u00abstolto\u00bb neghi l'esistenza di Dio, nel \"Proslogion\" Anselmo afferma che chiunque dica \u00abDio non esiste\u00bb in realt\u00e0 proferisce suoni completamente vuoti, parole di cui non comprende il senso, fermandosi ai segni senza cogliere i significati. Gaunilone, un monaco benedettino contemporaneo di Anselmo, us\u00f2 un argomento simile a questo per attaccare la prova \"a priori\" del \"Proslogion\" in un testo intitolato \"Liber pro insipiente\" (\"Libro a difesa dello stolto\"); a Gaunilone Anselmo rispose nel \"Liber apologeticus adversus respondentem pro insipientem\" (\"Libro apologetico contro la risposta in difesa dello stolto\") e da allora, per volont\u00e0 dello stesso Anselmo, il \"Proslogion\" venne sempre riprodotto con il corredo di questa doppia appendice.\nL'argomentazione del \"Liber pro insipiente\", articolata su diversi punti e accompagnata da alcuni esempi, si pu\u00f2 sintetizzare nell'osservazione di Gaunilone secondo cui il fatto di avere nell'intelletto un concetto come quello di \u00abci\u00f2 di cui non pu\u00f2 essere pensato il maggiore\u00bb, e di pensarlo come esistente, \u00e8 profondamente diverso dal fatto che ci\u00f2 di cui non pu\u00f2 essere pensato il maggiore effettivamente esista: egli cio\u00e8 sostiene che non si pu\u00f2 passare direttamente dal piano del pensiero al piano dell'esistenza. Aggiunge inoltre che quello di \u00abci\u00f2 di cui non pu\u00f2 essere pensato il maggiore\u00bb \u00e8 un concetto inaccessibile a un intelletto umano, sostanzialmente superiore alle sue forze: chi ascolta e comprende tale concetto, afferma Gaunilone, non lo comprende in realt\u00e0 pi\u00f9 di quanto secondo Anselmo lo \u00abstolto\u00bb comprende l'espressione \u00abDio non esiste\u00bb; quindi pensare Dio come ci\u00f2 di cui non pu\u00f2 essere pensato il maggiore \u00e8 possibile solamente \"a posteriori\", e cio\u00e8 questa concezione di Dio (di per s\u00e9 giudicata legittima) deve essere sviluppata a partire da argomenti simili, per esempio, a quelli platonizzanti del \"Monologion\".\nNella sua risposta alle obiezioni di Gaunilone (il quale peraltro loda il \"Monologion\" e tutte le parti del \"Proslogion\" diverse dall'argomento ontologico) Anselmo si stupisce di ricevere critiche da qualcuno che \u00e8 uno stolto ma un cattolico. Rispondendo quindi \u00abal cattolico\u00bb, Anselmo ravvisa nelle parole di Gaunilone una certa confusione tra \u00abci\u00f2 di cui non pu\u00f2 essere pensato il maggiore\u00bb, limite innegabile del pensiero, e \u00abla cosa pi\u00f9 grande di tutte\u00bb, che essendo un concetto impreciso pu\u00f2 ancora essere negato senza cadere in contraddizione. Nella parte principale della sua replica alla replica Anselmo aggiunge che \u00abci\u00f2 di cui non pu\u00f2 essere pensato il maggiore\u00bb non \u00e8 un concetto incomprensibile per l'intelletto umano, a meno di fingere di non capire il concetto stesso che si vuole negare, \u00abperch\u00e9 se anche ci fosse qualcuno abbastanza sciocco da dire che \"ci\u00f2 di cui non si pu\u00f2 pensare il maggiore\" non \u00e8 niente, non sar\u00e0 cos\u00ec impudente da dire di non riuscire a capire o pensare quel che sta dicendo. O se invece si trovasse qualcuno di questo genere, non solo il discorso \u00e8 da respingere (\"respuendus\"), ma lui stesso da coprire di sputi (\"conspuendus\")\u00bb. L'esperienza delle cose del mondo, del resto, rende evidente che gli enti posseggono le diverse perfezioni in diversi gradi e che, dunque, \u00e8 possibile stabilire una gerarchia di grandezza in cui di ogni cosa \u00e8 possibile pensare qualcosa di maggiore finch\u00e9 si giunge a qualcosa di cui, appunto, non si pu\u00f2 pensare niente di maggiore. \u00c8 stato fatto notare che con questa operazione, per\u00f2, Anselmo d\u00e0 parzialmente ragione a Gaunilone e riconduce la prova \"a priori\" del \"Proslogion\" alla prova \"a posteriori\" del \"Monologion\", ammettendo che il concetto di \u00abci\u00f2 di cui non pu\u00f2 essere pensato il maggiore\u00bb si origina dall'esperienza. In tal modo l'autosufficienza della prova del \"Proslogion\" pu\u00f2 risultare compromessa, ma viene stabilita tra esso e il \"Monologion\" una continuit\u00e0 che fa delle due opere altrettanti momenti di un unico argomento per l'esistenza di Dio, in cui tale esistenza viene dimostrata inizialmente a partire da osservazioni empiriche, assicurando nel contempo la legittimit\u00e0 della definizione di Dio come \u00abci\u00f2 di cui non pu\u00f2 essere pensato il maggiore\u00bb, e quindi viene dimostrato che a partire da tale definizione risulta che Dio non \u00e8 concepibile se non come dotato dell'esistenza.\nAnselmo dialettico: il \"De grammatico\" e gli altri scritti logici.\nL'aspetto del pensiero di Anselmo legato alla logica (la quale nel Medioevo era indicata indifferentemente come dialettica o anche come grammatica, in una prospettiva paragonabile a quella della moderna filosofia del linguaggio) ha un'importanza non trascurabile, anche se tale importanza \u00e8 stata rivalutata solo dalla critica della seconda met\u00e0 del XX secolo.\nAnselmo considerava la logica uno strumento utile per il teologo: gi\u00e0 nel \"Monologion\" il suo approccio si era caratterizzato per l'attenta disamina delle possibili ambiguit\u00e0 legate a espressioni come \u00ab[esistenza] per s\u00e9\u00bb e \u00ab[creazione dal] nulla\u00bb, e anche nel \"Proslogion\" Anselmo aveva compiuto operazioni simili; ora, nel \"De grammatico\", egli analizza nello specifico il problema della paronimia, ossia dello scambio di due parole dal suono simile ma prive di attinenza nel significato: si trattava di capire se la parola \"grammatico\" (cos\u00ec come tutti gli altri \u00abdenominativi\u00bb, cio\u00e8 quelle parole che derivano da una radice da cui differiscono solo per la desinenza, in questo caso \"grammatica\"), corrispondano a sostanze o qualit\u00e0.\nIn effetti, sostiene Anselmo, pare ugualmente possibile sostenere che \"grammatico\" sia sostanza (essenza) o che sia qualit\u00e0 (accidente): nel primo caso perch\u00e9 \"grammatico\" indica un uomo, e a ogni uomo corrisponde una sostanza; nel secondo perch\u00e9 \"grammatico\" indica una particolare caratteristica dell'uomo in questione. Anselmo afferma per\u00f2 che non ci troviamo di fronte a una contraddizione, dal momento che i due modi di intendere la parola si riferiscono a due punti di vista ben diversi: \u00e8 infatti necessario, prosegue, distinguere la \"significatio\" di un termine, cio\u00e8 il piano del suo significato, dalla sua \"appellatio\", cio\u00e8 il piano del suo riferimento. Pertanto \"grammatico\" \u00e8 una significazione della grammatica, ma il suo riferimento \u00e8 all'uomo. Inoltre, aggiunge Anselmo, \"per se\" (cio\u00e8 in modo diretto, cio\u00e8 sul piano della significazione) la parola \"grammatico\" significa una qualit\u00e0, ma pu\u00f2 anche fare riferimento \"per aliud\" (cio\u00e8 in modo indiretto, cio\u00e8 sul piano del riferimento) a una sostanza. Alcuni commentatori hanno rilevato che, con questo, Anselmo prefigurava la teoria della \"suppositio\" che sarebbe stata approfondita dai dialettici del XIII secolo e successivi.\nIn altre opere di carattere logico, abbozzate da Anselmo ma mai stese in forma compiuta, egli analizzava altre possibili ambiguit\u00e0 linguistiche legate all'uso di certe parole in filosofia e teologia: consider\u00f2 con particolare attenzione i concetti e i termini \"necessitas\" (\"necessit\u00e0\"), \"potestas\" (\"potenza\", \"capacit\u00e0\"), \"voluntas\" (\"volont\u00e0\"), \"facere\" (\"fare\", ma anche \"far fare\", \"patire\") e \"aliquid\" (\"qualcosa\").\nIl problema del male, dell'onnipotenza divina e del libero arbitrio nella trilogia sulla libert\u00e0.\nNella cosiddetta \u00abtrilogia della libert\u00e0\u00bb, composta dai dialoghi \"De veritate\", \"De libertate arbitrii\" e \"De casu diaboli\", Anselmo analizza le questioni etiche legate alla rettitudine da un punto di vista teologico-dogmatico (analogo a quello che avrebbe adottato anche nelle opere successive) piuttosto che strettamente filosofico (come era stato invece quello adottato nei testi precedenti).\nLa scelta della forma dialogica, debitrice in qualche misura della tradizione platonica ma non priva di una sua originalit\u00e0 d'interpretazione, era dovuta all'esigenza di rendere pi\u00f9 vivace la discussione dei problemi teologici e al vantaggio di poter risolvere dialetticamente le difficolt\u00e0 che via via si presentavano; essa inoltre corrispondeva al modo in cui Anselmo teneva le sue lezioni, le quali consistevano sostanzialmente in conversazioni tra gruppi ristretti di discenti legati da rapporti reciproci di confidenza che facilitavano il confronto di idee.\nIl \"De veritate\".\nIl \"De veritate\" (primo in ordine logico, anche se non \u00e8 chiaro in che ordine cronologico furono composte le tre opere) analizza in particolare il rapporto sussistente tra la virt\u00f9 morale, la verit\u00e0 e la giustizia.\nAnselmo propone una teoria della verit\u00e0 in cui sono compresenti una matrice platonica (per cui la verit\u00e0 delle cose e delle affermazioni particolari risiede nella loro partecipazione alla verit\u00e0 in s\u00e9) e la tesi della verit\u00e0 come corrispondenza tra discorso e realt\u00e0 (per cui la verit\u00e0 sta nell'aderenza delle asserzioni allo stato delle cose); la nozione di verit\u00e0 per come la intende Anselmo, quindi, \u00e8 particolarmente ampia proprio perch\u00e9 per l'appunto essa \u00e8 ricondotta sia alla corrispondenza di linguaggio e realt\u00e0 sia all'aderenza di un'azione al suo fine teleologicamente proprio (che nel caso del linguaggio \u00e8 esattamente quello di significare la realt\u00e0); traducendosi in un pi\u00f9 ampio concetto di rettitudine, la verit\u00e0 pu\u00f2 quindi essere propria anche della volont\u00e0 (la volont\u00e0 vera \u00e8 volont\u00e0 retta) e delle azioni (le azioni vere sono azioni buone), oltre che dei sensi, delle essenze stesse delle cose eccetera.\nTuttavia, aggiunge Anselmo, dal momento che tutte le cose veridiche devono trarre la loro verit\u00e0 da una verit\u00e0 suprema che, evidentemente, viene identificata con Dio, e dal momento che Dio \u00e8 ugualmente fonte di tutta la verit\u00e0 e di tutto l'essere, tutto ci\u00f2 che esiste deve esistere veridicamente e, quindi, rettamente; \u00e8 qui che, data l'esperienza comune a tutti dell'esistenza del male, la questione acquisisce la sua importanza sul piano etico, dal momento che sorge per l'appunto il problema del male.\nLa questione di come sia possibile che qualcosa di male accada a causa di (o nonostante) un Dio buono \u00e8 risolta nel \"De Veritate\" osservando che, se i due termini opposti vengono considerati sotto rispetti diversi, l'apparente contraddizione tra l'esistenza del male e la bont\u00e0 di Dio non \u00e8 realmente problematica: Dio pu\u00f2 \"permettere\" che il male esista senza \"causare\" il male, e d'altro canto quello che risulta malvagio in una prospettiva umana non \u00e8 necessariamente malvagio in senso proprio. Anselmo sostiene che, come \u00e8 possibile che un uomo riceva a buon diritto delle percosse bench\u00e9 per un certo altro uomo sia illegittimo somministrargliele, cos\u00ec \u00e8 in generale possibile che essere l'oggetto passivo di un'azione sia male mentre esserne il soggetto attivo sia bene o viceversa; e, quindi, il problema di conciliare l'esperienza del male con un Dio onnipotente e buono si risolve se si considera che Dio e il male vengono considerati da due differenti punti di vista.\nIn conclusione, Anselmo chiama verit\u00e0 quel particolare tipo di rettitudine che \u00e8 percettibile solo alla mente; bench\u00e9 infatti in generale i concetti di verit\u00e0, giustizia e rettitudine siano interscambiabili la verit\u00e0 ha un carattere proprio di retta intellezione, mentre la giustizia \u00e8 legata pi\u00f9 strettamente alla rettitudine della volont\u00e0.\nLa rettitudine della volont\u00e0 \u00e8 poi direttamente collegata con l'aderenza del volere dell'uomo a quello di Dio, e la verit\u00e0 stessa ha la sua unit\u00e0 garantita dalla sua relazione con la verit\u00e0 suprema e assoluta di Dio: l'apparenza di molte verit\u00e0 particolari separate e indipendenti non toglie che ciascuna di esse sia vera unitamente a tutte le altre nella partecipazione a Dio.\nIl \"De libertate arbitrii\".\nIl \"De libertate arbitrii\" \u00e8 il testo della trilogia dedicato specificamente alla libert\u00e0 della volont\u00e0 dell'uomo in relazione alla sua facolt\u00e0 di compiere il bene o di peccare e, in generale, al problema della grazia e del male.\nFin dalle prime pagine dell'opera Anselmo rifiuta la definizione della libert\u00e0 come la possibilit\u00e0 di scegliere senza condizionamenti se peccare o non peccare: se, infatti, la facolt\u00e0 di peccare rientrasse in tale definizione, la libert\u00e0 vedrebbe irrimediabilmente compromesso il suo valore positivo (se, cio\u00e8, fosse la libert\u00e0 a rendere possibile il peccato, essa non sarebbe pi\u00f9 un carattere buono); e ne risulterebbe inoltre la conclusione assurda che Dio, non potendo fare il male (cio\u00e8 non potendo peccare), non sarebbe libero.\nAnselmo sostiene al contrario che il peccato \u00e8 dovuto non tanto alla libert\u00e0 in s\u00e9 quanto a una degenerazione della libert\u00e0; e aggiunge, alla luce di queste considerazioni, che la pi\u00f9 opportuna definizione di libert\u00e0 sarebbe quella per cui essa \u00e8 \u00abpotere di conservare la rettitudine della volont\u00e0 per amore della rettitudine stessa\u00bb. La libert\u00e0 \u00e8 dunque sostanzialmente la facolt\u00e0 che ci consente non di perseguire ci\u00f2 che vogliamo senza condizionamenti, ma di adeguare la nostra volont\u00e0 a ci\u00f2 che \u00e8 giusto che noi vogliamo (a ci\u00f2 che, in altre parole, sarebbe nostro dovere volere). La libert\u00e0 dunque \u00e8 tanto pi\u00f9 libera (tanto pi\u00f9 corrispondente all'ideale di libert\u00e0) quanto pi\u00f9 \u00e8 retta. Questo comunque non toglie che la volont\u00e0 possa cedere a una tentazione: in questo caso essa si rivolger\u00e0 al peccato anzich\u00e9 alla grazia e lo far\u00e0 non per costrizione da parte dei condizionamenti esterni, ma in modo autonomo; tuttavia, stante la definizione che si \u00e8 data sopra, questo non sar\u00e0 un esempio di libert\u00e0 ma un esempio di corruzione della libert\u00e0.\nInfine Anselmo spiega che, in ogni caso, il modo in cui la libert\u00e0 della volont\u00e0 ci consente di volere ci\u00f2 che \u00e8 giusto che noi vogliamo (e di volerlo unicamente in virt\u00f9 del fatto che \u00e8 giusto che lo vogliamo) \u00e8 legato strettamente all'intervento divino: in seguito alla caduta, infatti, all'uomo \u00e8 preclusa la possibilit\u00e0 di agire bene in modo disinteressato con le sue sole forze (e, pi\u00f9 in generale, un peccatore \u00e8 incapace di risollevarsi senza aiuto) ed \u00e8 dunque solo con l'intercessione della grazia di Dio che la libert\u00e0 si pu\u00f2 esplicare al massimo delle sue potenzialit\u00e0 e pu\u00f2 realmente condurre l'uomo verso Dio. In conclusione l'autore propone una distinzione tra la libert\u00e0 increata e interamente autonoma che \u00e8 propria di Dio e la libert\u00e0 creata che gli angeli e gli uomini \"ricevono\" da Dio; e ribadisce che la libert\u00e0 pur imperfetta dell'uomo, aiutata dalla grazia, pu\u00f2 e dovrebbe elevarsi a Dio.\nIl \"De casu diaboli\".\nIl \"De casu diaboli\" tratta dei problemi legati alla rettitudine e alla libert\u00e0 con particolare riferimento, come da titolo, alla caduta del diavolo \u2013 cio\u00e8 al momento della narrazione biblica in cui l'angelo Lucifero, avendo ricevuto da Dio una certa misura di esistenza (e dunque di bont\u00e0) e una volont\u00e0 libera (cio\u00e8 quella facolt\u00e0 che gli avrebbe consentito di raggiungere la sua piena realizzazione adeguando la sua volont\u00e0 a quella di Dio) scelse di non perseverare nel conservare la sua volont\u00e0 aderente a quella divina, lasci\u00f2 che la sua libert\u00e0 si corrompesse e abbandon\u00f2 quindi la rettitudine per tentare di assomigliare a Dio pi\u00f9 di quanto fosse suo diritto.\nAnselmo dunque prende tale esempio come questione paradigmatica per un'analisi dell'origine e della natura del male. La sua ricerca prende le mosse ancora una volta da un'attenta analisi logico-linguistica, volta in questo caso a chiarire il significato del termine \"nihil\" (\"nulla\"): afferma Anselmo che tale termine non indica, per il semplice fatto di esistere, una realt\u00e0 positiva, e che anzi esso significa per negazione (sottraendo una propriet\u00e0 e non aggiungendola). Il nulla dunque \u00e8 un ente puramente razionale, perch\u00e9 \"nulla\" indica non tanto una realt\u00e0 quanto la negazione di una realt\u00e0; ci\u00f2 avviene, secondo un esempio riportato da Anselmo stesso, analogamente al modo un cui si dice di qualcuno che \u00e8 cieco anche se la cecit\u00e0 non \u00e8 tanto una facolt\u00e0 quanto la negazione della facolt\u00e0 della vista.\nAnselmo fa cos\u00ec propria la concezione, gi\u00e0 espressa da un Agostino che l'aveva a sua volta mutuata dal neoplatonismo di Ambrogio, del male come privazione, ovvero nega la positivit\u00e0 ontologica del male stesso: come bisogna parlare del nulla come negazione dell'esistente e della cecit\u00e0 come negazione della vista, bisogna parlare del male come mancanza di bene. Dunque Lucifero, cui Dio aveva dato la facolt\u00e0 di scegliere se perseguire la giustizia (adeguandosi alla volont\u00e0 divina) o se perseguire la felicit\u00e0 (ribellandosi e tentando di sostituirsi a Dio) abbandon\u00f2 la rettitudine e comp\u00ec un moto di allontanamento da Dio; comp\u00ec cio\u00e8 un'ingiustizia che, per\u00f2, non era nient'altro che una negazione della giustizia.\nPrendendo le mosse dall'esempio del diavolo, Anselmo dunque sviluppa la sua riflessione relativamente all'uomo: l'essere umano \u00e8 creato da Dio ed \u00e8 dotato da Dio stesso di una volont\u00e0 libera, la cui piena realizzazione si ha nella conservazione della rettitudine \u2013 cio\u00e8 nell'adesione alla legge che Dio, con un atto di grazia, dona all'uomo. Tuttavia al momento del peccato originale anche l'uomo, come gi\u00e0 il diavolo, corrompe la sua libert\u00e0; e non gli \u00e8 possibile tornare ad agire rettamente se non grazie a un nuovo dono di grazia da parte di Dio. Come Anselmo avrebbe approfondito nel \"De concordia\" la volont\u00e0, che essendo libera ha facolt\u00e0 (in potenza) di perseguire la rettitudine, non pu\u00f2 di fatto (in atto) perseguire tale rettitudine se non in virt\u00f9 del fatto di essere retta, e dunque il ruolo della grazia concessa da Dio \u00e8 fondante.\nLa necessit\u00e0 di un Dio-uomo redentore: il \"Cur Deus homo\".\nNel dialogo in due libri \"Cur Deus homo\" Anselmo spiega come, malgrado l'impossibilit\u00e0 dell'uomo di riparare al peccato di Adamo ed Eva contro Dio, Dio stesso si \u00e8 riconciliato con l'umanit\u00e0 facendosi uomo. Il testo contiene anche, come \u00e8 reso inevitabile dal suo soggetto, un'apologia del dogma cristiano dell'incarnazione di Dio (che, per l'appunto, si \u00e8 fatto uomo in Ges\u00f9) contro le critiche di ebrei e musulmani; tuttavia non \u00e8 questo il suo tema principale, e in effetti il \"Cur Deus homo\" \u00e8 un testo di ampio respiro che di fatto conclude, insieme al successivo \"De concordia\", l'esposizione della visione teologica di Anselmo.\nIl testo si apre con una chiarificazione metodologica, in cui Anselmo ribadisce la sua posizione sul rapporto tra ragione e fede: come gi\u00e0 si era riscontrato nel \"Monologion\", e in accordo con la consueta dinamica dell\"intellectus fidei\" (comprensione della fede), egli tratta sempre la fede come il necessario punto di partenza di ogni riflessione teologica ma giudica \u00abnegligenza\u00bb astenersi poi dal portare a compimento razionalmente tale riflessione.\nDopodich\u00e9, Anselmo procede a spiegare il carattere necessario della volont\u00e0 divina: Dio, sostiene l'autore, \u00e8 dotato di una volont\u00e0 spontanea e autonoma (non \u00e8 cio\u00e8 soggetto n\u00e9 a costrizioni n\u00e9 a impedimenti) ma tale volont\u00e0 \u00e8 talmente rigida nella sua assoluta immutabilit\u00e0 da far s\u00ec che essa possa essere considerata necessaria; si pu\u00f2 dire, ad esempio, che \u00e8 necessario che Dio non menta perch\u00e9 la volont\u00e0 di Dio, tesa per sua stessa natura verso la verit\u00e0 (e da cui anzi la verit\u00e0 stessa trae la sua natura) \u00e8 invariabile e incorruttibile nella sua costanza, e non pu\u00f2 in alcun modo rivolgersi verso la menzogna. Si \u00e8 gi\u00e0 visto che questa non pu\u00f2 secondo Anselmo essere considerata una limitazione della potenza divina.\n\u00c8 proprio per via della necessit\u00e0 e assoluta immodificabilit\u00e0 del piano che Dio aveva predisposto per l'uomo all'inizio del tempo che, in seguito alla perdita dell'immortalit\u00e0 dovuta alla caduta di Adamo ed Eva, si \u00e8 reso necessario un intervento di Dio per redimere l'uomo dal peccato originale e ripristinare tale immortalit\u00e0 (sotto forma della possibilit\u00e0 di vivere in eterno nell'altra vita).\nDopodich\u00e9, risulta necessario che la remissione da parte di Dio dei peccati dell'uomo passi attraverso un'effettiva espiazione: se infatti Dio si riconciliasse con l'uomo con un atto di pura misericordia, senza che il peccato ricevesse una giusta e proporzionata punizione, il disordine generato dal peccato non verrebbe ricondotto all'ordine e, in generale, la legalit\u00e0 dell'universo morale umano e divino risulterebbe compromessa. Bisogna dunque che l'uomo restituisca a Dio l'onore che peccando gli ha negato \u2013 anche se resta inteso che le azioni dell'uomo non aggiungono n\u00e9 tolgono nulla a Dio, dato che \u00e8 impossibile privare dell'onore un Dio che coincide con lo stesso onore e con tutte le altre qualit\u00e0 positive: restituire a Dio l'onore che gli \u00e8 dovuto significa semplicemente ripristinare la sottomissione, venuta meno con il peccato originale, della volont\u00e0 umana a quella divina. Tuttavia l'uomo, che anche prima della caduta in quanto creatura era incapace di compiere il bene se non in virt\u00f9 della partecipazione al bene supremo di Dio, non pu\u00f2 espiare la sua colpa da solo: gli \u00e8 impossibile rendere a Dio la giusta soddisfazione, perch\u00e9 la bont\u00e0 di ogni azione di riparazione sarebbe comunque dovuta a Dio. \u00c8 cos\u00ec che Anselmo dimostra che il salvatore dell'uomo deve necessariamente essere di natura divina; quindi egli procede ad argomentare che, per la precisione, egli deve essere un Dio-uomo.\nRisulta infatti che a rendere soddisfazione a Dio non pu\u00f2 essere qualcuno che sia inferiore a Dio, e d'altra parte \u00e8 necessario che a espiare il peccato dell'uomo sia un uomo: pertanto le caratteristiche che le scritture attribuiscono a Ges\u00f9, vero uomo e vero Dio, partecipe in ugual modo e nello stesso tempo di entrambe le nature, sono esattamente quelle necessarie a spiegare razionalmente la redenzione dell'umanit\u00e0 dal momento che, come scrive il filosofo Giuseppe Colombo, \u00abDio (per s\u00e9 preso) non deve nulla a nessuno e l'uomo (per s\u00e9 preso) non pu\u00f2 nulla\u00bb.\nDunque Ges\u00f9, non macchiato dal peccato in virt\u00f9 della sua natura divina e perci\u00f2 privo di doveri e di debiti nei confronti di Dio, offr\u00ec volontariamente e liberamente la sua vita innocente a Dio stesso e cos\u00ec facendo, essendo uomo, espi\u00f2 il peccato originale dell'umanit\u00e0.\nLa compatibilit\u00e0 di prescienza divina e libert\u00e0 umana: il \"De concordia\".\nIl \"De concordia praescientiae et praedestinationis et gratiae Dei cum libero arbitrio\", l'ultima opera di Anselmo, \u00e8 volto a dimostrare la compatibilit\u00e0 della prescienza divina, oltre che della predestinazione e della grazia, con il libero arbitrio dell'uomo.\nIl problema dell'apparente inconciliabilit\u00e0 della prescienza e della predestinazione divina con la libert\u00e0 umana, che risulta dal fatto che pare impossibile prevedere (e a maggior ragione predeterminare) un fatto senza far venir meno il suo carattere libero e non necessario, \u00e8 risolta da Anselmo con un duplice argomento. In primo luogo, egli osserva, bisogna distinguere la necessit\u00e0 ontologica da quella logica, dal momento che quella ontologica ha una priorit\u00e0 su quella logica: se infatti qualcosa \u00e8 necessario ontologicamente (come il sorgere del sole) allora lo \u00e8 anche logicamente (nel momento in cui il sole sorge, sorge necessariamente); tuttavia se qualcosa \u00e8 necessario logicamente (nel momento in cui avviene, avviene necessariamente) pu\u00f2 anche non essere necessario ontologicamente (\u00e8 il caso, ad esempio, di una rivolta popolare). In secondo luogo Anselmo propone una tesi gi\u00e0 affermata da Agostino e da Boezio: la nostra concezione di predestinazione e predeterminazione \u00e8 limitata alla nostra coscienza temporale delle priorit\u00e0 cronologiche, ma Dio si colloca in un'eternit\u00e0 al di fuori e al di sopra del tempo, in cui non \u00abnulla \u00e8 passato o futuro, ma tutto \u00e8 simultaneamente e senza divenire\u00bb; pertanto, Dio conosce e determina gli eventi che per noi sono passati, presenti e futuri da una prospettiva sovratemporale in cui tali eventi sono tutti simultanei; stando cos\u00ec le cose, non c'\u00e8 contraddizione tra il fatto che egli conosca o determini un evento libero in quanto libero (allo stesso modo di come vede o determina eventi necessari in quanto necessari).\nIl problema di conciliare la grazia di Dio con il libero arbitrio invece sorge dalla contrapposizione di coloro che da un lato, \u00absuperbi\u00bb, considerano la virt\u00f9 e quindi la salvezza suscettibili di essere raggiunte dalla sola libera volont\u00e0 dell'uomo; e di coloro che, dall'altro lato, attribuiscono cos\u00ec tanta importanza alla grazia divina nella redenzione dell'uomo da negare addirittura la sua libert\u00e0. Anselmo assume nella controversia una posizione intermedia, in cui cio\u00e8 grazia e libert\u00e0 vengono armonizzate: egli sostiene infatti che, come si era gi\u00e0 visto nel \"De casu diaboli\", per agire rettamente \u00e8 necessario volere rettamente, e per volere rettamente \u00e8 necessaria una retta volont\u00e0; tuttavia l'uomo non pu\u00f2 darsi da solo tale rettitudine della volont\u00e0, poich\u00e9 (mentre si pu\u00f2 autonomamente conservare la rettitudine della volont\u00e0 quando la si ha) non si pu\u00f2 volere la rettitudine con il solo libero arbitrio quando non si ha una volont\u00e0 retta; e dunque se \u00e8 vero che \u00e8 Dio, per grazia, a dare all'uomo questa facolt\u00e0, \u00e8 vero anche che sta alla libert\u00e0 dell'uomo conservarla \u2013 i due aspetti non sono quindi contraddittori, bens\u00ec complementari.\nIl testo prosegue con un'analisi dei significati della parola \"volont\u00e0\" e delle sue interazioni con il concetto di giustizia, e si conclude con una ricapitolazione dei punti gi\u00e0 trattati: l'autore ribadisce che la volont\u00e0, creata come ente positivo e quindi di per s\u00e9 orientata a Dio e alla conservazione della sua originaria bont\u00e0, \u00e8 stata corrotta dalla deviazione del volere dell'uomo per un cattivo uso della libert\u00e0; pertanto la volont\u00e0 umana ha perso la rettitudine necessaria a volere rettamente, e ha bisogno che tale rettitudine sia ripristinata dalla grazia divina prima di poter ricominciare ad agire con giustizia, preservando grazie alla libert\u00e0 la rettitudine della sua volont\u00e0.\nAltri scritti.\nAnselmo d'Aosta fu autore di diversi altri scritti di carattere teologico, ma pur sempre animati da uno spirito filosofico: l\"Epistola de incarnatione Verbi\" e il successivo \"De processione Spiritus Sancti\" trattavano del problema della processione dello Spirito Santo e delle modalit\u00e0 della sua incarnazione; il \"De conceptu virginali et de peccato originali\" analizzava le questioni dottrinali dell'Immacolata Concezione e del peccato originale, e inoltre ripercorreva ragionamenti gi\u00e0 portati avanti nelle opere precedenti; a ci\u00f2 si aggiungono meditazioni, preghiere e opuscoli minori, oltre a una serie di frammenti provenienti da un'opera non conclusa e a un \"De moribus\" (\"Sui costumi [morali]\") in parte spurio che tratta delle affezioni dell'anima.\nLe preghiere scritte da Anselmo sono raccolte in un'opera nota come \"Orationes sive meditationes\" (\"Preghiere ovvero meditazioni\"); esse, scritte lungo tutta la vita dell'autore dal periodo di Bec all'episcopato inglese, costituiscono un ulteriore esempio dell'ideale anselmiano di comprensione della fede: bench\u00e9 orientate pi\u00f9 alla contemplazione e al raccoglimento spirituale che alla vera e propria filosofia o teologia, il loro scopo \u00e8 infatti quello di suscitare nel lettore quel sentimento rivolto verso la verit\u00e0 e la rettitudine che \u00e8 necessario presupposto tanto della teoresi quanto della stessa vita buona.\nDi Anselmo si \u00e8 poi conservato un epistolario particolarmente significativo, che testimonia in modo efficace sia della sua personalit\u00e0 sia della sua figura pubblica: risulta infatti chiaramente, da una parte, l'affetto, la carit\u00e0, la sensibilit\u00e0 e la ferma pazienza che Anselmo infondeva nelle lettere ai monaci suoi amici e suoi discepoli; e dall'altra la sua determinazione nelle faticose e a volte frustranti questioni politiche legate alla sua posizione di arcivescovo.\nInfluenza e critica.\nIl pensiero di Anselmo d'Aosta esercit\u00f2 un'influenza estremamente significativa sulla storia sia della filosofia sia, soprattutto, della teologia. Come fece notare \u00c9tienne Gilson, la sua riflessione giunse a livelli di estrema profondit\u00e0 in tutti i campi in cui si espresse, anche se \u00e8 forse vero che tali campi furono relativamente pochi: sempre Gilson sostenne infatti che al suo pensiero, estremamente raffinato dal punto di vista dialettico e dal punto di vista teologico, faceva difetto un'approfondita analisi del campo della filosofia della natura \u2013 la quale sarebbe stata necessaria per poter dire che le riflessioni di Anselmo formano un sistema filosofico o teologico veramente organico e completo.\nLa discussione di Anselmo di certi problemi dottrinali, come quelli della libert\u00e0 e del male, ebbe la sua risonanza nella filosofia medievale, venendo ripresa ad esempio da Riccardo di San Vittore; l'attenzione di Anselmo per la dimensione logico-dialettica della filosofia e della teologia fa poi di lui, secondo alcuni critici, un precursore della filosofia scolastica del XII secolo. D'altra parte le pagine pi\u00f9 famose della sua opera sono certamente quelle in cui, nel \"Proslogion\", egli espone il suo argomento \"a priori\" per la dimostrazione dell'esistenza di Dio; esse, considerate un punto di riferimento di importanza capitale per la storia della filosofia occidentale, hanno generato nel corso dei secoli una notevole mole di scritti sia critici sia apologetici. Gilson scrisse a proposito della rilevanza dell'argomento di Anselmo: \u00able sue implicazioni sono tanto ricche che il solo fatto di averle ammesse o rifiutate \u00e8 sufficiente a determinare il gruppo dottrinale a cui una filosofia appartiene. [...] Ci\u00f2 che \u00e8 comune a tutti coloro che l'ammettono \u00e8 l'identificazione dell'essere reale con l'essere intelligibile concepito col pensiero; ci\u00f2 che \u00e8 comune a tutti coloro che ne condannano il principio \u00e8 il rifiuto di porre un problema d'esistenza separato da un dato esistente empiricamente\u00bb.\nDopo Gaunilone, che fu praticamente l'unico a mostrare interesse per il cosiddetto argomento ontologico durante la vita di Anselmo, esso venne citato da Guglielmo d'Auxerre e ripreso criticamente da diversi altri pensatori nel XIII secolo, tra cui i pi\u00f9 degni di nota sono Tommaso d'Aquino e Bonaventura da Bagnoregio: il primo contest\u00f2 la validit\u00e0 di tale dimostrazione, il secondo la difese. Oltre a Bonaventura, altri dottori della Chiesa, tra cui Enrico di Gand e Alberto Magno, accettarono la prova anselmiana. Nel Medioevo anche Alessandro di Hales e Duns Scoto si espressero sull'argomento, entrambi condividendolo, anche se Duns Scoto sostenne che la formulazione sarebbe stata pi\u00f9 appropriata se anzich\u00e9 dal concetto di \"Dio\" Anselmo fosse partito dal concetto di \"ente\".\nNel XVII secolo Cartesio riprese a sua volta l'argomento, considerandolo valido e apprezzando la sua indipendenza da considerazioni di carattere empirico, disinteressandosi per\u00f2 di quegli aspetti della prova anselmiana che implicavano la necessaria trascendenza di Dio come fondamento del suo argomentare. Passando tramite Cartesio, una dimostrazione simile alla prova \"a priori\" di Anselmo entr\u00f2 anche nel sistema metafisico dell\"Ethica\" di Spinoza, il quale dimostrava l'esistenza della sostanza (poi identificata con Dio stesso) sulla base del fatto che, per la definizione stessa della sostanza, la sua essenza implica l'esistenza. Leibniz sostenne la validit\u00e0 in s\u00e9 della dimostrazione, ma contest\u00f2 un'apparente leggerezza da parte di Anselmo: il filosofo tedesco riconosceva infatti che l'autore del \"Proslogion\" aveva in effetti dimostrato che, se Dio (inteso come l'essere massimamente perfetto) \u00e8 possibile, allora \u00e8 necessario, ma sosteneva che non avesse dimostrato che \u00e8 possibile se non con argomenti \"a posteriori\".\nNel XVIII secolo l'argomento fu oggetto di critiche da parte di Hume e soprattutto di Kant: quest'ultimo in particolare, nella \"Critica della ragion pura\", evidenzi\u00f2 che l'esistenza non pu\u00f2 essere considerata un predicato (non senza cadere nelle contraddizioni messe in evidenza dai filosofi della scuola eleatica) e che, dunque, non si pu\u00f2 dire che l'esistenza \u00e8 un predicato positivo che un Dio di cui non pu\u00f2 essere pensato il maggiore non potrebbe non avere. Hegel, nel XIX secolo, torn\u00f2 a difendere la dimostrazione di Anselmo affermando che in Dio essenza ed esistenza coincidono, e che la distinzione tra le due \u00e8 tipica esclusivamente del mondo materiale. Secondo Bertrand Russell, l'argomento \u00ab\u00e8 ancora alla base del sistema di Hegel e dei suoi seguaci, e riappare nel principio di Bradley: \"Ci\u00f2 che pu\u00f2 essere e dev'essere, \u00e8\"\u00bb. La dimostrazione anselmiana piacque inoltre a Vincenzo Gioberti e Antonio Rosmini, che se ne appropriarono modificandola.\nNel XX secolo la critica si \u00e8 rivolta soprattutto all'analisi del rapporto tra fede e ragione negli scritti di Anselmo e si \u00e8 interrogata sulla misura in cui le singole opere dovrebbero essere considerate filosofiche o teologiche; si \u00e8 inoltre discusso sul valore della logica costruita da Anselmo e sono state analizzate le implicazioni esistenziali della sua teologia, con particolare riferimento al problema del peccato e della salvezza e al concetto di \"rettitudine\". Il teologo Karl Barth ha avuto Anselmo tra i suoi principali punti di riferimento, ed \u00e8 stato un attento studioso della sua opera. Sono altres\u00ec degne di nota le rivisitazioni della prova anselmiana, con l'intento di emendarla da aporie ed equivoci logici, operate da Charles Hartshorne e Norman Malcolm. Di diverso tenore l'analisi di John Niemeyer Findlay, che ha mosso una critica serrata, sotto il profilo linguistico, alla nozione di \"Dio\" come \"Ente assoluto\" utilizzata da Anselmo.\nIn occasione dell'ottavo centenario della morte di Anselmo, il 21 aprile 1909, papa Pio X promulg\u00f2 l'enciclica \"Communium Rerum\" in cui ne celebrava la figura e ne promuoveva il culto. Ancora nel 1998, papa San Giovanni Paolo II nell'enciclica \"Fides et ratio\" guardava alla prova ontologica di Anselmo come a un modello di quella complementarit\u00e0 imprescindibile tra fede e ragione, grazie a cui \u00abl'armonia fondamentale della conoscenza filosofica e della conoscenza di fede \u00e8 ancora una volta confermata: la fede chiede che il suo oggetto venga compreso con l'aiuto della ragione; la ragione, al culmine della sua ricerca, ammette come necessario ci\u00f2 che la fede presenta\u00bb.\nOpere.\n\"Lista tratta da\" Lorenzo Pozzi, \"Introduzione\", in \nGenealogia episcopale.\nLa genealogia episcopale \u00e8:"}
{"id": "837654", "revid": "339392", "url": "https://it.wikipedia.org/wiki?curid=837654", "title": "Ritratto dell'infanta do\u00f1a Margherita d'Austria", "text": ""}
{"id": "837655", "revid": "1444886", "url": "https://it.wikipedia.org/wiki?curid=837655", "title": "Bobina di Tesla", "text": "La bobina di Tesla \u00e8 un trasformatore risonante ad alta tensione inventato da Nikola Tesla.\n\u00c8 in grado di generare fulmini del tutto simili a quelli di origine atmosferica, anche se di entit\u00e0 ridotta. \u00c8 un tipo di trasformatore con nucleo ad aria (talvolta ad olio) che consiste in due o anche tre circuiti elettrici accoppiati in risonanza. Tesla speriment\u00f2 una grande variet\u00e0 di bobine e configurazioni.\nLe us\u00f2 per condurre innovativi esperimenti sulla luce elettrica, fluorescenza, raggi X, fenomeni di corrente alternata ad alta frequenza, elettroterapia, trasmissione di segnali elettrici e di energia elettrica senza fili. Gli schemi dei primi modelli sono differenti da quelli pi\u00f9 recenti.\nUna particolarit\u00e0 di questa bobina \u00e8 quella di riuscire ad accendere i tubi fluorescenti senza che questi siano collegati ad alcun impianto elettrico: \u00e8 infatti sufficiente avvicinare il tubo alla bobina per vederlo accendersi.\nI primi e i pi\u00f9 recenti progetti generalmente includono una sorgente ad alta tensione, uno o pi\u00f9 condensatori ad alta tensione e uno spinterometro che funge da \"interruttore\" (o switch) per eccitare il circuito primario con impulsi periodici di corrente ad alta frequenza. Una bobina di Tesla generalmente lavora ad alta frequenza, dai 70\u00a0kHz ai 25\u00a0MHz (nelle bobine di Tesla a stato solido pi\u00f9 recenti). Vi sono molti appassionati che si dedicano alla costruzione di bobine di Tesla.\nCircuiti contenenti bobine di Tesla furono usati commercialmente nei trasmettitori radio a spinterometro per la telegrafia senza fili fino al 1920. Bobine di Tesla modificate sono ancora oggi usate come spinterometro per lampade a scarica usate per l'illuminazione. Sebbene esistano altri spinterometri, il progetto dell'originale spinterometro di Tesla \u00e8 meno costoso, e facilmente realizzabile.\nStoria.\nLe prime bobine.\nLa prima descrizione che si ha di una bobina di Tesla \u00e8 un vaso di vetro, di 15 per 20\u00a0cm, attorno a questo \u00e8 avvolto, da 60 a 80 giri, un cavo conduttore di 0,823\u00a0mm\u00b2 di sezione. All'interno si inserisce un avvolgimento primario da otto a dieci giri di cavo di sezione 13,3\u00a0mm\u00b2; il tutto immerso in un recipiente contenente olio isolante (olio di lino o minerale).\nBobine \"disruptive\".\nNella primavera del 1891, Tesla diede una dimostrazione con varie macchine prima all'Istituto Americano degli Ingegneri Elettrici alla Columbia University. Seguendo le iniziali ricerche su tensione e frequenza di William Crookes, Tesla progett\u00f2 e costru\u00ec una serie di bobine che producevano correnti ad alte tensioni e frequenze. Queste prime bobine utilizzavano una scarica disruptiva attraverso uno spinterometro. L'apparato pu\u00f2 essere riprodotto utilizzando un rocchetto di Ruhmkorff, due condensatori ed una seconda bobina, costruita in modo particolare, disruptiva.\nIl rocchetto di Ruhmkorff, essendo alimentato da una fonte principale, \u00e8 collegato al condensatore su entrambi i terminali in serie. Uno spinterometro \u00e8 applicato in parallelo al rocchetto di Ruhmkorff prima dei condensatori. I terminali di scarica erano in genere sfere di metallo di diametro minore di 25\u00a0mm (sebbene Tesla ne usasse in varie forme e dimensioni). I condensatori erano costruiti in modo particolare, piccoli e con grande isolamento. Questi condensatori consistevano in piastre mobili in bagno d'olio. Pi\u00f9 piccole erano e pi\u00f9 frequenti erano le scariche di questi primi apparati a bobina. Le piastre aiutano a eliminare anche l'autoinduzione della seconda bobina fornendole la capacit\u00e0. Placche di mica erano piazzate nello spinterometro per stabilire un getto di corrente d'aria che attraversa i terminali. Ci\u00f2 aiutava a eliminare l'arco elettrico, rendendo pi\u00f9 brusca la scarica. Per questo scopo si utilizzava anche un getto d'aria.\nI condensatori sono connessi a una doppia bobina primaria (ognuna in serie con un condensatore). Queste sono parti di una seconda bobina disruptiva costruita in modo speciale. Gli avvolgimenti primari hanno ognuno venti giri di cavo conduttore isolato di 1,31\u00a0mm\u00b2 e sono avvolti separatamente su tubi di plastica spessi almeno di 3,2\u00a0mm. Il secondario ha trecento avvolgimenti di cavo conduttore isolato con seta avvolto su un tubo di plastica o barra, e i terminali incassati in tubi di vetro o plastica. Gli avvolgimenti primari devono essere larghi abbastanza da lasciare uno spazio quando la bobina secondaria \u00e8 messa tra gli avvolgimenti. I primari devono coprire di mezzo centimetro attorno al secondario. Un divisore in gomma dura deve essere posizionato fra le spire primarie. I terminali del primario non sono connessi con i condensatori ma con lo spinterometro.\nNel brevetto , \"Sistema di illuminazione elettrico\" (1891 23 giugno), Tesla descrive questa prima bobina disruptiva. Essa fu ideata per convertire ed erogare energia elettrica in forma adatta per la produzione di certi nuovi fenomeni elettrici, che richiedevano correnti di alta frequenza e tensione. \u00c8 anche specificato un condensatore immagazzinatore di energia e un meccanismo di scarica sul primario di un trasformatore a radiofrequenza. Questo \u00e8 il primo elementare esempio di alimentatore a radio-frequenza capace di eccitare un'antenna per emettere una potente radiazione elettromagnetica.\nUn'altra bobina di Tesla fu registrata nel 1897 dal brevetto , \"Trasformatore elettrico\". Questo trasformatore erogava correnti ad alta tensione ed era composto da una bobina primaria e secondaria (facoltativamente, un terminale del secondario poteva essere connesso elettricamente con il primario; come i moderni dispositivi d'accensione per auto). Questa bobina di Tesla aveva il secondario posto all'interno e circondato dalle spire del primario. Questo consisteva in un primario e secondario avvolti in forma di una spirale piatta. Una bobina, il secondario in trasformazione progressiva, dell'apparato consisteva in un cavo sottile pi\u00f9 lungo. Il congegno era anche connesso a terra quando la bobina era in uso.\nUltimi progetti di bobine.\nTesla, nel brevetto \"System of Transmission of Electrical Energy\" e nel \"Apparatus for Transmission of Electrical Energy\", descrive innovative composizioni di bobine di trasmissione.\nLa bobina, o il conduttore trasmittente sono strutturati e sollecitati a produrre correnti ed oscillazioni di campo attraverso l'ambiente fino a una notevole distanza, fino a una bobina o un conduttore riceventi l'energia trasmessa. Con queste bobine furono raggiunti potenziali molto elevati.\nTardivamente brevett\u00f2 con , \"Metodo di segnalazione\", e con , \"Sistema di Segnalazione\", sistemi per bobine ad alta capacit\u00e0 trasmissiva con elettrodo a terra.\nAlcune delle ultime bobine di Tesla furono considerevolmente le pi\u00f9 grandi e col maggior potenziale elettrico.\nQuando Tesla brevett\u00f2 l'ultimo dispositivo in (Apparatus for Transmitting Electrical Energy), lui defin\u00ec il dispositivo in maniera alquanto complessa, come un \u201ctrasformatore ad alta tensione, air-core (con nucleo ad aria), auto rigenerativo, risonante, per generare alte tensioni a elevata frequenza\u201d.\nLe ultime bobine di Tesla furono a loro volta alimentate da grandi trasformatori ad alta tensione, usando per l'accumulo grandi condensatori a Bottiglia di Leida, immersi in olio (per ridurre le perdite a \"effetto corona\", e usando appositi interruttori per governare gli alti livelli di potenziale.\nGli interruttori furono singolarmente dotati di ventilatori di raffreddamento per poter reggere le condizioni operative.\nTesla, anche se in qualche caso us\u00f2 olio per isolare le sue bobine, pi\u00f9 spesso confid\u00f2 sulle propriet\u00e0 isolanti dell'aria; us\u00f2 forme delle parti emittenti di sommit\u00e0 degli apparati (\"topload\") aventi ampio raggio di curvatura, ancora per minimizzare le perdite per effetto corona (dette \"streamer\").\nIl guadagno in tensione del circuito al toroide \u00e8 proporzionale alla carica spostata, la quale \u00e8 determinata dalla entit\u00e0 di capacit\u00e0 (carica) del circuito, dalla tensione (che Tesla chiama \"Pressione elettrica\"\" in analogia al parametro idraulico), e dalla frequenza della corrente impiegata.\nFunzionamento.\nUn trasformatore a bobina di Tesla opera in una maniera significativamente diversa da un trasformatore convenzionale (per es. con nucleo in ferro). In un trasformatore convenzionale, le spire sono molto vicine tra loro, e il guadagno di tensione \u00e8 limitato al rapporto dei numeri di giri delle spire. Diversamente, il guadagno di tensione di una bobina di Tesla pu\u00f2 essere significativamente pi\u00f9 grande, poich\u00e9 \u00e8 proporzionale alla radice quadrata del rapporto delle induttanze secondarie e primarie. La bobina trasferisce energia da un circuito risonante che oscilla da uno (il primario) all'altro (il secondario) su un numero dei cicli di RF. Appena il primario trasferisce energia al secondario, la tensione di produzione secondaria aumenta finch\u00e9 tutta l'energia primaria disponibile \u00e8 stata trasferita al secondario (con buona efficienza). Anche con perdite di scariche elettriche significative una bobina di Tesla ben progettata pu\u00f2 trasferire oltre l'85% dell'energia immagazzinata inizialmente nel condensatore primario al circuito secondario. Come l'energia si forma all'interno del circuito secondario oscillante, l'ampiezza della tensione del toroide rapidamente aumenta superando il valore di tensione critica e l'aria che circonda il toroide comincia a subire una rottura dielettrica, formando scariche per effetto corona.\nGli appassionati per apparati ad alta tensione ai giorni d'oggi costruiscono di solito bobine di Tesla che sono simili ad alcuni dei progetti pi\u00f9 recenti di Tesla, con nucleo ad aria. Questi consistono tipicamente in un circuito di accumulo primario che \u00e8 un circuito LC serie composto da un condensatore di alta tensione, uno spinterometro, e una bobina primaria; e il circuito di LC secondario, un circuito in serie risonante che consiste della bobina secondaria ed il toroide. Nei piani originali di Tesla, il circuito LC secondario \u00e8 composto da una bobina secondaria caricata messa poi in serie con una grande bobina elicoidale. La bobina elicoidale era connessa poi al toroide. La maggior parte di bobine moderne usa solamente una sola bobina secondaria. Il toroide in effetti \u00e8 un terminale di un condensatore, essendo l'altro terminale la messa a terra. Il circuito di LC primario \u00e8 sintonizzato in modo da risonare alla stessa frequenza del circuito LC secondario. Le bobine primarie e secondarie sono accoppiate magneticamente, creando un trasformatore con nucleo ad aria risonante e doppiamente sintonizzato. Diversamente da un trasformatore convenzionale che pu\u00f2 accoppiare pi\u00f9 del 97% dei campi magnetici tra le spire, gli avvolgimenti di una Bobina di Tesla sono accoppiati \"liberamente\", col primario e secondario che condividono tipicamente solo il 10-20% dei loro rispettivi campi magnetici. Le prime Bobine di Tesla isolate a olio necessitavano di grossi isolamenti ai loro collegamenti per prevenire scariche in aria. Pi\u00f9 recenti versioni di bobine di Tesla emettono campi elettrici a grandi distanze, permettendo perci\u00f2 operazioni all'aria aperta.\nNel disegno originale di Tesla per la sua pi\u00f9 grande bobina, egli us\u00f2 un terminale superiore che consiste in una cornice metallica a forma di toroide, coperto con piastre lisce di metallo a semicerchio (costituendo una superficie conducente molto grande). Nel suo complesso pi\u00f9 grande Tesla impieg\u00f2 questo tipo di elemento sagomato all'interno di una cupola. Il terminale superiore aveva una capacit\u00e0 relativamente piccola, caricata con una tensione alta quanto possibile.\nLa superficie esterna del terminale superiore \u00e8 dove la carica elettrica si accumula. Ha un grande raggio di curvatura, ovvero \u00e8 composta di elementi separati che, contrariamente al loro proprio raggio di curvatura, sono sistemati uno vicino all'altro cos\u00ec che la superficie ideale esterna che li avvolge ha un grande raggio..\nQuesto tipo di struttura permise al terminale di sostenere tensioni molto alte senza generare scariche. Tesla durante il processo applicativo del brevetto descrisse una variet\u00e0 di risonatori terminali alla sommit\u00e0 di questa bobina pi\u00f9 recente..\nLe pi\u00f9 moderne bobine di Tesla usano semplici toroidi, tipicamente costruiti da fili metallici o da tubi piegati di alluminio, per controllare l'elevato campo elettrico vicino alla sommit\u00e0 del secondario e indirizzare le scariche all'esterno, lontano dalle spire primarie e secondarie.\nAlcuni lavori di Tesla richiesero un accoppiamento pi\u00f9 stretto, un nucleo ad aria, un trasformatore di alta frequenza, dove il conduttore in uscita poi alimentava un altro risonatore, qualche volta chiamato \"bobina addizionale\", o semplicemente \" secondario superiore\". Il principio \u00e8 che l'energia si accumula nella bobina superiore risonante e la parte del trasformatore secondario \u00e8 data dal \"meno potente\" secondario separato; le parti non sono condivise da un singolo secondario. La moderna tripla bobina del sistema del Trasmettitore Intensificante spesso posiziona il superiore secondario a distanza dal trasformatore, o lo avvolge su una forma di bobina di diametro notevolmente pi\u00f9 piccola. L'accoppiamento magnetico diretto al superiore secondario non era desiderabile, cos\u00ec la terza bobina fu progettata per essere guidata direttamente \"iniettando\" corrente di Radiofrequenza direttamente nella parte inferiore delle spire.\nQuesto particolare circuito di Tesla consiste di una bobina in stretta relazione induttiva con un primario, ed un terminale connesso a una piastra di terra, mentre l'altro terminale \u00e8 condotto attraverso una bobina di autoinduzione separata (la cui connessione dovrebbe essere fatta sempre, o vicino, al centro geometrico della forma circolare di quella bobina per assicurare una distribuzione simmetrica della corrente), e di un cilindro metallico che porta la corrente al terminale. La bobina primaria pu\u00f2 essere eccitata da qualsiasi fonte desiderata di corrente ad alta frequenza. L'importante requisito \u00e8 che i lati primari e secondari devono essere sintonizzati alla stessa frequenza risonante per permettere trasferimento efficiente di energia tra il primario ed i circuiti risonanti secondari. Il conduttore dell'asta terminale (\"topload\") \u00e8 nella forma di un cilindro con superficie liscia di un raggio pi\u00f9 grande di quello dei piastre di metallo sferiche, e si allarga fuori dal fondo in un contenitore (che \u00e8 utilizzato per evitare perdita da correnti parassite e per sicurezza). La bobina secondaria \u00e8 avvolta su un tamburo di materiale isolante, con le sue spire strette. Quando l'effetto del piccolo raggio di curvatura del filo stesso \u00e8 superato, la bobina secondaria pi\u00f9 bassa si comporta come un conduttore di grande raggio di curvatura, corrispondente a quello del tamburo (questo effetto \u00e8 applicabile altrove). Il terminale pi\u00f9 basso della bobina secondaria superiore, se desiderato, pu\u00f2 essere esteso su fino al terminale e dovrebbe essere piuttosto sotto la spira pi\u00f9 alta della bobina primaria. Questo diminuisce la tendenza della carica a irrompere fuori dal filo che connette entrambi ed a passare lungo il supporto.\nLe moderne bobine di Tesla, basate a transistor o su tubi a vuoto, non usano uno spinterometro. Invece, il transistor(i) o tubo(i a vuoto) offre la funzione di commutazione o amplificazione necessaria a generare RF che alimenta il circuito primario. Bobine di Tesla a transistor usano la tensione di funzionamento primaria pi\u00f9 bassa, tipicamente tra 175 a 800 volt e guida le spire primarie usando un ponte a met\u00e0 o un circuito a ponte completo a transistor bipolari, MOSFETs o IGBTs per cambiare la corrente primaria. Le bobine alimentate da valvole termoioniche tipicamente operano con tensioni con piastre tra i 1500 e 6000 volt, mentre la maggior parte di bobine di spinterometro operano con tensioni primarie di 6\u00a0000 a 25\u00a0000 volt. L'avvolgimento primario di un tradizionale bobina di Tesla a transistor avvolge solamente la parte pi\u00f9 bassa del secondario (qualche volta chiamato risonante). Questo aiuta a evidenziare l'operato del secondario come un risonatore pompato. Il primario incita tensione alternata nella porzione pi\u00f9 bassa del secondario, mentre offrendo \"spinte\" regolari (simile a spinte propriamente calcolate e previste in un'oscillazione di campo). \nEnergia supplementare \u00e8 trasferita dal primario all'induttanza secondaria e la capacit\u00e0 del terminale superiore durante ogni \"spinta\", e la tensione di produzione secondaria costituisce produzione dell'anello superiore dell'apparato. Un circuito di reazione elettronico \u00e8 di solito usato per sincronizzare adattivamente l'oscillatore primario alla risonanza crescente nel secondario, e questa \u00e8 l'unica considerazione di sintonia, oltre alla scelta progettuale iniziale di un ragionato terminale superiore.\nIn una Doppia Bobina di Tesla a Stato Solido e Risonante (DRSSTC), la commutazione elettronica del SSTC \u00e8 combinata col risonante circuito primario di una la bobina di Tesla a spinterometro. Il circuito primario risonante \u00e8 formato connettendo un condensatore in serie con la spira primaria della bobina, cos\u00ec che la combinazione forma un circuito di serie con una frequenza risonante vicina quella del circuito secondario. A causa del circuito risonante supplementare, sono necessarie rettifiche manuali ed una di sintonia adattiva. Un interruttore \u00e8 spesso usato per ridurre anche il ciclo dativo del ponte di commutazione per migliorare capacit\u00e0 di potenza di picco; similmente, IGBTs sono pi\u00f9 popolari in questa applicazione che transistor bipolari o MOSFETs, a causa delle loro caratteristiche di manipolazione di potenza superiori. La performance di un DRSSTC pu\u00f2 essere comparabile a una bobina di Tesla a spintemetro di media potenza, e l'efficienza (come misurato dalla lunghezza di scarica contro la potenza in entrata) pu\u00f2 essere significativamente pi\u00f9 grande di una Tesla Coil a spinterometro operante alla stessa potenza in entrata.\nSe le attuali bobine di Tesla sono usate (riduttivamente) soprattutto per produrre scariche disruptive (fulmini artificiali, archi elettrici), lo scopo per cui furono progettate fu quello di generare un campo elettrico scalare capace di trasmettere energia senza fili (definibile come \"reattiva\", a differenza delle onde elettromagnetiche che trasmettono energia attiva).\nAnche se la tensione del circuito primario di una Bobina di Tesla a transistor \u00e8 relativamente bassa, questa pu\u00f2 essere comunque piuttosto pericolosa, considerando l'elevata capacit\u00e0 dei condensatori di livellamento carichi (picchi di oltre 200A). La maggior parte di incidenti sono stati causati dalla pericolosa corrente del circuito a bassa tensione, pi\u00f9 che dall'elevata tensione del circuito secondario. Le persone e gli animali devono essere tenuti lontano dalle bobine di Tesla in funzione.\nUtilizzo, produzione e trasmissione.\nUna grande bobina di Tesla pu\u00f2 arrivare ad operare a livelli di potenza di picco molto alti, fino a molti megawatt (un milione di watt). Dovrebbe perci\u00f2 essere posizionata ed azionata attentamente, non solo per questioni di efficienza e di economia di esercizio, ma anche per questioni di sicurezza. Se, a causa di una sintonizzazione impropria, il punto di massima tensione cade sotto il terminale, lungo la bobina secondaria pu\u00f2 scaturire una scarica (scintilla) e danneggiare o distruggere il filo della bobina, i sostegni od oggetti vicini.\nTesla con le sue bobine speriment\u00f2 diverse configurazioni di circuiti (vedi a destra e sinistra). L'avvolgimento primario di una bobina di Tesla e lo spinterometro sono in serie, il condensatore a tanica in parallelo, oppure, il primario e il condensatore a tanica in serie e lo spinterometro in parallelo. In ogni circuito, il trasformatore di alimentazione di corrente alternata carica il condensatore a tanica finch\u00e9 la sua tensione \u00e8 sufficiente a irrompere nello spinterometro. L'apertura (dello spinterometro) scocca scintille immediatamente, permettendo al condensatore caricato di scaricarsi nell'avvolgimento primario. Una volta che l'apertura emette scariche elettriche, il comportamento elettrico di entrambi i circuiti \u00e8 identico. Esperimenti hanno mostrato che nessuno dei due circuiti offre una marcata prestazione a vantaggio dell'altro.\nComunque, nel circuito tipico (sinistra), l'azione di cortocircuito dello spinterometro previene che oscillazioni di alta frequenza ritornino nel trasformatore di alimentazione. Nel circuito alternato, la grande ampiezza delle oscillazioni di alta frequenza che scorrono attraverso il condensatore sono applicate anche alle spire del trasformatore di alimentazione. Questo pu\u00f2 indurre scariche a corona tra le spire che indeboliscono ed eventualmente distruggono l'isolamento del trasformatore. Esperti costruttori di bobine di Tesla usano quasi esclusivamente il circuito superiore, spesso aumentandolo con filtri passa basso (reti di resistenza e condensatore, RC) tra il trasformatore di alimentazione e spinterometro per aiutare a proteggere il trasformatore di alimentazione. Si adoperare anche una vernice anti-corona per evitare che il circuito secondario si autodistrugga, inoltre viene aggiunto sopra il circuito primario un avvolgimento di sicurezza messo a terra, in modo che quando le scariche del secondario sono molto lunghe anzich\u00e9 colpire il circuito primario ed entrare poi nel trasformatore HV, vadano dirette verso terra. Questo \u00e8 molto importante quando si usano trasformatori con spire di alta tensione fragili, come trasformatori per luci al Neon (Neon Sign Transformers - NST). Nonostante la configurazione usata, il trasformatore di HV deve essere del tipo che auto-limiti la sua corrente secondaria a causa di perdite interne dell'induttanza. Un trasformatore di alta tensione normale (con induttanza a bassa perdita) deve usare un limitatore esterno (qualche volta chiamato \"ballast\") per limitare corrente. I NST sono progettati per avere una perdita di induttanza alta per limitare il cortocircuito di corrente a un livello sicuro.\nPrecauzioni di sintonia.\nLa frequenza risonante della bobina primaria dovrebbe essere sintonizzata allo stesso valore della bobina secondaria usando oscillazioni di bassa potenza, aumentando poi la potenza finch\u00e9 l'apparato \u00e8 messo sotto controllo. Mentre si sintonizza, una piccola sporgenza (chiamata \"punto di rottura\") \u00e8 spesso aggiunta al terminale (superiore) per promuovere l'emissione di archi e di scariche a scintilla (qualche volta chiamati bagliori) nell'aria circostante. Sintonizzando si pu\u00f2 aggiustare il fenomeno, cos\u00ec da realizzare archi di entit\u00e0 e livelli di potenza determinati, corrispondendo questi all'accoppiamento di frequenza tra la bobina primaria e secondaria. La capacit\u00e0 'caricata' dalle scariche tende a variare (abbassare) la frequenza risonante di una Bobina di Tesla che opera a piena potenza. Per una variet\u00e0 di ragioni tecniche, i toroidi offrono una delle forme pi\u00f9 efficienti per i terminali superiori delle bobine di Tesla.\nSiccome le bobine di Tesla possono produrre correnti (o scariche), di frequenza e tensione molto alta, sono utili per vari scopi, incluso dimostrazioni scolastiche, effetti speciali scenografici (teatro, film); possono essere inoltre utilizzate per il collaudo di prodotti tecnologici.\nScariche aeree.\nMentre si generano scariche, l'energia elettrica dal secondario e toroide \u00e8 trasferita all'aria circostante come carica elettrica, calore, luce e suono. Le correnti elettriche che fluiscono attraverso queste scariche sono in verit\u00e0 causate dal cambiamento rapido di quantit\u00e0 di carica da un punto (il terminale superiore) ad altri punti (regioni vicine dell'aria). Il processo \u00e8 simile a una carica o scarica di un condensatore. La corrente che si crea dallo scorrimento di cariche all'interno di un condensatore \u00e8 chiamata corrente di spostamento. Le scariche di bobine di Tesla sono formate da un risultato di correnti di spostamento appena le pulsazioni di cariche elettriche sono trasferite rapidamente tra il toroide di alta tensione e regioni vicine dell'aria (chiamate regioni di carica spaziale). Anche se le regioni di carica spaziale attorno al toroide sono invisibili, hanno un ruolo fondamentale nell'aspetto e localizzazione delle scariche delle Bobina di Tesla.\nQuando lo spinterometro genera scintille, il condensatore carico si scarica nelle spire del primario, causando delle oscillazioni nel circuito primario. La corrente primaria oscillante crea un campo magnetico che si accoppia alle spire del secondario, trasferendo energia nella seconda da parte del trasformatore e facendolo oscillare con la capacit\u00e0 del toroide. Il trasferimento di energia avviene in un certo numero di cicli, e la maggior parte dell'energia che era in origine nel primario \u00e8 trasferita nel secondario. Pi\u00f9 \u00e8 grande l'accoppiamento magnetico tra le spire, pi\u00f9 \u00e8 breve il tempo richiesto per completare il trasferimento di energia. Come l'energia si forma all'interno del circuito secondario oscillante, l'ampiezza della tensione di RF del toroide rapidamente aumenta e l'aria che circonda il toroide comincia a subire una rottura dielettrica, formando scariche.\nDato che l'energia della bobina secondaria (e la tensione in uscita) continuano ad aumentare, maggiori pulsazioni di corrente di spostamento ionizzano e scaldano maggiormente l'aria al punto di \"rottura\" iniziale. Questo forma un punto di \"radice\" molto caldo e quindi pi\u00f9 conduttivo di plasma surriscaldato. La radice che irrompe fuori dal toroide \u00e8 detta guida. \nIl plasma all'interno della guida, pur essendo simile a quello di un arco elettrico, \u00e8 notevolmente pi\u00f9 caldo di una semplice scarica ad arco, quindi \u00e8 anche notevolmente pi\u00f9 conduttivo.\nLa guida si dirama, poi, in migliaia di scariche pi\u00f9 sottili, pi\u00f9 fredde, simili a capelli (chiamate bagliori). I bagliori sembrano come una 'foschia' bluastra alle fine delle guide pi\u00f9 luminose: sono i lampi che, in verit\u00e0, trasferiscono la carica tra le guide e toroidi a regioni spaziali di carica attorno. Le correnti di spostamento, generate da innumerevoli lampi tutti contenuti nella guida, aiutano a tenere la guida calda ed elettricamente ad alta conduttivit\u00e0.\nIn una bobina di Tesla a spinterometro, il processo di trasferimento di energia dal primario al secondario si ripete con pulsazioni tipiche di 50 - 500 cicli al secondo e i canali guida che si erano gi\u00e0 formati non hanno possibilit\u00e0 di raffreddarsi troppo tra una pulsazione e l'altra.\nCos\u00ec, con pulsazioni successive, si possono formare scariche nuove sui percorsi caldi lasciati dalle pulsazioni precedenti. Questo provoca la crescita della guida da una pulsazione all'altra, allungando l'intera scarica a ogni successiva pulsazione. La pulsazione ripetitiva causa una crescita di scariche fino all'equilibrio, cio\u00e8 fino a quando l'energia media disponibile della Bobina di Tesla durante ogni pulsazione bilancia l'energia media che si perde nelle scariche (soprattutto sotto forma di calore). A questo punto si \u00e8 raggiunto un equilibrio dinamico e le scariche sono giunte alla loro lunghezza massima per il livello di potenza disponibile dalla Bobina.\nLa combinazione di uno sviluppo con alta tensione a radiofrequenza e una pulsazione ripetitiva sembra vada bene idealmente per creare scariche lunghe e ramificate, notevolmente pi\u00f9 lunghe di quanto ci si aspetterebbe, altrimenti, da considerazioni isolate di produzione di tensione. \nScariche di alta tensione creano scariche di colore blu-violaceo filamentose multi ramificate. Scariche di alta energia creano scariche pi\u00f9 spesse con meno rami, pallide e luminose, quasi bianche, e sono molto pi\u00f9 lunghe di quelle a bassa energia, a causa di un aumento della ionizzazione. \nSi sente nell'aria un forte odore pungente di ozono e di ossidi di azoto. \nPer la lunghezza massima delle scariche sembrano fattori importanti la tensione, l'energia e, per quanto possibile, l'aria di bassa o moderata umidit\u00e0. Comunque, a pi\u00f9 di 100 anni dal primo uso di una Bobine di Tesla, molti aspetti delle scariche della Bobina e il processo di trasferimento dell'energia non sono ancora compresi completamente.\nRicezione.\nVarianti di bobine di Tesla furono suggerite da Tesla per ricevere potenza da radiazione elettromagnetica, o alternare campi elettrici vicini, di frequenza praticabile e per sfruttare il gradiente di tensione verticale nell'atmosfera della Terra. Tesla comp\u00ec esperimenti di primi tipi di bobine con successo, particolarmente nell'area di ricezione di quello che probabilmente era il campo elettrico vicino di una grande bobina di Tesla a una certa distanza. Comprese che molti dei suoi esperimenti operavano su una base di onde Hertziane, onde elettromagnetiche propagate nello spazio senza guida artificiale.\nTesla afferm\u00f2 che una delle sette caratteristiche di questo sistema mondiale senza fili era la costruzione di un \"ricevitore risonante\". I secondari di una Bobina di Tesla ed il suo condensatore possono essere usati maniera ricevente. Tesla stesso dimostr\u00f2 trasmissione di potenza elettrica senza fili dal trasmettitore al ricevente. Questi concetti e metodi sono parte della sua trasmissione senza fili di sistema di distribuzione di potenza elettrica (US 1119732 \" Apparatus for Transmitting Electrical Energy \" 1902 January 18). Tesla propose che dovrebbero esserci state \"trenta\" di tali antenne nel mondo. Il circuito ricevente di queste torri \u00e8 connesso ognuno con un condensatore ed un'apparecchiatura adatta ad aprire e chiudere il circuito ricevente a intervalli predeterminati di tempo. La bobina di Tesla, usata come ricevente consentirebbe di commutare, dirigere, e selezionare gli impulsi di corrente nel circuito di carica cos\u00ec da renderli utilizzabili per caricare il dispositivo di immagazzinamento; in linea teorica sarebbe possibile chiudere il circuito ricevente e fare in modo che il ricevitore sia messo in funzione dall'energia accumulata.\nUna Bobina di Tesla usata come un ricevitore di potenza elettrica \u00e8 detta Antenna di Tesla . L'antenna di Tesla, usata come ricevitore, si comporta come un trasformatore \"step down\" cio\u00e8 come un Convertitore buck con produzione di alta corrente. I parametri di una trasmittente a Bobina di Tesla sono identicamente applicabili ad essa essendo un ricevitore (p.e., un circuito di antenna), a causa della reciprocit\u00e0. L'impedenza, generalmente tuttavia, non \u00e8 applicata in modo ovvio; per l'impedenza elettrica, l'impedenza al carico (p.e., dove la potenza \u00e8 consumata) \u00e8 molto critica e, per un ricevitore a Bobina di Tesla, questo \u00e8 al punto di utilizzo (come per un motore a induzione) piuttosto che un punto ricevente. L'impedenza complessa di un'antenna \u00e8 legata alla lunghezza elettrica dell'antenna della lunghezza d'onda in uso. Comunemente, l'impedenza \u00e8 aggiustata al carico con un sintonizzatore o reti sintonizzate composte da induttanze e condensatori.\nUna Bobina di Tesla pu\u00f2 ricevere impulsi elettromagnetici da elettricit\u00e0 atmosferica ed energia radiante, oltre alle normali trasmissioni senza fili. L'energia radiante emette con grande velocit\u00e0 particelle minute che sono fortemente elettrificate e, altri raggi che cadono sul conduttore isolato connessi a un condensatore, possono fare in modo che il condensatore si carichi elettricamente indefinitamente. Il risonatore elicoidale pu\u00f2 essere \" eccitato con un colpo \" dovuto a disturbi di energia radianti non solo all'onda fondamentale a un quarto di lunghezza d'onda ma anche pu\u00f2 essere eccitato alle sue armoniche. Sebbene metodi Hertziani possono essere usati per eccitare l'Antenna di Tesla con limitazioni che danno luogo a grandi svantaggi pratici. I metodi di conduzione a terra ed i vari metodi di induzione possono essere usati anche per eccitare l'Antenna di Tesla, ma \u00e8 di nuovo uno svantaggio per l'utilizzo. Il circuito di carica pu\u00f2 essere adattato per essere stimolato dall'azione di vari altri disturbi ed effetti a distanza. Oscillazioni arbitrarie ed intermittenti che sono propagate via conduzione al risonatore ricevente caricheranno il condensatore del ricevitore ed utilizzeranno l'energia potenziale al pi\u00f9 grande effetto. Le varie radiazioni possono essere usate per caricare e scaricare conduttori, con le radiazioni considerate vibrazioni elettromagnetiche di varie lunghezze d'onda e potenziali ionizzanti. L'Antenna di Tesla utilizza gli effetti o disturbi per caricare un dispositivo di accumulo con energia da una fonte esterna (naturale o artificiale) e controlla la carica di detta apparecchiatura dalle azioni degli effetti o disturbi (durante intervalli successivi di tempo determinati da mezzi di tali effetti e disturbi corrispondenti in successione e la durata degli effetti e disturbi). L'energia immagazzinata pu\u00f2 essere usata anche per azionare l'apparecchiatura ricevente. L'energia accumulata pu\u00f2, per esempio, azionare un trasformatore scaricando attraverso un circuito primario a durate predeterminate che, dalle correnti secondarie, azioni l'apparecchiatura ricevente.\nMentre la Bobina di Tesla pu\u00f2 essere usata per questi scopi, molta attenzione del pubblico e dei media sono verso le applicazioni di trasmissione della bobina di Tesla sin da quando le scariche di plasma affascinano pi\u00f9 persone. Nonostante questo fatto, Tesla sugger\u00ec che questa variazione della sua bobina potesse utilizzare l'effetto loop- fantasma per formare un circuito per indurre energia dal campo magnetico della Terra e le altre fonti di energia raggianti (incluso, ma non limitato a, l'elettrostatica). Con riguardo alle asserzioni di Tesla sull'imbrigliamento di fenomeni naturali per ottenere la potenza elettrica, lui afferm\u00f2:\n\"Prima che molte generazioni passino, il nostro apparato sar\u00e0 guidato da un potenza ottenibile da ogni punto dell'universo\". \"Esperimenti con Correnti Alternate di Alta Frequenza e Alto Potenziale \" (febbraio 1892)\nTesla afferm\u00f2 che la potenza di produzione da queste apparecchiature, raggiunte da metodi di carica Hertziani, era bassa, ma sono disponibili mezzi di carica alternativi. I ricevitori di Tesla azionati correttamente agiscono come un trasformatore \"step down\" con produzione di alta corrente. Non c'\u00e8 , nessuna entit\u00e0 di generatore di potenza commerciale o societ\u00e0 che hanno utilizzato questa tecnologia a pieno effetto. I livelli di potenza realizzati da ricevitori a Tesla Coil sono, fino ad ora, stati una frazione della produzione di potenza delle trasmittenti.\nIgnorando correnti di terra e gli altri naturali fenomeni elettromagnetici l'antenna di Tesla pu\u00f2 ricevere potenza elettrica proveniente da fulmini. La potenza totale ottenibile da elettricit\u00e0 atmosferica da cielo a terra \u00e8 stata stimata a 700 megawatt. Da paragone, una tipica centrale elettrica a combustibile fossile (come petrolio o benzina) che alimenta le reti domestiche pu\u00f2 avere due turbine a benzina ed una sola turbina a vapore che utilizzano il calore dalla benzina di scarica delle turbine di benzina, con ognuna delle tre turbine tarate a 100 megawatt. Sul lato di carico, 700\u00a0MW \u00e8 visto corrispondere a duemila famiglie che fanno uso di una potenza media di 3000 watt, contrapposto con una popolazione al mondo di pi\u00f9 i sei miliardi di persone. Per quanto riguarda i metodi, l'elettricit\u00e0 atmosferica si riferisce all'elettricit\u00e0 statica; la corrente continua; e la tecnologia HVDC (corrente continua ad alta tensione) moderna converte la corrente continua da tali tensioni a una corrente alternata abbastanza bene per essere molto popolare nell'uso nella rete di distribuzione elettrica; una variante di bobina di Tesla non \u00e8 l'unico modo di fare questo, n\u00e9 necessariamente il migliore, n\u00e9 per l'elettricit\u00e0 atmosferica o la potenza di correnti continue della terra.\nLa pi\u00f9 grande tensione tellurica osservata su un cavo di comunicazioni sottomarino durante uno studio di dieci anni era solamente 0.75 volt per chilometro. La superficie della Terra ha una carica negativa (NC) e l'atmosfera ha una carica positiva (PC).\nL'ammontare presente di radiazione elettromagnetica sulla superficie della Terra \u00e8 nota a quelli il cui lavoro tecnico sulla comunicazione radio o l'acquiescenza regolatore comporta la ricezione e misurazione. La radiazione \u00e8 esaminata da dieci migliaia di hertz (cicli al secondo) su a trenta miliardi hertz (la lunghezza d'onda di un centimetro) o pi\u00f9 in molti casi. Trasmissioni radio autorizzate ed emissioni minori da attrezzature designate ma non desiderate non sono oscurate grandemente da occorrente naturalmente energia di radiofrequenza. Questo naturale ed innaturale ' rumore' \u00e8 abbondante nell'ambiente e pu\u00f2 essere ricevuto via ricezione di banda larga, anche se questo articolo non citi alcuna dimostrazione che offra potenza su scala domestica, commerciali o scopi industriali . Una bobina di Tesla non \u00e8 pertanto un'apparecchiatura a banda larga dato che opera solamente sulla sua frequenza risonante e certe armoniche.\nRischi per la vita e precauzioni: il mito della protezione dovuta all'effetto pelle.\nI pericoli della corrente elettrica ad alta frequenza sono percepiti qualche volta come se fossero meno pericolosi che a frequenze pi\u00f9 basse. Questo, spesso, \u00e8 erroneamente interpretato come essere dovuto all'effetto pelle, un fenomeno che tende a impedire che corrente alternata fluisca nelle parti interne di un conduttore. Anche se l'effetto pelle \u00e8 applicabile a conduttori elettrici effettivi (p.e. i metalli conduttori), la 'profondit\u00e0 di pelle' della carne umana a frequenze di una tipica Bobina di Tesla di buona potenza pu\u00f2 essere dell'ordine di 60 pollici (un metro e mezzo) o pi\u00f9 . Un'analisi indipendente afferma che una piccola bobina pu\u00f2 produrre una penetrazione di 2,5 pollici, circa 80\u00a0mm, in normale ambiente salino. Correnti di alta frequenza, quindi, fluiscono preferenzialmente attraverso le parti del corpo pi\u00f9 profonde e pi\u00f9 conduttive, come l'apparato circolatorio e il sistema nervoso. In realt\u00e0, il sistema nervoso di un essere umano non ha sensibilit\u00e0 delle correnti elettriche di oltre i 15-20\u00a0kHz, le quali, pur producendo alterazioni e pur essendo potenzialmente pericolose, invertono il flusso ionico troppo velocemente per essere recepite da un sistema adatto a ricevere frequenze pi\u00f9 basse.\nGli ioni, trasferiti cos\u00ec velocemente in un senso e poi nell'altro, non possono essere percepiti: \u00e8 qualcosa di analogo alla mancata percezione della radioattivit\u00e0 a cui, di norma, si \u00e8 pressoch\u00e9 insensibili all'atto dell'irraggiamento.\nDato che il corpo non d\u00e0 violenti segnali dolorosi in immediato, gli sperimentatori toccano a volte gli archi di scarica delle piccole Bobine di Tesla, apparentemente senza problemi.\nL'evidenza insegna, per\u00f2, che i danni sono possibili, con sintomi temporanei come dolori e formicolii, che si possono prolungare nel tempo.\nData la sua natura di somministrazione di violenta energia localizzata sugli ioni, il fenomeno deve essere valutato con molta cautela, in analogia di altri fenomeni come, ad esempio, quelli dati da radiazioni, che inferiscono su tali parti.\nComunque, \u00e8 noto che certi trasformatori possono essere usati per fornire corrente alternata a una frequenza talmente alta che la profondit\u00e0 di pelle (vera) diviene piccola abbastanza da essere considerata meno dannosa (per il noto \"effetto pelle\"). Questo giustifica alcuni usi terapeutici di generatori di Tesla il cui utilizzo, salvo diversa dimostrazione, sarebbe giustificato dal bilancio costo-beneficio. La profondit\u00e0 di penetrazione \u00e8, infatti, inversamente proporzionale alla radice della frequenza.\nGrandi Bobine di Tesla e amplificatori possono rilasciare livelli pericolosi di corrente di alta frequenza e possono sviluppare anche tensioni significativamente pi\u00f9 alte (spesso 250\u00a0000-500\u00a0000 volt o pi\u00f9). A causa delle tensioni pi\u00f9 alte, i grandi sistemi possono depositare elevate quantit\u00e0 di energia, in maniera molto potente, condensata e ripetuta, tale da essere potenzialmente letali.\nRaddoppiando la tensione prodotta si quadruplica l'energia elettrostatica immagazzinata in uscita.\nSe si viene a contatto con la scarica elettrica RF, lo shock pu\u00f2 produrre contrazioni muscolari diffuse e arresto cardiaco.\nAnche bobine di Tesla pi\u00f9 piccole o allo stato solido possono dare correnti di RF lesive anche solo per effetto Joule ai tessuti (ustioni interne ed esterne).\nInsomma, una scarica RF pu\u00f2 carbonizzare i tessuti e ustionare anche in profondit\u00e0 il tessuto osseo (ustione molto dolorosa e molto difficile da guarire), o produrre singole ma ripetute lesioni a costituire una sorta di maglio energetico distruttivo interno. Si nota che tali fenomeni, considerabili come minori da uno sperimentatore entusiasta, sono analoghi, ma possono essere enormemente superiori come energia deposta, a quelli presunti del cosiddetto Elettrosmog.\nGli sperimentatori bene informati evitano in ogni modo il contatto sia diretto che di prossimit\u00e0 con l'arco prodotto.\nI professionisti e, in genere, il personale che usa pi\u00f9 frequentemente tali dispositivi su apparati di potenza, usa protezioni certe, come gabbie di Faraday o abiti con maglie metalliche, tali da impedire certamente la penetrazione dei flussi elettrici nel corpo, rendendo minimi anche altri eventuali effetti di campo (di certo ancora non bene investigati e spesso sottovalutati, come quelli sui tessuti molli dell'apparato riproduttivo).\nPer quanto riguarda direttamente la letalit\u00e0 delle bobine di Tesla questa \u00e8 relativamente bassa, dato che le elevatissime tensioni possono fornire solo correnti relativamente basse e spesso insufficienti a causare direttamente il decesso immediato.\nI pericoli maggiori associati a operazioni con bobine di Tesla sono legati al circuito primario.\n\u00c8 il circuito primario che ha una tensione gi\u00e0 elevata e capace di fornire una corrente sufficiente per fermare il cuore di uno sperimentatore disattento.\nPoich\u00e9 questi componenti non sono fonte di marcati effetti visivi o sonori, possono facilmente essere trascurati tanto da essere la principale fonte di imprudenza.\nUn arco ad alta frequenza potrebbe colpire la bobina primaria esposta, mentre, allo stesso tempo, un'altra scarica colpisce una persona: l'aria ionizzata delle due scariche forma un circuito che pu\u00f2 condurre letali correnti a bassa frequenza dal primario alla persona (come un filo).\nSi crede che sia stata questa la causa di morte di un dimostratore professionista di bobine di Tesla, Henry Leroy Transtrom, nel 1951.\nLavorare al circuito primario di una bobina \u00e8 la parte pi\u00f9 rischiosa. Questo continua a essere vero anche quando il circuito \u00e8 sconnesso dall'alimentazione, anche da diverso tempo, dato che una notevole energia residua pu\u00f2 rimanere accumulata nei condensatori.\nI sistemi ben progettati includono sempre l'inserimento di resistenze di cortocircuito per eliminare cariche residue di condensatori. \nIn pi\u00f9, un'operazione di cortocircuito di sicurezza dovrebbe sempre essere fatta su ogni condensatore prima di iniziare ogni lavoro o contatto sulle parti.\nApplicazioni.\nIl laboratorio di Tesla di Colorado Springs possedeva una delle pi\u00f9 grandi bobine mai costruite, la quale faceva parte del suo trasmettitore di amplificazione (o ingrandimento). Il Trasmettitore di Amplificazione fu qualcosa di differente dalle classiche bobine di Tesla di secondo tipo. Tale amplificatore usava una guida a due bobine per eccitare la base di una terza bobina (risonante) che era posta a distanza dalla guida. I principi operanti di entrambi i sistemi sono comunque simili. \nLa pi\u00f9 grande bobina di Tesla a due spire in funzione nel 2008 - secondo il sito \"Atlas Obscura\" - era conosciuta con il nome di \"Electrum\" ed \u00e8 stata costruita da Eric Orr e dall'ingegnere ad alta tensione Greg Leyh su commissione di Alan GIbbs nell'aprile del 1998. \u00c8 un'unit\u00e0 di 3 milioni di Volt e fa parte di una struttura alta pi\u00f9 di 11 metri (38 piedi). Alan Gibbs ne \u00e8 il proprietario e la bobina \u00e8 collocata nella sua fattoria vicino a Auckland, Nuova Zelanda. Tra le bobine di grandi dimensioni si possono citare \"BIGGG\" in Oklahoma, Big Bruiser in Wisconsin, e un paio di bobine conosciute come CAUAC che fanno la loro apparizione al festival musicale annuale di Coachella. Un certo numero di bobine di grandi dimensioni pu\u00f2 essere visto anche negli incontri annuali di Teslathon. \nLa bobina di Tesla \u00e8 un antico predecessore (per quanto riguarda la bobina di induzione) di un dispositivo pi\u00f9 moderno chiamato trasformatore flyback, che genera tensione necessaria per alimentare il tubo catodico usato in alcune televisioni e monitor di computer. La bobina a scarica disruptiva rimane nell'uso comune come la bobina d'accensione o bobina a scarica nel sistema d'accensione di motori a combustione interna. Questi apparecchi non usano risonanza per accumulare energia, che comunque \u00e8 la caratteristica peculiare di una bobina di Tesla. Essi usano un \"impulso\" induttivo, forzato, una brusca caduta del campo magnetico, cos\u00ec che una tensione elevata \u00e8 prodotta dalla bobina ai suoi terminali del primario, che \u00e8 maggiore della tensione applicata per creare il campo magnetico, e questa tensione incrementata \u00e8 a sua volta moltiplicata dal rapporto delle spire del trasformatore. Una moderna variante a bassa potenza di una bobina di Tesla \u00e8 quella usata per alimentare le immagini dinamiche dei \"globi di plasma\" ed apparecchi ludici simili.\nLa preparazione di strumenti di vetro sottovuoto (p.e. per lavorare con sostanze volatili gassose, con sistemi di condotti di vetro) pu\u00f2 rendere utile il rilevamento di piccole falle nei condotti stessi, mediante una bobina di Tesla. Quando il sistema \u00e8 vuotato e il terminale di scarica della bobina \u00e8 avvicinata al vetro, la scarica converge immediatamente sulle discontinuit\u00e0, permettendo di individuarle.\nPopolarit\u00e0.\nLe bobine di Tesla sono apparecchiature molto popolari fra alcuni ingegneri elettronici ed appassionati di elettronica. Chi costruisce bobine di Tesla come hobby \u00e8 chiamato \"coiler\". La pi\u00f9 grande bobina di Tesla conica al mondo \u00e8 mostrata al Museo della Scienza in Hot Springs (Arkansas). Questa bobina produce 1,5 milioni di volt di potenziale elettrico. Periodicamente in Hot Spring vi sono convegni di costruttori di bobine frequentati da gente comune con le loro bobine di Tesla fatte in casa, ed altre apparecchiature elettriche di maggiore interesse. Si nota che ci sono misure di sicurezza piuttosto significative riguardo alla costruzione di bobine con operazioni da hobbysta, (ma anche da parte di ingegneri professionisti), tali misure \u00e8 bene che siano opportunamente conosciute e ben applicate, con una buona informazione teorica, cio\u00e8 in maniera pi\u00f9 sicura piuttosto che tentare la propria analisi da solo, in maniera rischiosa sulla propria pelle.\nBobine di Tesla a bassa potenza sono usate anche qualche volta come fonte di alta tensione per la fotografia Kirlian. Le bobine sono spesso utili come attrezzi istruttivi. Mag. Erwin Kohaut, un insegnante di fisica al liceo austriaco BGRG 12 Rosasgasse a Vienna, Austria, ed alcuni studenti costru\u00ecrono una bobina di Tesla come progetto. Sta in piedi nella cantina di quella scuola. Per molti anni una bobina era in mostra al St. Louis Science Center. Fu posta al primo piano, vicino al teatro di Omnimax, in un angolo e piuttosto in alto, dietro una protezione. I visitatori potevano farla funzionare, con alcune scariche, infilando una monetina in una gettoniera a fianco.\nUna bobina tesla molto grande, disegnata e costruita da Syd Klinge, \u00e8 mostrata ogni anno al festival della musica e arte di Coachella, in Coachella, Indio, California, Stati Uniti.\nLe bobine di Tesla possono essere usate anche per creare musica. Nel tema di Super Mario Bros il video mostra uno spettacolo con bobine accoppiate a stato solido che operano a 41\u00a0kHz. Le bobine furono costruite ed operarono, costruite da hobbysti, su progetto dei disegnatori Jeff Larson e Steve Ward. L'apparecchiatura \u00e8 stata chiamata \"Zeusaphone\", in onore di Zeus, il dio greco del tuono; il nome fu proposto dal Dott. Barry Gehm, di Lyon College ed adottato da Ward il 21 giugno 2007.\nNelle opere di fantasia.\nCinema.\nGli effetti spettacolari delle bobine di Tesla ne hanno fatto per lungo tempo un oggetto \"d'arredo\" quasi obbligatorio nei laboratori di molti scienziati pazzi.\nVideogiochi.\nLe bobine di Tesla appaiono come arma in molti giochi per computer, ed \u00e8 in grado di sparare ai nemici frecce elettriche o veri e propri fulmini. Altre armi di energia diretta appaiono anche con la parola \"Tesla\" nel loro nome. Esempi di giochi che rappresentano bobine di Tesla e le altre armi di Tesla sono: Blazing Angels 2, Blood, , Destroy All Humans!, , , Return to Castle Wolfenstein, Tremulous (Quake3-ex-mod), World of Warcraft, , Dystopia (un Half-Life 2-mod), Ratchet &amp; Clank, BloodRayne 2, Crimson Skies, Fallout 3, Clash of Clans, Clash Royale e backyard monsters."}
{"id": "837656", "revid": "1429175", "url": "https://it.wikipedia.org/wiki?curid=837656", "title": "Positivismo", "text": "Il positivismo \u00e8 un movimento filosofico e culturale, nato in Francia nella prima met\u00e0 dell'Ottocento e ispirato ad alcune idee guida fondamentali riferite in genere all'esaltazione del progresso scientifico. Questa corrente di pensiero, trainata dalle rivoluzioni industriali e dalla letteratura a esso collegata, si diffonde nella seconda met\u00e0 del secolo a livello europeo e mondiale influenzando anche la nascita di movimenti letterari come il verismo in Italia e il naturalismo in Francia.\nIl positivismo non si configura dunque come un pensiero filosofico organizzato in un sistema definito come quello che aveva caratterizzato la filosofia idealistica, ma piuttosto come un movimento per certi aspetti simile all'illuminismo, di cui condivide la fiducia nella scienza e nel progresso scientifico-tecnologico, e per altri affine alla concezione romantica della storia che vede nella progressiva affermazione della ragione la base del progresso o evoluzione sociale.\nDescrizione.\nEtimologia e significato comtiano.\nIl termine \"positivismo\" deriva etimologicamente dal latino \"positum\", participio passato neutro del verbo \"ponere\" tradotto come \"ci\u00f2 che \u00e8 posto\", fondato, che ha le sue basi nella realt\u00e0 dei fatti concreti. Auguste Comte espone le cinque accezioni fondamentali in cui riassume il significato del termine all'interno del \"Discorso sullo spirito positivo\". \nContesto storico-sociale.\nNel positivismo si possono distinguere due fasi. Nella prima met\u00e0 del XIX secolo, a cominciare dal periodo della restaurazione il positivismo si presenta come il progetto di superamento della crisi politica e culturale seguita all'Illuminismo e alla rivoluzione francese, tramite un programma politico antiliberale; in questo periodo il positivismo \u00e8 messo in ombra dalla preminente cultura romantica e dalla filosofia dell'Idealismo, ma \u00e8 proprio in questi anni che nasce il termine positivismo per opera di Henri de Saint-Simon, che lo us\u00f2 per la prima volta nell'opera \"Catechismo degli industriali\" (1823-1824) e che venne diffuso da Auguste Comte quando nel 1830 pubblic\u00f2 il primo volume del \"Corso di filosofia positiva\". Nella seconda met\u00e0 dell'Ottocento il positivismo rappresenta l'elaborazione ideologica di una borghesia industriale e progressista per cui, in particolare nel Regno Unito, ma anche nel resto d'Europa, trova corrispondenze con l'affermazione del pensiero economico del liberismo; in questa fase il positivismo, messa da parte la filosofia idealistica considerata come un'inutile astrazione metafisica, si caratterizza per la fiducia nel progresso scientifico e per il tentativo di applicare il metodo scientifico a tutte le sfere della conoscenza e della vita umana. \nIl positivismo diviene la cultura predominante della classe borghese. Secondo Ludovico Geymonat infatti, sebbene non possa stabilirsi una rigida identit\u00e0 tra Positivismo e borghesia, in quanto essa ha incoraggiato il positivismo ma per certi aspetti lo ha anche contrastato, non vi \u00e8 dubbio che il positivismo della seconda met\u00e0 del XIX secolo ha rappresentato anche e in modo rilevante gli ideali borghesi quali l'ottimismo nei confronti della moderna societ\u00e0 industriale e il \"riformismo\" politico in opposizione al conservatorismo e nello stesso tempo al rivoluzionarismo marxista fortemente critico nei confronti del moderno sistema industriale che non teneva conto dei \"costi umani\" collegati allo sviluppo economico. Non a caso il positivismo si diffonde soprattutto nei paesi pi\u00f9 progrediti industrialmente mentre \u00e8 limitatamente presente in quelli meno sviluppati come l'Italia.\nIl positivismo si sviluppa in un periodo in cui l'Europa, dopo la guerra di Crimea e quella franco-prussiana sta attraversando un periodo di pace che favorisce la borghesia nell'espansione coloniale in Africa e in Asia e nella contemporanea evoluzione del capitalismo industriale in un fenomeno economico internazionale.\nC'\u00e8 una profonda trasformazione anche nei modi di vita della citt\u00e0, dove si verificano, in pochi anni, cambiamenti pi\u00f9 incisivi di quelli avvenuti nei secoli precedenti con le innovazioni tecnologiche dell'uso della macchina a vapore, dell'elettricit\u00e0, delle ferrovie che mutano profondamente non solo le dimensioni spazio-temporali ma anche quelle intellettuali. Tutto questo porter\u00e0 nei primi anni del '900 a quella esaltazione delle \"magnifiche sorti e progressive\" raggiunte dall'Europa della \"Belle \u00c9poque\" che si avvia al crollo delle illusioni nel baratro della Prima guerra mondiale.\nAspetti.\nAssumendo come spartiacque le teorie di Charles Darwin, secondo la tradizione, il positivismo \u00e8 stato diviso in due correnti fondamentali:\nOggi si preferisce identificare i vari aspetti del positivismo attraverso i contesti nazionali per cui si ha un positivismo francese, inglese, tedesco e italiano.\nI due criteri in realt\u00e0 non sono divergenti ma si fondono tra loro poich\u00e9 le varie identit\u00e0 nazionali del pensiero positivista costituiscono lo sfondo su cui si sviluppano, nella prima met\u00e0 dell'Ottocento, la concezione di una scienza come risanatrice dei mali sociali, la quale, nella seconda met\u00e0 del secolo, dopo la formulazione della teoria dell'evoluzione di Darwin, viene estesa in maniera totalizzante a strumento di interpretazione della storia dell'intera umanit\u00e0.\nDiffusione.\nIl positivismo ebbe per le sue concezioni pi\u00f9 importanti, una dimensione internazionale: la biologia darwiniana, si diffuse in Europa e in America settentrionale, e le nascenti scienze della sociologia, psicologia, antropologia diedero avvio in Occidente a nuovi settori di studio dell'uomo; ma anche per gli aspetti minori e negativi, come la fiducia acritica e superficiale nella scienza, il pensiero positivista ebbe vasta risonanza sino a divenire un fenomeno di costume per la borghesia colta occidentale.\nAlla fine del XIX secolo-inizi XX il positivismo, rispondendo all'esigenza rappresentata dalla nuova funzione sociale che si presumeva dovesse essere esercitata dal sapere scientifico s'innest\u00f2 su tradizioni culturali e filosofiche nazionali profondamente differenti: \nIl positivismo con i suoi ideali di progresso e di liberazione tramite il sapere scientifico ebbe influenza anche nel socialismo scientifico. Autori positivisti come Enrico Ferri e Alessandro Groppali, sostennero l'autonomia della scienza dall'etica e dalla filosofia astratta.\nInfluenze.\nPositivismo e illuminismo.\nPer certi aspetti il positivismo appare una originale riproposta del programma illuministico con cui presenta delle affinit\u00e0 quali:\nNello stesso tempo il positivismo si caratterizza per incisive differenze con l'illuminismo: \nPositivismo e romanticismo.\nNicola Abbagnano ha definito il positivismo \"romanticismo della scienza\" poich\u00e9 come i romantici nel loro desiderio del conseguimento dell'infinito davano alla poesia e alla filosofia valori assoluti cos\u00ec i positivisti vedono la stessa assolutezza nella scienza. Essi hanno un concetto della storia non diverso da quello dell'idealismo romantico: la storia \u00e8 progresso necessario e continuo in cui si vive attuando o manifestando l'umanit\u00e0 nel suo sviluppo progressivo.\nLa reazione antipositivistica.\nCome osserva Nicola Abbagnano: \u00abNonostante questa profonda incidenza culturale, il positivismo... ha finito per sembrare un nuovo dogmatismo, avente la pretesa di racchiudere l'uomo negli schemi riduttivi della scienza. Anzi, il positivismo... \u00e8 apparso come una nuova metafisica della scienza... Tutto ci\u00f2 spiega la massiccia \"reazione antipositivistica\" che ha caratterizzato la filosofia degli ultimi decenni dell'Ottocento e degli inizi del Novecento.\u00bb A questa reazione ha contribuito lo sviluppo stesso delle scienze avvenuto proprio in contrasto con \u00abil quadro gnoseologico ed epistemologico del positivismo\u00bb\nNascono cos\u00ec filosofie che hanno in comune una forte opposizione al positivismo rivendicando, soprattutto in Francia con \u00c9mile Boutroux, Maurice Blondel, Henri Bergson il carattere spiritualista del pensiero indirizzato a \u00ab...riconoscere il primato della coscienza nell'interpretazione della realt\u00e0 e a concepire la filosofia come auscultazione interiore e ripiegamento dell'anima su se stessa...\u00bb e altre correnti di pensiero come il neoidealismo di Samuel Alexander, Alfred North Whitehead, Benedetto Croce, Giovanni Gentile che vogliono riaffermare la storia, \u00abcome sfera della libert\u00e0 e dello spirito, e quindi di ogni valore morale, rispetto a quello della scienza sperimentale, come sfera della necessit\u00e0 e della natura, irresponsabile e perci\u00f2 scevra di valori.\u00bb \nDiverse correnti idealistiche hanno apprezzato l'intento antimetafisico e antiastrattistico del positivismo, e hanno voluto presentarsi esse stesse come dotate di una maggiore \"positivit\u00e0\" nella loro stessa interpretazione del reale: \u00abcos\u00ec, per es., tanto il pragmatismo del James e dello Schiller quanto l'intuizionismo del Bergson e la fenomenologia di Husserl si sono talora definiti come migliore o assoluto positivismo, e lo stesso termine \u00e8 stato qualche volta usato anche a proposito dell'idealismo italiano contemporaneo (pur cos\u00ec antipositivistico nel suo iniziale atteggiamento polemico) per alludere al suo carattere di piena giustificazione della concreta esperienza.\u00bb\nEredit\u00e0 del positivismo.\nIl positivismo influ\u00ec fortemente nella cultura ottocentesca sino a divenire una \"moda culturale\" tanto che si pu\u00f2 parlare di una \"civilt\u00e0 positivistica\" che ha improntato di s\u00e9 correnti culturali come il realismo, il verismo, la nuova pedagogia incentrata su una scuola \"laica\" e su una didattica \"scientifica\".\nNonostante i suoi aspetti critici il positivismo ha lasciato in eredit\u00e0 alla cultura moderna la considerazione dell'importanza per la conoscenza e per la trasformazione della societ\u00e0 della ricerca scientifica. Dobbiamo inoltre al positivismo la codificazione delle \"scienze umane\" della sociologia e della psicologia.\nIl positivismo ha demolito la filosofia intesa come forma di conoscenza metafisica che man a mano che si realizza il progresso scientifico, non potendosi basare su i fatti concreti, perde ogni capacit\u00e0 di indagare e risolvere i problemi filosofici. Il positivismo ne indic\u00f2 un nuovo ruolo consistente non pi\u00f9 nella presunzione di conoscere i fenomeni naturali, umani e sociali ma quello di definizione e unificazione dei principi generali del metodo scientifico e dei risultati delle singole scienze in una visione generale dell'uomo. Dal positivismo la filosofia \u00e8 stata obbligata a riconsiderare criticamente se stessa e a meglio definire il suo rapporto con le scienze.\nDal positivismo si origina inoltre nel Novecento il fondamento del neopositivismo che ha elaborato un metodo di ricerca che soddisfi il rigore proprio della scienza eliminando equivoci e incomprensioni derivate dall'uso distorto del linguaggio."}
{"id": "837657", "revid": "2056951", "url": "https://it.wikipedia.org/wiki?curid=837657", "title": "Toronto International Film Festival", "text": "Il Toronto International Film Festival (in sigla: \"TIFF\") \u00e8 un festival cinematografico che si svolge annualmente a Toronto, in Canada.\nIl festival inizia il marted\u00ec successivo al \"Labour Day\" (primo luned\u00ec del mese di settembre) e dura 10 giorni. \nOgni anno vi partecipano tra le 300 e le 400 pellicole in varie categorie e senza decretare vincitori n\u00e9 classifiche. I film provengono da una cinquantina di Paesi e vengono proiettati in 23 sale. La rassegna ha luogo nelle zone centrali di \"Bay\" e \"Bloor\", ricche entrambe di numerosi cinema multisala e hotel di lusso.\n\u00c8 considerato come uno dei pi\u00f9 importanti festival al mondo e pertanto uno dei principali in America settentrionale. Nel 1998, la rivista \"Variety\" scriveva che \"il festival di Toronto \u00e8 il secondo dopo Cannes in termini di presenza di star e d'attivit\u00e0 economica\". Intervistato dal \"National Post\" nel 1999, Roger Ebert dichiarava: \"bench\u00e9 Cannes resti il pi\u00f9 grande, Toronto \u00e8 pi\u00f9 utile e pi\u00f9 attivo.\"\nIl festival ha avuto inizio nel 1976 al Windsor Arms Hotel di Toronto come un compendio dei migliori festival nel mondo (il \"festival dei festival\"). Si \u00e8 poi evoluto in maniera indipendente ed ormai \u00e8 diventato di grandissima importanza per le produzioni di Hollywood e per il mercato cinematografico in genere.\nNelle ultime edizioni sono state create due sezioni per rappresentare le pellicole canadesi: la Canada First (in cui vengono presentati dagli 8 ai 15 lungometraggi di registi nazionali) e Short Cuts Canada (che include dai 30 ai 40 cortometraggi canadesi). Sono cos\u00ec cinque le categorie dedicate alla cinematografia canadese, che si aggiungono alle altre undici, dedicate invece alla cinematografia mondiale. Tra queste ultime spiccano le sezioni: Special Presentations, Masters, Contemporary World Cinema, Visions, Discovery e Documentary. Il Direttore del Festival \u00e8 Piers Handling.\nPremio del Pubblico (People's Choice Award).\nIl TIFF non \u00e8 una competizione, viene comunque assegnato un premio deciso dagli spettatori, qui di seguito lista di film premiati dal 1978:"}
{"id": "837658", "revid": "12760", "url": "https://it.wikipedia.org/wiki?curid=837658", "title": "Guzla", "text": ""}
{"id": "837659", "revid": "599013", "url": "https://it.wikipedia.org/wiki?curid=837659", "title": "Ysj", "text": ""}
{"id": "837661", "revid": "599013", "url": "https://it.wikipedia.org/wiki?curid=837661", "title": "Ysk", "text": ""}
{"id": "837663", "revid": "599013", "url": "https://it.wikipedia.org/wiki?curid=837663", "title": "Ysm", "text": ""}
{"id": "837664", "revid": "599013", "url": "https://it.wikipedia.org/wiki?curid=837664", "title": "Ysn", "text": ""}
{"id": "837665", "revid": "599013", "url": "https://it.wikipedia.org/wiki?curid=837665", "title": "Yso", "text": ""}
{"id": "837666", "revid": "599013", "url": "https://it.wikipedia.org/wiki?curid=837666", "title": "Ysp", "text": ""}
{"id": "837667", "revid": "599013", "url": "https://it.wikipedia.org/wiki?curid=837667", "title": "Yst", "text": ""}
{"id": "837668", "revid": "599013", "url": "https://it.wikipedia.org/wiki?curid=837668", "title": "Ysv", "text": ""}
{"id": "837669", "revid": "599013", "url": "https://it.wikipedia.org/wiki?curid=837669", "title": "Ysy", "text": ""}
{"id": "837670", "revid": "599013", "url": "https://it.wikipedia.org/wiki?curid=837670", "title": "Ysz", "text": ""}
{"id": "837671", "revid": "599013", "url": "https://it.wikipedia.org/wiki?curid=837671", "title": "Yta", "text": ""}
{"id": "837672", "revid": "1543377", "url": "https://it.wikipedia.org/wiki?curid=837672", "title": "Angiogenesi", "text": "L'angiogenesi consiste nello sviluppo di nuovi vasi sanguigni a partire da altri gi\u00e0 esistenti. \u00c8 un processo di fondamentale importanza in molti processi fisiologici, quali la normale crescita del tessuto, lo sviluppo embrionale, la cicatrizzazione delle ferite, il ciclo mestruale, e patologici.\nCaratteristiche dell'angiogenesi.\nLe costituenti dei vasi sanguigni sono:\nSpesso, sia i periciti che le cellule della muscolatura liscia sono detti \"cellule murali\".\nLa formazione di un vaso passa attraverso diversi stadi ben definiti, caratterizzati da\nmodificazioni dell'endotelio e della matrice extracellulare.\nPossiamo considerare varie tappe nel processo angiogenico:\nRegolazione dell'angiogenesi.\nNella genesi vascolare durante lo sviluppo embrionale diverse cellule endoteliali si formano\ndalle cellule staminali, al contrario nell'angiogenesi nuovi vasi sanguigni si formano da quelli preesistenti.\nNegli individui adulti gli stimoli fisiologici, durante la cicatrizzazione delle ferite e durante il ciclo mestruale, portano all'angiogenesi laddove la genesi vascolare non si verifica.\nL'angiogenesi si attiva rapidamente in risposta a:\ncondizioni ipossiche o ischemiche, il rilassamento vascolare per es. mediato dall'ossido nitrico\n(NO) \u00e8 un prerequisito per la partecipazione delle cellule endoteliali al processo di angiogenesi.\nAngiogenesi in situazioni patologiche.\nL'angiogenesi patologica pu\u00f2 essere suddivisa in attivit\u00e0 a bassa attivit\u00e0 angiogenica (ad esempio danneggiamento dei tessuti in seguito ad un'ischemia o l'insufficienza cardiaca) o ad alta attivit\u00e0 angiogenica, come ad esempio avviene nel cancro (sia tumori solidi sia ematologici)\no in infiammazioni croniche (artrite reumatoide, malattia di Crohn, retinopatia diabetica,\npsoriasi, endometriosi e l'arteriosclerosi).\nAngiogenesi tumorale.\nLa capacit\u00e0 di indurre l'angiogenesi \u00e8 considerata uno degli \"hallmark of cancer\" necessari allo sviluppo delle neoplasie maligne. Per una neoplasia sarebbe infatti molto difficile continuare a crescere in assenza di nuovi vasi sanguigni poich\u00e9 virtualmente ogni cellula dell'organismo deve trovarsi entro 100 \u00b5m da un capillare per ricevere un adeguato apporto di ossigeno. Nell'angiogenesi tumorale sono coinvolti gli stessi mediatori (es. VEGF) che sono responsabili dell'angiogenesi fisiologica, ma la loro produzione \u00e8 sregolata, cosicch\u00e9 i vasi che vengono formati sono anormali, presentando un andamento tortuoso ed una permeabilit\u00e0 eccessiva che generano un flusso sanguigno irregolare.\nVarie evidenze supportano l'ipotesi secondo la quale lo sviluppo di nuovi vasi sanguigni indotto dalle neoplasie non avviene solamente per angiogenesi, ma anche attraverso altri meccanismi, quali il richiamo di cellule progenitrici derivanti dal midollo osseo (vasculogenesi) o la formazione si strutture vascolari da parte delle stesse cellule tumorali (\"vascular mimicry\"). Sembra inoltre che, in certi casi, le cellule neoplastiche riescano a sopravvivere e proliferare localizzandosi in prossimit\u00e0 di vasi preesistenti senza la necessit\u00e0 che se ne creino di nuovi (\"vessel co-option\").\nSono stati sviluppati diversi farmaci con l'obbiettivo di bloccare l'angiogenesi tumorale, come ad esempio il Bevacizumab, un anticorpo monoclonale umanizzato diretto contro VEGF-A. Finora, per\u00f2, i risultati si sono rivelati inferiori alle aspettative, in quanto l'angiogenesi \u00e8 governata da pathway ridondanti.\nPrevenzione.\nLe antocianidine contenute in molti alimenti svolgono una funzione preventiva del cancro perch\u00e9 sono antiossidanti e impediscono l'angiogenesi, ossia la formazione nelle cellule tumorali di vasi capillari che apportano ossigeno e nutrienti necessari ai piccoli tumori per crescere e riprodursi. La cannella \u00e8 l'alimento a pi\u00f9 alto contenuto di proantocianidine (8100 mg per 100 g), seguita dalla aronia (800 mg per 100 g) e in quantit\u00e0 simili (circa 500 mg) in fave rosse, nocciole, mirtillo rosso e nero.\nMetodi di studio dell'angiogenesi.\nL'angiogenesi pu\u00f2 essere studiata sia \"in vivo\" (es. negli animali da laboratorio) che \"in vitro\" (es. in coltura cellulare).\nStudio \"in vitro\" ed \"ex vivo\".\nLo studio \"in vitro\" dell'angiogenesi si effettua generalmente in coltura cellulare. Esistono vari tipi di cellule edoteliali che possono essere usate a questo scopo, tra cui le cellule HUVEC (Human umbilical vein endothelial cells)."}
{"id": "837673", "revid": "599013", "url": "https://it.wikipedia.org/wiki?curid=837673", "title": "Ytb", "text": ""}
{"id": "837674", "revid": "599013", "url": "https://it.wikipedia.org/wiki?curid=837674", "title": "Ytc", "text": ""}
{"id": "837675", "revid": "599013", "url": "https://it.wikipedia.org/wiki?curid=837675", "title": "Yte", "text": ""}
{"id": "837676", "revid": "599013", "url": "https://it.wikipedia.org/wiki?curid=837676", "title": "Ytf", "text": ""}
{"id": "837677", "revid": "599013", "url": "https://it.wikipedia.org/wiki?curid=837677", "title": "Ytg", "text": ""}
{"id": "837678", "revid": "599013", "url": "https://it.wikipedia.org/wiki?curid=837678", "title": "Yth", "text": ""}
{"id": "837679", "revid": "599013", "url": "https://it.wikipedia.org/wiki?curid=837679", "title": "Ytk", "text": ""}
{"id": "837680", "revid": "599013", "url": "https://it.wikipedia.org/wiki?curid=837680", "title": "Ytl", "text": ""}
{"id": "837681", "revid": "599013", "url": "https://it.wikipedia.org/wiki?curid=837681", "title": "Ytn", "text": ""}
{"id": "837682", "revid": "228587", "url": "https://it.wikipedia.org/wiki?curid=837682", "title": "Scott", "text": ""}
{"id": "837683", "revid": "124349690", "url": "https://it.wikipedia.org/wiki?curid=837683", "title": "Ytp", "text": ""}
{"id": "837684", "revid": "599013", "url": "https://it.wikipedia.org/wiki?curid=837684", "title": "Ytq", "text": ""}
{"id": "837686", "revid": "599013", "url": "https://it.wikipedia.org/wiki?curid=837686", "title": "Yts", "text": ""}
{"id": "837687", "revid": "599013", "url": "https://it.wikipedia.org/wiki?curid=837687", "title": "Ytt", "text": ""}
{"id": "837688", "revid": "599013", "url": "https://it.wikipedia.org/wiki?curid=837688", "title": "Ytx", "text": ""}
{"id": "837689", "revid": "599013", "url": "https://it.wikipedia.org/wiki?curid=837689", "title": "Yua", "text": ""}
{"id": "837690", "revid": "599013", "url": "https://it.wikipedia.org/wiki?curid=837690", "title": "Yub", "text": ""}
{"id": "837692", "revid": "1318658", "url": "https://it.wikipedia.org/wiki?curid=837692", "title": "YUD", "text": ""}
{"id": "837693", "revid": "1318658", "url": "https://it.wikipedia.org/wiki?curid=837693", "title": "YUE", "text": ""}
{"id": "837694", "revid": "599013", "url": "https://it.wikipedia.org/wiki?curid=837694", "title": "Yuh", "text": ""}
{"id": "837695", "revid": "1573940", "url": "https://it.wikipedia.org/wiki?curid=837695", "title": "Podicipedidae", "text": "I Podicipedidi (Podicipedidae ) sono una famiglia di uccelli, unica famiglia dell'ordine Podicipediformes. Include diverse specie che prendono il nome comune di svasso o tuffetto.\nIl nome deriva dal fatto che i piedi sono posti sulla parte terminale del corpo per facilitare e velocizzare il nuoto.\nBiologia.\nSono molto legati all'acqua e il loro volo \u00e8 frenetico e radente al pelo dell'acqua. \nGli svassi sono uccelli acquatici tuffatori. Per nutrirsi compiono apnee durante le quali catturano piccoli pesci, insetti o colgono piante acquatiche.\nDistribuzione e habitat.\nIn Italia sono presenti come specie nidificanti, migratori e svernanti lo svasso maggiore (\"Podiceps cristatus\") e il tuffetto (\"Tachybaptus ruficollis\"); lo svasso piccolo (\"Podiceps nigricollis\") \u00e8 nidificante irregolare, migratore e svernante; lo svasso collorosso (\"Podiceps grisegena\") e lo svasso cornuto (\"Podiceps auritus\") sono migratori e svernanti.\nHabitat degli svassi sono acque aperte e profonde come laghi e mari. Il tuffetto frequenta anche ambienti paludosi.\nTassonomia.\nLa famiglia comprende i seguenti generi e specie:\nGenere \"Tachybaptus\" \nGenere \"Podilymbus\" \nGenere \"Rollandia\" \nGenere \"Poliocephalus\" \nGenere \"Podiceps\" \nGenere \"Aechmophorus\" "}
{"id": "837696", "revid": "1272592", "url": "https://it.wikipedia.org/wiki?curid=837696", "title": "Setagaya", "text": " \u00e8 uno dei 23 quartieri speciali di Tokyo.\nNel 2008 il quartiere conta una popolazione di abitanti ed una densit\u00e0 di persone a km\u00b2. La sua area totale \u00e8 di , e lo rende il secondo quartiere pi\u00f9 grande della citt\u00e0.\nSetagaya \u00e8 ufficialmente gemellata con la citt\u00e0 di Winnipeg (Manitoba, Canada), il distretto D\u00f6bling di Vienna, Austria e la citt\u00e0 di Bunbury, Australia Occidentale.\nGeografia fisica.\nSetagaya si colloca nella zona sud-ovest dei 23 quartieri speciali, cio\u00e8 quelle 23 municipalit\u00e0 che formano il centro di Tokyo. Il fiume Tama separa il quartiere dalla prefettura di Kanagawa.\nNel territorio passano diverse linee sia del treno che della metropolitana di Tokyo che permettono un collegamento veloce con la stazione di Shibuya, centro di gravit\u00e0 giovanile e punto di incontro tra le nuove generazioni giapponesi.\nSetagaya \u00e8 uno dei quartieri pi\u00f9 residenziali della citt\u00e0 e qui risiedono molte celebrit\u00e0 legate alla televisione."}
{"id": "837697", "revid": "599013", "url": "https://it.wikipedia.org/wiki?curid=837697", "title": "Yui", "text": ""}
{"id": "837698", "revid": "599013", "url": "https://it.wikipedia.org/wiki?curid=837698", "title": "Yuj", "text": ""}
{"id": "837699", "revid": "599013", "url": "https://it.wikipedia.org/wiki?curid=837699", "title": "Yuk", "text": ""}
{"id": "837700", "revid": "287204", "url": "https://it.wikipedia.org/wiki?curid=837700", "title": "YUN", "text": ""}
{"id": "837701", "revid": "599013", "url": "https://it.wikipedia.org/wiki?curid=837701", "title": "Yur", "text": ""}
{"id": "837702", "revid": "1318658", "url": "https://it.wikipedia.org/wiki?curid=837702", "title": "YUT", "text": ""}
{"id": "837703", "revid": "599013", "url": "https://it.wikipedia.org/wiki?curid=837703", "title": "Yuw", "text": ""}
{"id": "837704", "revid": "599013", "url": "https://it.wikipedia.org/wiki?curid=837704", "title": "Yux", "text": ""}
{"id": "837705", "revid": "253269", "url": "https://it.wikipedia.org/wiki?curid=837705", "title": "Susan Flannery", "text": "Susan Flannery \u00e8 famosa per la parte di Stephanie Douglas Forrester nella soap opera \"Beautiful\", ruolo interpretato ininterrottamente per 25 anni dal 1987 al 2012. In precedenza era apparsa in ruoli da protagonista nella soap opera \"Il tempo della nostra vita\" (1966-1975), nella parte della dottoressa Laura Spencer Horton e, nel celebre serial \"Dallas\" (1980-1981) nella parte di Leslie Stewart. Sul grande schermo \u00e8 nota per le sue interpretazioni in \"L'inferno di cristallo\" (1974) e \"La corsa pi\u00f9 pazza del mondo\" (1976).\nNel 2010, la Flannery si \u00e8 classificata al 1\u00ba posto nella classifica delle \"50 Greatest Soap Actress\" (\"le 50 pi\u00f9 grandi attrici di soap opera\"), sondaggio indetto da \"We Love Soaps\".\nBiografia.\nVita privata.\n\u00c8 una donna riservata e amante della privacy. Ha una figlia adottiva, Blaise Flannery, adottata nel 1987. Da sempre \u00e8 una madre single e non si \u00e8 a conoscenza di sue relazioni con uomini. Questo ha portato la cronaca rosa a vociferare di una sua presunta omosessualit\u00e0, ma nonostante non ci siano prove al riguardo, alcune fonti hanno scritto che abbia confermato.\nLa scrittrice, poetessa e sceneggiatrice Rita Mae Brown, nonch\u00e9 attivista per i diritti degli omosessuali e sua amica, scrisse nel suo libro autobiografico \"Rita Will: Memoir of a Literary Rabble-Rouser\" che Susan Flannery ebbe una relazione lunga 8 anni con la scrittrice e attrice Fannie Flagg (quest'ultima ha avuto una relazione sentimentale con la stessa Rita Mae Brown). Non ha mai confermato o smentito.\n\u00c8 affetta da fibromialgia, malattia che ha contribuito al suo congedo dalla soap opera \"Beautiful\" a causa della stanchezza che questa le provocava col passare degli anni dopo molte ore di set. Nel 2011 in una intervista ha dichiarato di essere affetta da cancro al colon, ma grazie a un trattamento immediato, dal 2015 \u00e8 ufficialmente guarita. \n\u00c8 una pilota di aerei con regolare brevetto di volo. \nIl debutto.\nL'attrice fa il suo esordio nel 1963 in un episodio del telefilm \"La legge di Burke\", mentre l'anno seguente debutta al cinema nel film \"Il californiano\" (1964), interpretando la parte di Molly accanto a Charles Bronson.\nTelevisione.\nDopo aver preso parte ad alcune serie televisive come \"Viaggio in fondo al mare\" (1964-1965) e \"Ben Casey\" (1965), nel 1966 viene scelta per interpretare la dottoressa Laura Spencer Horton nella soap \"Il tempo della nostra vita\", ruolo che ricoprir\u00e0 fino al 1975 e che nello stesso anno le far\u00e0 vincere il suo primo premio Emmy Awards come miglior attrice protagonista. Negli Stati Uniti diventer\u00e0 molto famosa, visto che la soap \u00e8 ancora oggi trasmessa con successo.\nNel 1976 \u00e8 tra i protagonisti della miniserie \"I boss del dollaro\", con Kirk Douglas, Marisa Pavan, Christopher Plummer e Joan Collins, ruolo che le far\u00e0 guadagnare una candidatura all'Emmy. Nel 1979 appare nella soap di prima serata \"Donne in bianco\".\nTra il 1980 e il 1981 interpreta Leslie Stewart nel celebre serial \"Dallas\". Consulente d'affari di J.R. (Larry Hagman), Leslie \u00e8 una donna molto potente e scaltra. Infatti, facendosi credere amica di J.R., registrer\u00e0 tutte le loro conversazioni per poter incastrare l'uomo. Avr\u00e0 con lui anche una breve storia d'amore che metter\u00e0 in crisi il matrimonio di Sue Ellen (Linda Gray). Con il ruolo di Leslie, la Flannery acquister\u00e0 in fretta molta popolarit\u00e0.\nDopo una pausa lavorativa di alcuni anni, nel 1987 viene scelta per interpretare Stephanie Douglas Forrester nella soap opera \"Beautiful\". Grazie a questo ruolo, diventa famosa in tutto il mondo e, nel corso degli anni, ottiene numerosi riconoscimenti, tra cui 7 candidature all'Emmy come migliore attrice protagonista, portando a casa l'ambito premio nel 2000, 2002 e 2003. Insieme a Ronn Moss, Katherine Kelly Lang e John McCook, la Flannery \u00e8 stata una dei protagonisti assoluti del serial giornaliero della CBS fin dalla prima puntata nel ruolo della matriarca della famiglia Forrester. \nSposata fin dall'inizio (anche se poi divorzieranno molte volte) con Eric, Stephanie \u00e8 madre di cinque figli, Ridge, Thorne, Angela (deceduta in tenera et\u00e0), Kristen e Felicia, avuti da Eric (in realt\u00e0 il primogenito Ridge \u00e8 figlio di Massimo Marone, amante di giovent\u00f9 della donna, ma tale verit\u00e0 viene alla luce solo dopo molti anni).\nRicca e spietata negli affari, Stephanie ha da sempre l'obiettivo di separare Brooke Logan dal figlio Ridge, in modo che Ridge possa vivere felicemente con Caroline Spencer (Joanna Johnson) e in seguito con Taylor Hamilton (Hunter Tylo), da lei molto gradite al contrario della Logan. Il suo sogno non si realizzer\u00e0 mai (o perlomeno non per sempre), visto che Ridge e Brooke paiono \"destinati\" a vivere insieme.\nAltra storica nemica di Stephanie \u00e8 per molti anni Sally Spectra (Darlene Conley), l'esuberante proprietaria della \"Spectra Fashion\", la casa di moda rivale della \"Forrester Creations\", con la quale si scontrer\u00e0 molto spesso per questioni lavorative, sentimentali (si contenderanno sia l'amore di Jack Hamilton, padre di Taylor, sia quello di Eric) e familiari in quanto la figlia di Sally, Macy Alexander (Bobbie Eakes), sar\u00e0 a lungo sposata con il secondogenito di Stephanie, Thorne (Clayton Norcross, Jeff Trachta e Winsor Harmon) anche se poi le due diverranno molto amiche. Altre rivali della donna nella soap opera sono state anche Margot Linley, Beth Logan, Sheila Carter, Lauren Fenmore, Jackie Payne e Donna Logan con le quali si \u00e8 contesa, nel corso degli anni, l'amore di Eric.\nStephanie ha rotto i rapporti da molto tempo con la madre Ann (Betty White), salvo riappacificarsi con lei solo negli ultimi tempi, e ha una sorella minore, Pamela (Alley Mills), con la quale \u00e8 andata sempre abbastanza d'accordo (eccetto alcuni periodi).\nNel 2012 l'attrice annuncia di voler lasciare la soap opera definitivamente dopo 25 anni di attivit\u00e0. Il 26 novembre 2012 il personaggio di Stephanie esce quindi di scena, morendo per un cancro, tra le braccia della sua storica ex nemica, Brooke. Nelle ultime puntate Stephanie d\u00e0 l'addio agli altri personaggi principali della soap. Questa storia \"celebrativa\" \u00e8 stata scelta per rendere omaggio ad un personaggio fondamentale come Stephanie, ed alla sua grande interprete. L'episodio della morte di Stephanie \u00e8 trasmesso in Italia il 19 agosto del 2013.\nSusan Flannery interpreta Stephanie Douglas Forrester anche in \"Febbre d'amore\" (1993), in una breve apparizione del personaggio nella sister-soap di \"Beautiful\".\nNel 2004 recita in alcuni episodi della sitcom \"Hope &amp; Faith\" nel ruolo leggero di Laura Levisetti, svelando inaspettate doti anche come attrice comica.\nNel 2013 accetta di interpretare un ruolo come guest star nella sitcom statunitense \"Old Dogs &amp; New Tricks\", primo ruolo dopo la sua uscita di scena da \"Beautiful\". Nel febbraio 2018 riappare come \"guest-star\" in una puntata di \"Beautiful\", sotto forma di fantasma in visione a Brooke durante il suo ennesimo matrimonio con Ridge, episodio trasmesso poi in Italia nel novembre dello stesso anno.\nCinema.\nDopo la parte ne \"Il californiano\", nel 1967 ottiene un ruolo nel film Disney \"La gnomo mobile\" al fianco, tra gli altri, del premio Oscar Walter Brennan.\nIl successo cinematografico arriver\u00e0 nel 1974 grazie alla partecipazione a \"L'inferno di cristallo\", nel quale interpreta la parte di Lorrie; vincer\u00e0 il Golden Globe come miglior giovane attrice ed il film riscuoter\u00e0 un enorme successo al botteghino. Con lei nel film un cast di superstar, Paul Newman, Fred Astaire, Steve McQueen, Robert Wagner, Richard Chamberlain, Jennifer Jones, Faye Dunaway e molti altri.\nPartecipa quindi al film \"La corsa pi\u00f9 pazza del mondo\" (1976), con Gary Busey, e successivamente a produzioni di minor successo, \"Superdraghi nella notte\" (1977), \"Anatomia di un amore\" (1979), \"Violazione del codice morale\" (1982), con Jamie Lee Curtis, e \"Shaft of Love\" (1983), quest'ultimo, diretto da Richard A. Colla, sar\u00e0 il suo ultimo lavoro come attrice fino al 1987. L'attrice infatti in quel periodio prende una pausa e si dedica alla regia.\nRegista.\nLa Flannery \u00e8 anche una stimata regista: tra il 1982 e 1983 crea, produce e dirige la soap opera di prima serata \"A New Day in Eden\", inedita in Italia.\nDal 1996 al 2003 dirige numerosi episodi dello stesso \"Beautiful\" guadagnandosi due candidature al D.G.A (Directors Guild of America), il premio dei registi americani nel 1996 e nel 1998.\nNel 2008 dirige tre episodi della soap \"Sentieri\", e nel 2010 diversi episodi della seconda stagione della soap opera web \"\". Dopo la sua uscita da \"Beautiful\" nel 2012, torna a dirigere la quarta stagione della web-soap.\nNel 2013 \u00e8 alla regia del Film TV \"The Groove\" che vede nel cast, tra gli altri, l'attrice Crystal Chappell.\nRiconoscimenti.\nGolden Globe.\nVinti:\nEmmy Award.\nVinti:\nNomination:\nSoap Opera Digest Awards.\nNomination:\nDirectors Guild of America.\nNomination:\nSoap Opera Update Awards.\nVinti:"}
{"id": "837706", "revid": "599013", "url": "https://it.wikipedia.org/wiki?curid=837706", "title": "Yvb", "text": ""}
{"id": "837707", "revid": "436907", "url": "https://it.wikipedia.org/wiki?curid=837707", "title": "Arriving Somewhere...", "text": "Arriving Somewhere... \u00e8 il primo album video del gruppo musicale britannio Porcupine Tree pubblicato nel 2006 dalla Atlantic Records.\nDescrizione.\nContiene due dischi. Nel primo disco compare tutto lo spettacolo, di circa 1 ora e 45 minuti (si pu\u00f2 ascoltare lo stacco del doppio strato verso la met\u00e0 del brano \"So Called Friend\" (prima parte di 49:08 e seconda di 55:32), girato a Park West, Chicago, nell'ottobre del 2005. Il video \u00e8 stato montato da Lasse Hoile, con la colonna sonora missata in stereo e in 5.1 da Steven Wilson, e masterizzato da Darcy Proper (vincitore sempre con un album dei PT, \"In absentia\", di un premio come miglior album in 5.1).\nIl secondo disco include due esibizioni dal vivo nel programma tedesco \"Rockpalast\" (registrazioni che finiranno nell'album dal vivo \"Rockpalast\", contenente l'intero concerto) \"Futile\" e \"Radioactive Toy\", il video musicale di \"Lazarus\", i filmati usati durante il concerto per \"Start of Something Beautiful\", \"Halo\" e \"Mother and Child Divided\", un brano di Gavin Harrison \"Cymbal Song\" (anche in audio 5.1) e una galleria fotografica con pi\u00f9 di 100 immagini (alcune disponibili sul sito del gruppo) accompagnata da un brano ambient curato da Wilson e Barbieri.\nLa colonna sonora del DVD sar\u00e0 realizzata in formato FLAC e MP3 e scaricabile dal sito adibito a download del gruppo nella primavera del 2007."}
{"id": "837708", "revid": "599013", "url": "https://it.wikipedia.org/wiki?curid=837708", "title": "Yvc", "text": ""}
{"id": "837709", "revid": "599013", "url": "https://it.wikipedia.org/wiki?curid=837709", "title": "Yvd", "text": ""}
{"id": "837710", "revid": "599013", "url": "https://it.wikipedia.org/wiki?curid=837710", "title": "Yve", "text": ""}
{"id": "837711", "revid": "599013", "url": "https://it.wikipedia.org/wiki?curid=837711", "title": "Yvm", "text": ""}
{"id": "837712", "revid": "599013", "url": "https://it.wikipedia.org/wiki?curid=837712", "title": "Yvn", "text": ""}
{"id": "837713", "revid": "599013", "url": "https://it.wikipedia.org/wiki?curid=837713", "title": "Yvo", "text": ""}
{"id": "837714", "revid": "599013", "url": "https://it.wikipedia.org/wiki?curid=837714", "title": "Yvq", "text": ""}
{"id": "837715", "revid": "599013", "url": "https://it.wikipedia.org/wiki?curid=837715", "title": "Yvt", "text": ""}
{"id": "837716", "revid": "599013", "url": "https://it.wikipedia.org/wiki?curid=837716", "title": "Yvv", "text": ""}
{"id": "837717", "revid": "599013", "url": "https://it.wikipedia.org/wiki?curid=837717", "title": "Yvz", "text": ""}
{"id": "837718", "revid": "599013", "url": "https://it.wikipedia.org/wiki?curid=837718", "title": "Ywa", "text": ""}
{"id": "837719", "revid": "599013", "url": "https://it.wikipedia.org/wiki?curid=837719", "title": "Ywf", "text": ""}
{"id": "837720", "revid": "599013", "url": "https://it.wikipedia.org/wiki?curid=837720", "title": "Ywh", "text": ""}
{"id": "837721", "revid": "599013", "url": "https://it.wikipedia.org/wiki?curid=837721", "title": "Ywj", "text": ""}
{"id": "837723", "revid": "599013", "url": "https://it.wikipedia.org/wiki?curid=837723", "title": "Ywk", "text": ""}
{"id": "837724", "revid": "599013", "url": "https://it.wikipedia.org/wiki?curid=837724", "title": "Ywl", "text": ""}
{"id": "837725", "revid": "599013", "url": "https://it.wikipedia.org/wiki?curid=837725", "title": "Ywm", "text": ""}
{"id": "837727", "revid": "599013", "url": "https://it.wikipedia.org/wiki?curid=837727", "title": "Ywn", "text": ""}
{"id": "837728", "revid": "599013", "url": "https://it.wikipedia.org/wiki?curid=837728", "title": "Ywp", "text": ""}
{"id": "837730", "revid": "599013", "url": "https://it.wikipedia.org/wiki?curid=837730", "title": "Yws", "text": ""}
{"id": "837732", "revid": "599013", "url": "https://it.wikipedia.org/wiki?curid=837732", "title": "Ywy", "text": ""}
{"id": "837733", "revid": "599013", "url": "https://it.wikipedia.org/wiki?curid=837733", "title": "Yxc", "text": ""}
{"id": "837735", "revid": "599013", "url": "https://it.wikipedia.org/wiki?curid=837735", "title": "Yxe", "text": ""}
{"id": "837736", "revid": "599013", "url": "https://it.wikipedia.org/wiki?curid=837736", "title": "Yxf", "text": ""}
{"id": "837737", "revid": "599013", "url": "https://it.wikipedia.org/wiki?curid=837737", "title": "Yxh", "text": ""}
{"id": "837738", "revid": "599013", "url": "https://it.wikipedia.org/wiki?curid=837738", "title": "Yxj", "text": ""}
{"id": "837740", "revid": "599013", "url": "https://it.wikipedia.org/wiki?curid=837740", "title": "Yxk", "text": ""}
{"id": "837742", "revid": "599013", "url": "https://it.wikipedia.org/wiki?curid=837742", "title": "Yxl", "text": ""}
{"id": "837743", "revid": "599013", "url": "https://it.wikipedia.org/wiki?curid=837743", "title": "Yxn", "text": ""}
{"id": "837746", "revid": "599013", "url": "https://it.wikipedia.org/wiki?curid=837746", "title": "Yxp", "text": ""}
{"id": "837747", "revid": "599013", "url": "https://it.wikipedia.org/wiki?curid=837747", "title": "Yxr", "text": ""}
{"id": "837748", "revid": "599013", "url": "https://it.wikipedia.org/wiki?curid=837748", "title": "Yxs", "text": ""}
{"id": "837749", "revid": "599013", "url": "https://it.wikipedia.org/wiki?curid=837749", "title": "Yxt", "text": ""}
{"id": "837750", "revid": "599013", "url": "https://it.wikipedia.org/wiki?curid=837750", "title": "Yxx", "text": ""}
{"id": "837751", "revid": "599013", "url": "https://it.wikipedia.org/wiki?curid=837751", "title": "Yxy", "text": ""}
{"id": "837752", "revid": "599013", "url": "https://it.wikipedia.org/wiki?curid=837752", "title": "Yxz", "text": ""}
{"id": "837753", "revid": "599013", "url": "https://it.wikipedia.org/wiki?curid=837753", "title": "Yya", "text": ""}
{"id": "837754", "revid": "599013", "url": "https://it.wikipedia.org/wiki?curid=837754", "title": "Yyb", "text": ""}
{"id": "837755", "revid": "599013", "url": "https://it.wikipedia.org/wiki?curid=837755", "title": "Yyd", "text": ""}
{"id": "837756", "revid": "599013", "url": "https://it.wikipedia.org/wiki?curid=837756", "title": "Yye", "text": ""}
{"id": "837757", "revid": "599013", "url": "https://it.wikipedia.org/wiki?curid=837757", "title": "Yyf", "text": ""}
{"id": "837758", "revid": "599013", "url": "https://it.wikipedia.org/wiki?curid=837758", "title": "Yyg", "text": ""}
{"id": "837759", "revid": "599013", "url": "https://it.wikipedia.org/wiki?curid=837759", "title": "Yyh", "text": ""}
{"id": "837760", "revid": "599013", "url": "https://it.wikipedia.org/wiki?curid=837760", "title": "Yyi", "text": ""}
{"id": "837761", "revid": "599013", "url": "https://it.wikipedia.org/wiki?curid=837761", "title": "Yyl", "text": ""}
{"id": "837762", "revid": "599013", "url": "https://it.wikipedia.org/wiki?curid=837762", "title": "Yym", "text": ""}
{"id": "837763", "revid": "599013", "url": "https://it.wikipedia.org/wiki?curid=837763", "title": "Yyn", "text": ""}
{"id": "837764", "revid": "599013", "url": "https://it.wikipedia.org/wiki?curid=837764", "title": "Yyq", "text": ""}
{"id": "837765", "revid": "599013", "url": "https://it.wikipedia.org/wiki?curid=837765", "title": "Yyt", "text": ""}
{"id": "837766", "revid": "599013", "url": "https://it.wikipedia.org/wiki?curid=837766", "title": "Yyu", "text": ""}
{"id": "837767", "revid": "599013", "url": "https://it.wikipedia.org/wiki?curid=837767", "title": "Yyw", "text": ""}
{"id": "837768", "revid": "599013", "url": "https://it.wikipedia.org/wiki?curid=837768", "title": "Yyy", "text": ""}
{"id": "837769", "revid": "599013", "url": "https://it.wikipedia.org/wiki?curid=837769", "title": "Yza", "text": ""}
{"id": "837770", "revid": "599013", "url": "https://it.wikipedia.org/wiki?curid=837770", "title": "Yzc", "text": ""}
{"id": "837771", "revid": "599013", "url": "https://it.wikipedia.org/wiki?curid=837771", "title": "Yzf", "text": ""}
{"id": "837772", "revid": "599013", "url": "https://it.wikipedia.org/wiki?curid=837772", "title": "Yzh", "text": ""}
{"id": "837773", "revid": "599013", "url": "https://it.wikipedia.org/wiki?curid=837773", "title": "Yzl", "text": ""}
{"id": "837774", "revid": "599013", "url": "https://it.wikipedia.org/wiki?curid=837774", "title": "Yzm", "text": ""}
{"id": "837775", "revid": "599013", "url": "https://it.wikipedia.org/wiki?curid=837775", "title": "Yzp", "text": ""}
{"id": "837776", "revid": "599013", "url": "https://it.wikipedia.org/wiki?curid=837776", "title": "Yzr", "text": ""}
{"id": "837777", "revid": "599013", "url": "https://it.wikipedia.org/wiki?curid=837777", "title": "Yzs", "text": ""}
{"id": "837779", "revid": "599013", "url": "https://it.wikipedia.org/wiki?curid=837779", "title": "Yzt", "text": ""}
{"id": "837780", "revid": "599013", "url": "https://it.wikipedia.org/wiki?curid=837780", "title": "Yzu", "text": ""}
{"id": "837781", "revid": "599013", "url": "https://it.wikipedia.org/wiki?curid=837781", "title": "Yzv", "text": ""}
{"id": "837784", "revid": "36426", "url": "https://it.wikipedia.org/wiki?curid=837784", "title": "Streptococcus agalactiae", "text": "Streptococcus agalactiae \u00e8 un batterio gram positivo appartenente al genere Streptococco, caratterizzato dalla presenza di antigeni C estraibile del gruppo B sulla sua parete cellulare. \u00c8 un comune abitante del microbiota umano, dell'intestino e delle vie urogenitali femminili dei mammiferi, uomo compreso, pertanto si pu\u00f2 trasmettere per via sessuale. Un'infezione di questo batterio in et\u00e0 precoce pu\u00f2 provocare setticemia e, nei bambini in utero, pu\u00f2 essere causa di sepsi, meningite e polmonite neonatale. Non produce catalasi quindi si distinguono dagli stafilococchi che sono catalasi positivi.\nStoria e classificazione.\nStreptococcus agalactiae, noto anche come GBS (Group B Streptococcus, in inglese) venne isolato, negli anni 30, da Rebecca Lancefield a partire da latte prodotto da bovini affetti da mastite e successivamente anche da secrezioni vaginali di donne asintomatiche. Tuttavia, la patogenicit\u00e0 di questo batterio venne descritta solamente nel 1938, a seguito di alcune pubblicazioni riportanti 3 casi di infezioni post-partum che si rivelarono mortali.\nLa classificazione storica di questo batterio, basata sulla capsula polisaccaridica, prevede 9 sierotipi: IA, IB, II, III, IV, V, VI, VII, VIII. Nel 2007, venne descritto un decimo sierotipo (IX). I sierotipi pi\u00f9 comuni responsabili di infezioni invasive includono il sierotipo III (20%), V (19%), IA (19%), IB (13%) e II (11%).\nDescrizione.\nPer questo in alcuni Paesi in gravidanza viene fatto di routine un tampone vaginale e rettale ed un esame colturale alla ricerca dello Streptococcus agalactiae. Il test risulta positivo in una discreta percentuale di casi, ed il protocollo prevede la somministrazione di antibiotici compatibili con lo stato interessante come prevenzione. Seguendo questo protocollo il rischio di complicazioni \u00e8 estremamente remoto.\nL'ultima review Cochrane del 2014 sulla letteratura clinica su questo argomento, tuttavia, ha messo in evidenza come la terapia antibiotica in realt\u00e0 non diminuisca la mortalit\u00e0 neonatale per l'infezione precoce da streptococco beta emolitico del gruppo B, e anzi che sia pi\u00f9 alto il rischio di anafilassi materna che non il rischio di morte neonatale per questa infezione.\nInoltre altri effetti collaterali della terapia antibiotica materna in travaglio sono: infezioni puerperali o neonatali a carico di microorganismi resistenti, infezioni da lieviti o micotiche post parto, compresa la candidosi neonatale che pu\u00f2 avere un forte impatto negativo sull'allattamento e la candidosi materna.\nI segni dell'infezione nel neonato sono facilmente rilevabili dopo la nascita con l'osservazione regolare del neonato (parametri vitali, alimentazione, comportamento) e i neonati che risultano infetti devono essere trattati tempestivamente con antibiotici. \nIn molti Paesi non viene effettuato alcuno screening su tutte le donne prima del parto, ma viene dunque proposta l'osservazione del neonato in presenza di fattori di rischio (come rottura delle membrane superiore alle 18 ore, prematurit\u00e0, piressia materna in travaglio o un tampone positivo allo streptococco come reperto incidentale in gravidanza).\nS. agalactiae causa emolisi quando \u00e8 coltivato su uno strato di agar agar contenente sangue (anche detto agar-sangue), ed un comune metodo di laboratorio per identificare questo batterio \u00e8 appunto quello di osservare la presenza di zone di emolisi completa (\u03b2-emolisi) nelle colture. \u00c8 inoltre sensibile alla bile, e va incontro a lisi in presenza degli enzimi contenuti in questa sostanza.\nPer essere identificato si pu\u00f2 ricorrere al CAMP test, \u00e8 sensibile alla penicillina."}
{"id": "837785", "revid": "44024", "url": "https://it.wikipedia.org/wiki?curid=837785", "title": "ADR Roma", "text": ""}
{"id": "837787", "revid": "701660", "url": "https://it.wikipedia.org/wiki?curid=837787", "title": "Strega di Endor", "text": "La Strega di Endor \u00e8 una negromante dotata del potere di evocare lo spirito dei morti citata nella Bibbia.\nCompare nel primo libro di Samuele della \"Bibbia\". Il testo biblico non ne riporta il nome, ma nella tradizione rabbinica \u00e8 identificata con Zefania, madre di Abner, primo cugino e comandante in capo dell'esercito di re Saul.\nRacconto biblico.\nNel capitolo 28 del primo libro di Samuele si narra che, dopo aver cacciato tutti i negromanti e i maghi da Israele, il re Saul, prima della battaglia di Gilboa, si era rivolto a Dio e ai profeti per ottenere consiglio sul come agire nei confronti dei Filistei. Non avendo ricevuto risposta, si rec\u00f2 in incognito a Endor, un villaggio posto tra il Monte Tabor e la collina di Moreh, per incontrarvi la Strega, una donna nota per il possesso di un talismano in grado di evocare gli spiriti dei defunti, sfuggita alla sua persecuzione.\nSaul le chiese di evocare per lui lo spirito del profeta Samuele, deceduto da poco. Lo spirito di Samuele non diede a Saul le risposte che cercava, ma predisse l'imminente caduta del suo regno. Poich\u00e9 la pratica della necromanzia era vietata dalla Torah, rivolgendosi alla strega Saul si rese colpevole di un grave peccato.\nLa profezia del fantasma di Samuele \u00e8 in gran parte la ripetizione delle parole di Samuele in vita (1Sam 15): l'unica informazione nuova \u00e8 la profezia che Saul sarebbe morto il giorno dopo. Tuttavia, se si considerano gli eventi dei capitoli 1Sam 28-31 narrati in ordine cronologico, Saul non sarebbe morto il giorno seguente, ma tre giorni pi\u00f9 tardi, di modo che le truppe di Davide potessero raggiungere Zikl\u00e0g \"il terzo giorno\" (1Sam 30,1).\nInterpretazioni.\nNella \"Septuaginta\", la traduzione greca dell'Antico Testamento, l'espressione \"una donna con uno spirito\" (1Sam 28,7) \u00e8 tradotta \"un ventriloquo\". Di conseguenza Origene ha ritenuto che la voce del fantasma fosse quella della donna.\nAlcuni rabbini insegnavano che lo spirito di un morto restava nei pressi della salma per circa un anno dopo il decesso e che in questo periodo lo spirito poteva essere contattato, come avviene per Samuele.\nI Padri della Chiesa e molti scrittori e teologi cristiani hanno messo in dubbio la verit\u00e0 letterale di questo passaggio della \"Bibbia\", che sembra avallare la veridicit\u00e0 della necromanzia. Gi\u00e0 nel medioevo la vicenda della Strega di Endor fu reinterpretata in vario modo, cos\u00ec da escludere tale conclusione. Alcune fonti suggeriscono che a essere evocato non fosse lo spirito di Samuele, ma un demone che aveva preso la sua forma. Altre, per esempio l'autore Hank Hanegraaff, che Samuele si fosse manifestato per volont\u00e0 di Dio e non a causa dei poteri della strega.\nAl di l\u00e0 delle contestazioni di ordine teologico, la vicenda della Strega ha lo scopo di mostrare la caduta morale di Saul che, persi i favori di Dio, si riduce a partecipare a rituali proibiti. Il messaggio che ottiene da Samuele \u00e8 infatti solo una conferma della sua imminente rovina.\nNei media.\nLa Strega di Endor compare in numerose opere e fa ormai parte della cultura popolare: per esempio, Rudyard Kipling ne parla nel suo poema En-dor. Nella letteratura moderna, il personaggio appare nella serie di romanzi \"I segreti di Nicholas Flamel, l'immortale\"."}
{"id": "837788", "revid": "38120", "url": "https://it.wikipedia.org/wiki?curid=837788", "title": "Oltre la galassia", "text": ""}
{"id": "837796", "revid": "124372971", "url": "https://it.wikipedia.org/wiki?curid=837796", "title": "Leigh McCloskey", "text": "Biografia.\n\u00c8 conosciuto per aver interpretato Mitch Cooper nella soap opera della CBS, \"Dallas\". \nMcCloskey ha recitato in numerose altre soap opera, tra le quali \"Santa Barbara\" (dove ha impersonato due diversi personaggi, entrambi cattivi), \"General Hospital\", \"Febbre d'amore\" e \"Una vita da vivere\".\nNel 1980 \u00e8 stato scelto da Dario Argento per il ruolo da protagonista in \"Inferno\". In precedenza era apparso nei film \"I misteri delle Bermude\" (1978) e \"L'altro volto dell'alba\" (1977). Tra le sue interpretazioni cinematografiche vi sono inoltre \"\" (dove ha svolto il ruolo del paladino Rinaldo), \"Un ragazzo come gli altri\" (1985), \"Una fortuna da morire\" (1988).\nHa partecipato alla miniserie \"Il ricco e il povero\" (1976), alla serie ' e a ', nel ruolo di Joran Dax.\nE' anche pittore e inoltre ha pubblicato alcuni libri incentrati sui tarocchi e sull'esoterismo: \"Tarot ReVisioned\" , \"Codex Tor I &amp; II\" , \"Adam Reborn &amp; Eve Restored\", \"In the Splendor\".\nVita privata.\nDal 1978 \u00e8 sposato con Carla Reinke, con la quale ha generato due figlie: Caytlyn Alexandra (nata nel 1982) e Brighton Aubreigh (nata nel 1987)."}
{"id": "837797", "revid": "44024", "url": "https://it.wikipedia.org/wiki?curid=837797", "title": "Mash Verona", "text": ""}
{"id": "837801", "revid": "184755", "url": "https://it.wikipedia.org/wiki?curid=837801", "title": "Osmolalit\u00e0", "text": "L'osmolalit\u00e0 \u00e8 una misura della concentrazione di una soluzione; rappresenta il numero di osmoli di soluto per chilogrammo di solvente.\nSi distingue dall'osmolarit\u00e0 che \u00e8 definita invece come il numero di osmoli di soluto per litro di soluzione. Sebbene in generale quello che ci interessa sia il numero di particelle osmoticamente attive di una soluzione, cio\u00e8 la sua osmolarit\u00e0, tuttavia nella pratica operativa l'osmolalit\u00e0 \u00e8 una grandezza pi\u00f9 precisa da gestire perch\u00e9 non risente della temperatura ambientale e della natura della soluzione.\nNell'allestimento di uno standard osmolale \u00e8 sufficiente pesare una quantit\u00e0 di soluto pari alle osmoli desiderate e un chilogrammo di solvente. Nell'allestimento di uno standard osmolare occorre pesare la quantit\u00e0 desiderata di soluto e aggiungere una quantit\u00e0 (variabile in funzione della temperatura e della natura della soluzione) di solvente fino all'ottenimento di 1 litro di soluzione. Nel caso dell'osmolalit\u00e0 il numero di molecole di soluto in rapporto con quelle di solvente \u00e8 costante, nell'osmolarit\u00e0 \u00e8 variabile."}
{"id": "837802", "revid": "126781", "url": "https://it.wikipedia.org/wiki?curid=837802", "title": "Carmo di Loano", "text": ""}
{"id": "837806", "revid": "36426", "url": "https://it.wikipedia.org/wiki?curid=837806", "title": "Famiglia Bardi", "text": ""}
{"id": "837813", "revid": "36426", "url": "https://it.wikipedia.org/wiki?curid=837813", "title": "Ponte di Santa Trinita", "text": ""}
{"id": "837814", "revid": "1534172", "url": "https://it.wikipedia.org/wiki?curid=837814", "title": "Evoluzione", "text": "Levoluzione, all'interno di una popolazione biologica, \u00e8 il prodotto del mutamento dei caratteri trasmessi ereditariamente alle generazioni successive. A tale mutamento concorrono diversi fattori, quali le mutazioni genetiche (bench\u00e9 siano il pi\u00f9 delle volte singolarmente poco significative, il loro lento accumularsi pu\u00f2 portare alla comparsa di caratteristiche nuove), la selezione naturale, la deriva genetica. Il loro effetto determina l'evoluzione dei caratteri fino alla comparsa di nuove specie. \nOgni organismo vivente sulla Terra condivide con gli altri un antenato comune, e questo \u00e8 testimoniato dalle somiglianze tra i diversi organismi viventi (come la presenza in ognuno di acidi nucleici, di un identico codice genetico, di uguali amminoacidi) e dalla paleontologia. Charles Darwin lo aveva ipotizzato nella sua teoria, intuendo che l'evoluzione delle specie fosse determinante e vide nella selezione naturale il motore fondamentale dell'evoluzione della vita sulla Terra.\nUna prima conferma si ebbe con le leggi di Mendel sull'ereditariet\u00e0 genetica dei caratteri, nel XIX secolo. Solo pi\u00f9 tardi, grazie ai nuovi strumenti di indagine e con la scoperta del DNA i princ\u00ecpi generali dell'evoluzione furono provati. La comunit\u00e0 scientifica dibatte ancora su alcuni aspetti teorici dell'evoluzione che restano un campo di ricerca estremamente vitale. Il concetto di evoluzione ha costituito una rivoluzione scientifica nell'intera cultura occidentale, ha stimolato riflessioni in ambito filosofico e ispirato teorie e modelli che toccano quasi ogni aspetto della conoscenza.\nStoria.\nL'origine e le mutazioni dei viventi sono stati oggetto di indagine scientifica e filosofica sin dai tempi antichi (Dibattiti sul tema si tenevano ad esempio nell'Antica Grecia). Oggi sembrano chiariti i meccanismi fondamentali dell'evoluzione grazie alle scoperte di Charles Darwin e Gregor Mendel (XIX secolo) confermate dai progressi della genetica, della paleontologia e della biogeografia, che hanno conferito validit\u00e0 scientifica alla teoria dell'evoluzione delle specie.\nLa \"scala naturale\" e la classificazione dei viventi prima dell'illuminismo.\nNelle scienze naturali afferenti alle culture degli odierni paesi occidentali, l'immutabilit\u00e0 degli organismi, difficilmente prima di Linneo definibili specie, era generalmente un dogma. Dagli scritti di Aristotele ai testi religiosi come la Bibbia, i viventi erano considerati entit\u00e0 fisse e definite. Eventuali estinzioni erano considerate possibili, sulla base di cataclismi come il diluvio universale. Alcuni tentativi di gerarchizzazione come il sistema della \"scala naturae\", radicato nella filosofia platonica, con rimaneggiamenti successivi di matrice cristiana, erano stati considerati validi fino al sorgere delle teorie evoluzionistiche. Tali tassonomie non prevedevano un'evoluzione.\nPragmaticamente per\u00f2, fin dagli albori del neolitico, le tecniche di selezione agricola e allevamento, che sottintendevano i concetti di incrocio, ottenimento di una nuova forma e selezione artificiale della progenie, erano state largamente utilizzate dall'uomo. Lucius Junius Moderatus Columella, i cui scritti sono stati riscoperti in epoca rinascimentale, cita tecniche modernamente attribuibili a inconsapevoli programmi di miglioramento genetico che univano razionalmente incrocio, e selezione con reincrocio in zoocoltura, e la formulazione dei primi criteri per la selezione dei vegetali.\nIl XVII e il XIX secolo, da Linneo a prima del darwinismo.\nSin da prima che Charles Darwin, il \"padre\" del moderno concetto di evoluzione biologica, pubblicasse, nel 1859, la prima edizione de \"L'origine delle specie\" le posizioni degli studiosi di scienze naturali erano divise in due grandi correnti di pensiero che vedevano, riguardo ai viventi, da un lato, una natura dinamica ed in continuo cambiamento, dall'altro una natura sostanzialmente immutabile.\nDella prima corrente facevano parte scienziati e filosofi vicini all'Illuminismo francese, come Maupertuis, Buffon, La Mettrie, che rielaboravano il meccanismo di eliminazione dei viventi malformati proposto da Lucrezio nel \"De rerum natura\" ed ipotizzavano una derivazione delle specie le une dalle altre. Tuttavia, l'interpretazione di tali teorie come veri e propri preannunci di evoluzionismo \u00e8 discussa.\nIn ogni modo, ancora alla fine del Settecento la teoria predominante era quella della fissit\u00e0, dello scienziato Linneo, che definiva le varie specie come entit\u00e0 create una volta per tutte e incapaci di modificarsi o capaci entro ben determinati limiti. Tali concetti si ispiravano al concetto gerarchico della \"scala naturae\", medievale, ma con radici profonde nella Genesi biblica, nella filosofia aristotelica e platonica e nei pitagorici come Timeo di Locri.\nAll'inizio del XIX secolo iniziarono a sorgere, negli studiosi di Scienze Naturali i primi dubbi concreti: negli strati rocciosi pi\u00f9 antichi infatti mancano totalmente tracce (fossili) degli esseri attualmente viventi e se ne rinvengono altre appartenenti ad organismi attualmente non esistenti. Nel 1809, il naturalista Lamarck present\u00f2 per primo una teoria evoluzionista (detta lamarckismo) secondo cui gli organismi viventi si modificherebbero gradualmente nel tempo adattandosi all'ambiente: l'uso o il non uso di determinati organi porterebbe con il tempo ad un loro potenziamento o ad un'atrofia. Tale ipotesi implica quello che, viene considerato l'errore di fondo: l\"ereditabilit\u00e0 dei caratteri acquisiti\". Per esempio: un culturista non avr\u00e0 necessariamente figli muscolosi; la muscolosit\u00e0 del culturista \u00e8 infatti una manifestazione fenotipica, cio\u00e8 morfologica, derivante dall'interazione dello sportivo con l'ambiente, il continuo sollevare pesi; ma il particolare sviluppo muscolare non \u00e8 dettato dal suo patrimonio genetico, il genotipo. Attualmente, nel XXI secolo e alla luce degli studi sull'epigenetica, sappiamo che questa \u00e8 una semplificazione, ma nella costruzione di una teoria organica dell'evoluzione la separazione tra caratteri acquisiti e caratteri ereditabili stabilisce una tappa fondamentale.\nLamarck trov\u00f2 opposizione in Georges L. Chretien Cuvier, il quale aveva elaborato la 'teoria delle catastrofi naturali' secondo la quale la maggior parte degli organismi viventi nel passato sarebbero stati spazzati via da numerosi cataclismi e il mondo infatti sarebbe stato ripopolato dalle specie sopravvissute.\nLa seconda met\u00e0 del XIX secolo e il darwinismo.\nDopo cinquant'anni dai fatti narrati Darwin formul\u00f2 una nuova teoria evoluzionista; il noto naturalista, durante il suo viaggio giovanile sul brigantino \"Beagle\", fu colpito dalla variabilit\u00e0 delle forme viventi che aveva avuto modo di osservare nei loro ambienti naturali intorno al mondo. Riflettendo sugli appunti di viaggio e traendo spunto dagli scritti dell'economista Thomas Malthus, Darwin si convinse che la \"lotta per la vita\" fosse uno dei motori principali dell'evoluzione intuendo il ruolo selettivo dell'ambiente sulle specie viventi. L'ambiente, infatti, non pu\u00f2 essere la causa primaria nel processo di evoluzione (come invece sostenuto nella teoria di Lamarck) in quanto tale ruolo \u00e8 giocato dalle mutazioni genetiche, in gran parte casuali. L'ambiente entra in azione in un secondo momento, nella determinazione del vantaggio o svantaggio riproduttivo che quelle mutazioni danno alla specie mutata, in poche parole, al loro migliore o peggiore adattamento (\"fitness\" in inglese).\nI principali meccanismi che partecipano in queste situazioni sono:\nGli inizi del XX secolo, l'affinamento e l'evoluzione della teoria darwiniana.\nLa riscoperta delle leggi di Mendel, le diverse difficolt\u00e0 nello spiegare tutti i fenomeni che coinvolgono le mutazioni di forme e funzioni degli organismi portarono successivamente, prima a mettere in discussione le teorie originali, poi ad affinarle arricchendo l'evoluzionismo classico delle nuove conoscenze. Uno dei diversi passi che condurranno alla successiva sintesi fu l'evoluzione per salti, definita anche saltazionismo, e il mutazionismo, affine ma che enfatizza il ruolo evolutivo dei processi di mutazione genetica, elaborati a partire dalle idee di Hugo de Vries agli inizi del 1900 il quale, studiando alcuni organismi vegetali, osserv\u00f2 la presenza di numerose variazioni rispetto alla forma normale, alle quali diede il nome di \"mutazioni\".\nIn seguito questo modello venne ripreso e rivisitato anche da biologo e matematico D'Arcy Wentworth Thompson e dal genetista Richard Goldschmidt, considerato il primo a integrare genetica, sviluppo ed evoluzione. Nonostante la teoria non sia oggi confermata, vi sono alcuni meccanismi che vengono considerati plausibili in determinati ambiti. Alcuni sostenitori di spicco, tra cui Carl Woese suggeriscono che l'assenza di continuit\u00e0 tra gli RNA dei domini di batteri, archeobatteri e eucarioti, costituisca un'indicazione primaria che le tre linee principali di organismi si siano prodotte attraverso uno o pi\u00f9 grandi salti evolutivi da uno stato ancestrale che coinvolgevano un drastico cambiamento di organizzazione cellulare, significativo all'inizio l'evoluzione della vita; con il termine \"salti improvvisi\" si riteneva che le nuove specie comparissero improvvisamente, senza passare per forme intermedie od organismi di transizione.\nDarwin sapeva che variazioni discontinue o \"spot\" potevano verificarsi, e che i loro effetti venivano ereditati, ma ha sempre sostenuto che tali cambiamenti non sarebbero stati significativi nell'evoluzione, che deve avvenire in modo graduale secondo la dottrina di \"natura non facit saltum\" (gradualismo). Il superamento di tali contrasti ha portato alla formulazione del neodarwinismo.\nNeodarwinismo: la sintesi moderna.\nLa moderna teoria dell'evoluzione (detta anche \"sintesi moderna\" o \"neodarwinismo\") \u00e8 basata sulla teoria di Charles Darwin, che postulava l'evoluzione delle specie attraverso la selezione naturale, combinata con la teoria di Gregor Mendel sulla ereditariet\u00e0 biologica. Altre personalit\u00e0 che hanno contribuito in modo importante allo sviluppo della sintesi moderna sono: Ronald Fisher, Theodosius Dobzhansky, J.B.S. Haldane, Sewall Wright, Julian Sorell Huxley, Ernst Mayr, George Gaylord Simpson e Motoo Kimura.\nGli sviluppi successivi.\nLa scoperta dei fondamenti molecolari della genetica ha ulteriormente raffinato la sintesi neodarwinista; dopo gli anni quaranta i lavori di W. D. Hamilton, George C. Williams, John Maynard Smith ed altri, e poi dopo gli anni sessanta del XX secolo le scoperte relative alle basi biochimiche della vita e il sequenziamento degli acidi nucleici hanno permesso analisi rigorose, spesso su base matematica, di fenomeni evolutivi come la selezione parentale, l'altruismo e la speciazione.\nMolto nota, nell'ambito della paleontologia, \u00e8 la teoria degli equilibri punteggiati di Stephen Jay Gould. Mentre nel darwinismo classico si immagina un'evoluzione graduale e lineare, i fossili mostrano invece che le specie tendono a conservare certe caratteristiche per lunghi periodi, per poi mutare improvvisamente in tempi relativamente brevi. Ci\u00f2 spiega gli scarsi ritrovamenti di \"anelli di congiunzione\" tra una specie e l'altra.\nLa conoscenza sempre pi\u00f9 dettagliata delle dinamiche evolutive a livello genetico ha permesso lo sviluppo di discipline applicate quali, ad esempio, la genetica della conservazione e, pi\u00f9 recentemente, la genomica della conservazione, che utilizza ampiamente modelli statistici propri della genetica evoluzionistica per comprendere ed affrontare problemi relativi alla conservazione della biodiversit\u00e0.\nTrasferimento orizzontale.\nSempre pi\u00f9 spesso, inoltre, gli studi sui geni e sul genoma suggeriscono che un significativo trasferimento orizzontale sia avvenuto tra i procarioti. Il trasferimento orizzontale dei geni \u00e8 definito da alcuni \"il nuovo paradigma della biologia\". Mentre il trasferimento orizzontale dei geni \u00e8 ben noto tra i batteri, \u00e8 soltanto nel primo decennio del XXI secolo che si \u00e8 scoperta la sua importanza tra le piante superiori e gli animali. Il campo d'azione del trasferimento orizzontale dei geni \u00e8 essenzialmente l'intera biosfera, con batteri e virus nel doppio ruolo di intermediari per lo scambio genico e di serbatoi per la moltiplicazione e ricombinazione dei geni stessi. Questo approccio \u00e8 portato alle estreme conseguenze da Lynn Margulis nella sua teoria della simbiogenesi, secondo la quale la simbiosi, con la possibilit\u00e0 di ricombinare interi genomi, sarebbe la principale sorgente di variazione ereditabile. La comprensione di questi meccanismi ha ampliato le conoscenze e chiarito i dubbi relativi a similitudini genetiche tra specie non cos\u00ec strettamente imparentate sulla base della sola filogenesi classica, estendendo lo schema di albero della vita darwiniano ad un disegno assimilabile ad una \"rete vitale\".\nIl gene egoista.\nUna particolare interpretazione del neodarwinismo \u00e8 associata a Richard Dawkins, il quale afferma che l'unica vera unit\u00e0 su cui agisce la selezione naturale \u00e8 il gene. Dawkins estende l'idea darwiniana fino ad includere sistemi non biologici che mostrano analoghi comportamenti di selezione del \u201cpi\u00f9 adatto\u201d, come il meme nelle culture umane.\nSociobiologia.\nUn'altra disciplina scientifica, la sociobiologia, fondata nel 1975, per merito dello zoologo Edward O. Wilson, utilizza il modello neodarwiniano per indagare il comportamento degli esseri umani, grazie alla collaborazione tra le scienze sociali e la biologia.\nEpigenetica.\nInfine, l'epigenetica, ovvero lo studio delle modifiche fenotipiche ereditabili nell'espressione del gene, dal fenotipo cellulare agli effetti sull'intero organismo (fenotipo, in senso stretto), causato da meccanismi diversi dai cambiamenti nella sequenza genomica, ovvero lo studio di meccanismi molecolari mediante i quali l'ambiente altera il grado di attivit\u00e0 dei geni senza tuttavia modificare l'informazione contenuta, ossia senza modificare le sequenze di DNA, ha ampliato e chiarito dubbi relativi a evidenti azioni dell'ambiente, senza per questo rimettere in discussione ipotesi chiarite gi\u00e0 dall'abbandono del lamarckismo.\nLe mutazioni epigenetiche durano per il resto della vita della cellula e possono trasmettersi a generazioni successive delle cellule attraverso le divisioni cellulari, senza tuttavia che le corrispondenti sequenze di DNA siano mutate; sono quindi fattori non-genomici che provocano una diversa espressione dei geni dell'organismo.\nTra i possibili meccanismi per ora noti che possono provocare effetti epigenetici si annoverano: la metilazione del DNA e l'acetilazione degli istoni. Questi processi alterano l'accessibilit\u00e0 fisica alle regioni del genoma sulle quali si legano proteine e enzimi deputati all'espressione genica e quindi alterano l'espressione del gene.\nStoria evolutiva della vita.\nLa moderna scienza biologica considera la tesi della \"discendenza comune\" come un dato di fatto: tutte le forme di vita presenti sulla Terra sono discendenti di un progenitore comune. Questa conclusione si basa sul fatto che molte caratteristiche degli organismi viventi, come il codice genetico, in apparenza arbitrari, sono invece condivisi da tutti i taxa anche se qualcuno ha ipotizzato origini multiple della vita.\nI rapporti di discendenza comune tra specie o gruppi di ordine superiore si dicono \"rapporti filogenetici\", e il processo di differenziazione della vita si chiama filogenesi. La paleontologia d\u00e0 prove consistenti di tali processi.\nOrgani con strutture interne radicalmente diverse possono avere una somiglianza superficiale e avere funzioni simili: si dicono allora \"analoghi\". Esempi di \"organi analoghi\" sono le ali degli insetti e degli uccelli. Gli organi analoghi dimostrano che esistono molteplici modi per risolvere problemi di funzionalit\u00e0. Nello stesso tempo esistono organi con struttura interna simile ma che servono a funzioni radicalmente diverse (\"organi omologhi\").\nConfrontando \"organi omologhi\" di organismi dello stesso phylum, ad esempio gli arti di diversi Tetrapodi, si nota che presentano una struttura di base comune anche quando svolgono funzioni diverse, come la mano umana, l'ala di un uccello e la zampa anteriore di una lucertola. Poich\u00e9 la somiglianza strutturale non risponde a necessit\u00e0 funzionali, la spiegazione pi\u00f9 ragionevole \u00e8 che tali strutture derivino da quella del comune progenitore. Inoltre, considerando gli \"organi vestigiali\", risulta difficile ammettere che siano comparsi fin dall'inizio come organi inutili, mentre se si ammette che avessero una funzione in una specie progenitrice la loro esistenza risulta comprensibile.\nLa \"mutazione\" (termine introdotto all'inizio del Novecento) consiste nella comparsa improvvisa, casuale ed ereditabile nelle future generazioni, di caratteristiche non possedute da antenati degli individui che le presentano.\nLa ricombinazione genetica, che permette di creare nuove combinazioni di caratteristiche ereditarie, pu\u00f2 aver luogo sia durante la meiosi (riproduzione sessuata) sia per trasferimento di materiale genetico da una cellula all'altra (coniugazione o trasformazione batterica).\nMeccanismo.\nSecondo il punto di vista del neodarwinismo, l'evoluzione avviene quando cambia la frequenza degli alleli all'interno di una popolazione. Questo pu\u00f2 avvenire attraverso meccanismi come la selezione naturale o la deriva genetica.\nIl processo \u00e8 generalmente graduale tra gli animali, mentre nelle piante si pu\u00f2 verificare la speciazione per poliploidia dovuta alla duplicazione di una parte o di tutto il corredo genico. Oggi abbiamo per\u00f2 evidenze che duplicazioni del corredo genico (o, anche, riduzioni del corredo genico) abbiano interessato talvolta anche talune specie animali. L'evoluzione graduale si basa invece sulla trasmissione del patrimonio genico di un organismo individuale alla sua progenie e sull'interferenza in essa frapposta dalle mutazioni casuali.\nSelezione naturale.\nLa selezione naturale \u00e8 il fenomeno per cui organismi della stessa specie con caratteristiche differenti ottengono, in un dato ambiente, un diverso successo riproduttivo; di conseguenza, le caratteristiche che tendono ad avvantaggiare la riproduzione diventano pi\u00f9 frequenti di generazione in generazione. Si ha selezione perch\u00e9 gli individui hanno diversa capacit\u00e0 di utilizzare le risorse dell'ambiente e di sfuggire a pericoli presenti (come predatori e avversit\u00e0 climatiche); infatti le risorse a disposizione sono limitate, e ogni popolazione tende ad incrementare la sua consistenza in progressione geometrica, per cui i cospecifici competono per le risorse (non solo alimentari).\n\u00c8 importante notare che mutazione e selezione, prese singolarmente, non possono produrre un'evoluzione significativa.\nLa prima, infatti, non farebbe che rendere le popolazioni sempre pi\u00f9 eterogenee. Inoltre, per il suo carattere casuale, nella maggior parte dei casi essa \u00e8 neutrale, oppure nociva, per la capacit\u00e0 dell'individuo che la esibisce di sopravvivere e/o riprodursi.\nLa selezione, dal canto suo, non pu\u00f2 introdurre nella popolazione nessuna nuova caratteristica: tende anzi ad uniformare le propriet\u00e0 della specie.\nSolo grazie a sempre nuove mutazioni la selezione ha la possibilit\u00e0 di eliminare quelle dannose e propagare quelle (poche) vantaggiose. L'evoluzione \u00e8 quindi il risultato dell'azione della selezione naturale sulla variabilit\u00e0 genetica creata dalle mutazioni (casuali, ovvero indipendenti dalle caratteristiche ambientali).\nL'azione della selezione naturale e delle mutazioni viene analizzata quantitativamente dalla genetica delle popolazioni.\n\u00c8 anche importante sottolineare che la selezione \u00e8 controllata dall'ambiente, che varia nello spazio e nel tempo e comprende anche gli altri organismi.\nLe mutazioni forniscono perci\u00f2 il meccanismo che permette alla vita di perpetuarsi. Infatti gli ambienti sono in continuo cambiamento e le specie scomparirebbero se non fossero in grado di sviluppare adattamenti che permettono di sopravvivere e riprodursi nell'ambiente mutato.\nDeriva genetica.\nLa deriva genetica \u00e8 la variazione, dovuta al caso, delle frequenze geniche in una piccola popolazione.\nNelle piccole popolazioni derivanti da una pi\u00f9 vasta \u00e8 anche importante l'\"effetto del fondatore\", per cui esse possono avere casualmente frequenze geniche significativamente diverse da quelle della popolazione originaria.\nGrazie a questi due fenomeni piccole popolazioni possono \"sperimentare\" combinazioni genetiche improbabili in quelle grandi.\nLa speciazione.\nAffinch\u00e9 specie oggi distinte possano discendere da un progenitore comune \u00e8 necessario che le specie in qualche modo \"si riproducano\".\nCi\u00f2 richiede che una parte della specie subisca un'evoluzione divergente dal resto, in modo che ad un certo punto si siano accumulate tante variazioni da poterla considerare una specie distinta.\nOgni specie (a meno che non sia in via di estinzione o residuale) \u00e8 formata da pi\u00f9 \"popolazioni mendeliane\". Esse non coincidono con le popolazioni ecologiche e sono definite come parti della specie al cui interno si ha un'ampia possibilit\u00e0 di incrocio.\nLa speciazione \u00e8 possibile quando tra popolazioni o gruppi di popolazioni si instaura un \"isolamento riproduttivo\", ossia vi \u00e8 uno scambio genetico pressoch\u00e9 nullo.\nSe si realizza l'isolamento per un tempo abbastanza lungo, \u00e8 impossibile che per puro caso si abbia la stessa evoluzione nelle due parti della specie. La divergenza evolutiva \u00e8 ancor pi\u00f9 marcata se i due gruppi vivono in ambienti diversi poich\u00e9 la selezione agisce su di loro in modo diverso.\nSpeciazione allopatrica.\nLa speciazione allopatrica (o vicarianza) avviene quando l'evoluzione di parti diverse della specie madre avviene in territori diversi.\n\u00c8 necessario che l'areale della specie sia discontinuo, ossia che sia diviso in porzioni disgiunte, separate da zone in cui la specie non pu\u00f2 vivere. Si ha quindi un \"isolamento geografico\".\nPi\u00f9 che l'isolamento geografico, il meccanismo di speciazione allopatrica sembra principalmente legato all'isolamento periferico: in seno ad una piccola subpopolazione, vivente ai margini dell'areale della specie in condizioni non ottimali, avviene la rapida differenziazione evolutiva e segregazione di una nuova specie in seguito al limitato scambio genetico con la popolazione principale.\nSpeciazione simpatrica.\nSi ha speciazione simpatrica quando due popolazioni si evolvono separatamente pur vivendo nello stesso territorio.\nL'isolamento riproduttivo senza separazione geografica si pu\u00f2 avere in due modi.\nProve.\nLa letteratura scientifica moderna ha dimostrato che l'evoluzione \u00e8 un \"fatto\" provato, confermato e supportato da prove di varia natura. Ci\u00f2 \u00e8 sottolineato dal fatto che il dibattito non \u00e8 pi\u00f9 su \"se\" l'evoluzione sia avvenuta (di tutti gli esseri viventi in generale e dai primati agli \"Homo sapiens\" in particolare), ma su \"come\" questa sia avvenuta e come la vita sulla terra continui ad evolversi.\nProve paleontologiche.\nI dati della paleontologia mostrano non solo che gli organismi fossili erano diversi da quelli attuali, ma anche che man mano che andiamo indietro nel tempo le differenze con gli organismi viventi sono maggiori.\nAd esempio, fossili abbastanza recenti possono essere attribuiti generalmente a generi attuali, mentre quelli man mano pi\u00f9 antichi sono sempre pi\u00f9 diversi e sono attribuibili ad altri generi; permangono talora caratteristiche di base, per cui possono essere spesso attribuiti agli stessi gruppi tassonomici di ordine elevato attuali.\nCi\u00f2 si accorda bene con l'ipotesi generale, che, arretrando nel tempo, ci si avvicina alla radice dell'albero filogenetico.\nLa paleontologia fornisce prove concrete dell'evoluzione, quando i fossili sono trovati nelle successioni stratigrafiche sedimentarie in abbondanza, laddove \u00e8 rispettato il principio fondamentale geologico della sovrapposizione. I fossili dentro le rocce sedimentarie marine sono diffusi in tutte le parti del mondo e permettono indagini stratigrafiche molto dettagliate.\nAnche il ritrovamento di numerose forme transizionali fossili ha portato una sostanziale conferma alla spiegazione evolutiva della diversit\u00e0 dei viventi.\nUn esempio particolarmente calzante di questi particolari fossili \u00e8 l\"Archaeopteryx lithographica\", forma transizionale tra uccelli e \"rettili\", il cui primo fossile completo, in cui perfino le penne si erano fossilizzate, fu ritrovato solo un anno dopo la pubblicazione de \"L'origine delle specie\".\nProve biogeografiche.\nLa distribuzione geografica delle specie viventi, anche alla luce delle conoscenze sulla deriva dei continenti, ben si accorda con l'evoluzione organica.\nL'enorme variet\u00e0 di adattamenti dei marsupiali australiani, ad esempio, pu\u00f2 essere spiegata col fatto che la separazione dell'Australia dagli altri continenti precede la comparsa degli \"euplacentati\", e quindi i marsupiali terrestri australiani hanno potuto adattarsi a nicchie ecologiche in cui non dovevano competere con altri ordini di mammiferi.\nAnche lo sviluppo di grossi uccelli non volatori in grandi isole porta alle medesime conclusioni. Infatti, visto che esse erano gi\u00e0 separate dai continenti alla comparsa degli animali omeotermi, solo gli uccelli hanno potuto raggiungerle ed occupare nicchie terrestri solitamente occupate da mammiferi.\nAlle prove biogeografiche si possono aggiungere quelle paleobiogeografiche. La paleobiogeografia si occupa della posizione paleogeografica dei fossili, a partire da quella geografica attuale. L'argomento ha enorme importanza quando i fossili sono molto antichi (per es. quelli del Paleozoico e del Mesozoico), e talora danno indizi di speciazione allopatrica per migrazione. Tali studi, ancora poco sviluppati, devono essere eseguiti con il concorso della biostratigrafia; in tal caso possono dare risultati eccezionali. Un caso diverso \u00e8 quello della presenza degli stessi fossili in aree oggi separate; Sudamerica e Africa infatti presentano in successioni rocciose simili, di origine continentale, fossili di rettili sinapsidi simili del Permiano, 250 milioni di anni fa, a testimoniare che i due continenti erano uniti nel supercontinente Gondwana in quel lontano periodo.\nProve matematico/informatiche.\nGli algoritmi genetici sono delle metaeuristiche per la ricerca della soluzione ottimale di un problema basate sulla logica del modello evoluzionistico. Studiando questo metodo si \u00e8 visto come, partendo dalle ipotesi del modello evoluzionistico, si pu\u00f2 arrivare all'evoluzione di pi\u00f9 specie.\nSono stati realizzati molti programmi per computer che simulano un ecosistema per diversi scopi (divertimento, studio dei meccanismi evolutivi naturali, studio degli algoritmi genetici). Anche questi hanno dimostrato la plausibilit\u00e0 del modello evoluzionistico. Inoltre, gli algoritmi genetici sono stati applicati in campi lontani dalla biologia, come i problemi di ottimizzazione di funzioni matematiche, in cui le soluzioni vengono fatte \"competere\" e \"incrociare\" tra di loro con particolari metodi.\nEvoluzione osservabile.\nUno dei fenomeni di evoluzione osservabili, per via dell'estrema brevit\u00e0 dei cicli vitali in gioco e quindi della rapidit\u00e0 con cui \u00e8 possibile osservare la successione delle generazioni, \u00e8 quello relativo alla progressiva resistenza agli antibiotici da parte dei batteri. \u00c8 necessario utilizzare sempre nuovi antibiotici per assicurare trattamenti efficaci e ci\u00f2 \u00e8 dovuto al fatto che i batteri, come tutte le specie, mutano, e in un ambiente a loro ostile come un corpo umano in terapia antibiotica, sopravvivono semplicemente quegli individui le cui mutazioni determinano una maggiore resistenza a quello specifico antibiotico. L'uso diffuso degli antibiotici (sia sugli uomini che sugli animali) non fa che selezionare i ceppi batterici pi\u00f9 resistenti, con drammatica diminuzione dell'efficacia. L'introduzione di un nuovo e pi\u00f9 potente antibiotico non far\u00e0 che riproporre lo schema gi\u00e0 descritto: tra le infinite mutazioni ve ne saranno sempre alcune che daranno un vantaggio riproduttivo (che renderanno cio\u00e8 pi\u00f9 \"adatti\") agli individui che le hanno subite.\nUn altro studio sull'evoluzione osservabile coinvoge colture del batterio \"Escherichia coli\" in quello che \u00e8 definito come esperimento a lungo termine sull'evoluzione. in condizioni di laboratorio di promuove la moltiplicazione di \"E. coli\" tenendo traccia storica delle successive generazioni tramite campioni congelati. In questo modo diventa possibile confrontare in ogni momento le differenti generazioni per osservare quali cambiamenti genetici abbiano migliorato il successo riproduttivo del batterio nell'ambiente artificiale in cui \u00e8 inserito.\nAnche i virus mutano rapidamente, producendo sempre nuovi ceppi, cosa che rende ancor pi\u00f9 difficile cercare di contrastarli. Per questo motivo \u00e8 difficile riuscire a produrre vaccini definitivamente efficaci contro l'influenza, visto che i tempi di mutazione del virus sono paragonabili ai tempi necessari per mettere in commercio un vaccino.\nPer le stesse ragioni gli insetti sono ottimi soggetti quando si vuole osservare l'evoluzione all'opera. In particolare si sono studiate le zanzare della metropolitana di Londra \"Culex molestus\" adattarsi agli ambienti artificiali creati dall'uomo nei tunnel delle metropolitane e nei sotteranei umidi. Questa specie si \u00e8 modificata adottando cicli circadiani differenti e differenti abitudini riproduttive ed alimentari fino a divenire una specie a s\u00e9 stante che non si riproduce con le sue cugine.\nAnche tra i rettili \u00e8 possibile osservare casi di evoluzione all'opera anche se collegata alla pressione evolutiva esercitata dalle attivit\u00e0 umane. I serpenti di mare \"Emydocephalus annulatus\" si presenta solitamente con una livrea nera a strisce bianche. L'inquinamento delle acque ha progressivamente selezionato gli esemplari che presentano un fenomeno noto come melanismo industriale in cui le strisce bianche si assottigliano o spariscono completamente. Questo avvantaggia tali esemplari poich\u00e9 la melanina della pelle si lega meglio alle sostanze inquinanti e permette di eliminarle con la muta della pelle che avviene ciclicamente.\nNel 1996 il clima insolitamente rigido del Nebraska ha permesso di osservare la selezione naturale in azione sulle rondini comuni (\"Hirundo rustica\"). Alle gelate di maggio sono sopravvissuti gli esemplari con ali pi\u00f9 corte che hanno poi trasmesso tale carattere fenotipico alle generazioni successive.\nEvoluzione dell'uomo.\nPer l'evoluzione che partendo da alcuni appartenenti alla classe dei mammiferi, nel superordine degli Euarchontoglires, che si divisero dal gruppo dei Laurasiatheria, ha condotto all\"Homo sapiens\", e da esso ha proseguito con la storia, vedere le voci Evoluzione umana e Storia dell'uomo.La precedente teoria che postulava l'ordine degli insettivori come nostri progenitori \u00e8 stata \"aggiornata\" sulla base di dati biomolecolari riducendone il grado di parentela evolutiva e ponendoli su un ramo affine ma collaterale.\nL'impatto culturale del moderno concetto di evoluzione.\nL'evoluzionismo filosofico.\nIl concetto di evoluzione definito in biologia da Darwin \u00e8 andato estendendosi, nel tempo, come paradigma di intelligibilit\u00e0 applicabile a tutta la storia dell'universo (vedi per esempio, in astrofisica, il concetto di evoluzione stellare).\nAnche le discipline umanistiche come la filosofia hanno recepito il modello interpretativo evoluzionistico esprimendolo in versioni filosofiche dell'evoluzione di tipo materialistico come quella di Herbert Spencer, che in realt\u00e0 precorre la visione di Darwin, seguita da numerose altre nel corso del XX secolo e culminate nel \"darwinismo neurale\" del Premio Nobel Gerald Edelman.\nUn tipo di pseudo-evoluzionismo spiritualista \u00e8 quello vitalistico, infatti il concetto di evoluzione in filosofia ha portato anche a reinterpretare le manifestazioni spirituali in un senso vitalistico evolutivo a forte coloritura teologica. Di questo indirizzo sono da citare due esempi emblematici: il pensiero del filosofo e premio Nobel Henri Bergson e del teologo gesuita, nonch\u00e9 paleoantropologo, Teilhard de Chardin, i quali hanno utilizzato la teoria dell'evoluzione come uno strumento utile a descrivere il ruolo del divino negli accadimenti della storia).\nIn ambito sociale e politico, pur non avendo attinenza causale con l'evoluzionismo darwiniano, \u00e8 stato chiamato darwinismo sociale il concetto di \"struggle for life and death\" - lotta per la vita e la morte- esteso a regola delle comunit\u00e0 umane, coniato con intento peggiorativo dal giornalista francese \u00c9mile Gautier nel 1879 contrastando verbalmente la giustificazione delle ineguaglianze sociali, alimento del socialismo. Pi\u00f9 propriamente dovrebbe essere definito spencerismo sociale, poich\u00e9 la sua elaborazione si basa sui concetti espressi da Herbert Spencer. Il darwinismo sociale non \u00e8 una conseguenza necessaria dei principi di evoluzione biologica e l'utilizzo della stessa come giustificazione per le politiche di disuguaglianza commette fallacia naturalistica.\nIl nuovo approccio evoluzionistico nelle scienze umane.\nAnche Karl Marx mand\u00f2 una copia de \"Il capitale\" a Darwin, avendo letto il lavoro del naturalista inglese e ritenendo il proprio studio dell'economia in sintonia con l'anti-teleologia del darwinismo in biologia.\nAnche l'antropologia culturale nello studio dell'evoluzione dei gruppi umani e delle organizzazioni sociali trov\u00f2 molto produttivo adottare il punto di vista evoluzionista come \u00e8 il caso dell'antropologia americana con Lewis Henry Morgan e la sua scuola.\nEquivoci nell'uso del termine evoluzione.\nUn errore concettuale comune, mutuato dal significato che la parola evoluzione ha poi assunto in altre discipline e in termini discorsivi, nel senso di progresso, pu\u00f2 essere il considerare l'evoluzione, ogni evoluzione, un processo di miglioramento genetico delle specie o di semplice aumento della complessit\u00e0 degli organismi o ancora pi\u00f9 semplicemente nella capacit\u00e0 di \"uscire vincente\", concetto corretto se inteso nel senso di pi\u00f9 adatto, dal processo di selezione naturale.\nCi\u00f2 che in realt\u00e0 mutazione e selezione producono \u00e8 adattamento all'habitat e quindi, in tal senso, pu\u00f2 comportare anche perdita di caratteri e di funzionalit\u00e0 e una semplificazione dell'organismo; tipico esempio si verifica in organismi evolutisi ed adattatisi ad una vita parassitaria. L'insieme delle condizioni ambientali e delle relazioni con le altre specie sussistenti ad un dato momento costituisce l'habitat ed esso \u00e8, al contempo, una fonte di selezione e il terreno in cui si esplicano gli adattamenti in essere. Un troppo rapido cambiamento delle medesime condizioni, quindi, pu\u00f2 giungere a causare l'estinzione di popolazioni evolute nel senso di una forte specializzazione.\nIl costante \"cambiamento dei virus\" in risposta alla pressione selettiva \u00e8 spesso definito evoluzione virale, seppure sia ai limiti della definizione generale, trattandosi spesso di mutazioni e adattamenti, ed essendo i virus considerati ai limiti del vivente.\nIn termini generali comunque il termine ha preso dalla biologia il significato originale di svolgimento, azione ordinata da una situazione ad una successiva e derivata, estendendolo a ogni processo di trasformazione nelle altre discipline, a carattere scientifico e non, a cui si rimanda nella relativa voce di disambigua.\nAltre ipotesi e critiche.\nScientifiche.\nEvoluzione e casualit\u00e0.\nIl biologo Jacques Monod nel suo libro \"Il caso e la necessit\u00e0\", asser\u00ec che la teoria scientifica evoluzionistica, non rigettata da Monod, andava intesa come una teoria che concepiva l'evoluzione come una somma di eventi casuali, quindi stocastici o aleatori, poi selezionati dalle necessit\u00e0 ambientali. L'indeterminismo diventa quindi il vero motore evoluzionistico, negando assolutamente ogni ipotesi teleologica o causa finale, il \"telos\" Aristotelico. Questa visione nulla avrebbe quindi a che fare con qualunque concezione finalistica sia riguardo all'uomo sia riguardo al mondo.\nLa casualit\u00e0 evolutiva, che deriva dalla casualit\u00e0 delle modifiche naturali del patrimonio genetico, responsabili della differenziazione dei diversi individui entro la singola specie, viene invece rigettata, con considerazioni diverse dai sostenitori di una prospettiva finalistica dell'evoluzione.\nEsiste un ampio consenso scientifico all'evoluzione e in risposta alle iniziative volte a dare risalto con liste di scienziati all'ipotesi creazionista, la comunit\u00e0 scientifica ha creato ironicamente il Progetto Steve con il quale ha mostrato come anche i soli scienziati che si chiamano \"Steve\" o varianti di quel nome, sono pi\u00f9 di quelli che negano l'evoluzione e il ruolo della selezione naturale.\nNon scientifiche.\nLe ipotesi ascientifiche fanno riferimento a tutte quelle critiche ed \"ipotesi alternative\" sollevate nei confronti della teoria dell'evoluzione biologica, non condotte con metodo scientifico o invalidate dallo stesso, e che sono considerate ascientifiche o pretestuose dalla comunit\u00e0 scientifica in quanto pregiudiziali e non basate su prove sperimentali; tecnicamente non suffragate da pubblicazioni su riviste scientifiche dotate di \"impact factor\" e sottoposte a peer reviewing.\nAntievoluzionismo o evoluzionismo solo parzialmente accettato.\nIl concetto di Evoluzionismo ha ricevuto critiche per motivi strettamente religiosi:\nLa teoria ha anche ricevuto critiche per motivi non strettamente religiosi, ma spesso da parte di personalit\u00e0 fortemente legate all'ambito della cultura religiosa; Zichichi e Sermonti a titolo di esempio hanno espresso le loro critiche verso la teoria dell'evoluzione solo su pubblicazioni divulgative e mai su riviste scientifiche sottostanti al meccanismo del \"peer review\":\nDevoluzionismo.\nIl Devoluzionismo del genetista italiano Giuseppe Sermonti, nella reinterpretazione in chiave moderna delle \u201cteorie della degenerazione\u201d di fine Ottocento, sostiene che le scimmie moderne sono , infatti nel 1984 pubblica \"La luna nel bosco. Saggio sull'origine della scimmia\", libro dedicato principalmente all'esposizione dell'ipotesi devolutiva dove espone che l'antenato comune di uomo e scimpanz\u00e9 somigliasse molto all'uomo moderno, e che l'aspetto delle scimmie moderne si sia evoluto successivamente a quello umano; pertanto i caratteri che contraddistinguono le scimmie moderne risulterebbero evolutisi successivamente e pi\u00f9 recentemente rispetto ai caratteri tipici degli ominidi primitivi.\nTeismo evoluzionista.\nEvoluzionismo teista, evoluzionismo teistico, creazione continua, creazione evolutiva, darwinismo cristiano sono correnti di pensiero di nicchia sviluppatesi all'interno della teologia cattolica, i cui fautori cercano di promuovere una filosofia della vita e della persona umana che tenti di conciliare scienza, filosofia e teologia.\nConsiste quindi nel tentativo di conciliare, da un punto di vista religioso, la dottrina tradizione della creazione, basata sui primi capitoli della Genesi, con l'evoluzionismo darwiniano e le scoperte scientifiche.\nAd un'interpretazione letterale si pu\u00f2 intravedere un conflitto, in quanto da una parte si descrive una creazione dal nulla, secondo un progetto divino, di tutti gli esseri viventi gi\u00e0 formati, al vertice dei quali viene creato l'uomo; dall'altra un'evoluzione continua e puramente casuale degli esseri viventi da forme primordiali, che coinvolge anche l'homo sapiens. Darwin stesso visse un conflitto interiore tra la propria teoria e in principi teologici a cui era stato educato.\nLa soluzione del dilemma, secondo i proponenti, consiste nell'interpretazione della creazione come verit\u00e0 teologica e non scientifica: ossia come dipendenza ontologica di tutte le cose da Dio, quali che possano essere state le modalit\u00e0 con cui si sono formati gli esseri viventi. In questa prospettiva, non \u00e8 necessario immaginare che il mondo creato sia sempre stato uguale a se stesso, privo di storia e di passato. Il racconto biblico non va considerato un testo scientifico ma un mito allegorico: non intende esporre la modalit\u00e0 precisa con cui il mondo ebbe origine, ma soltanto esprimere con linguaggio figurato il fatto che l'universo sia opera di Dio.\nIl presupposto dell'evoluzionismo teista \u00e8 che fede e scienza abbiano ambiti di competenza separati, e che il conflitto sorga solo ove una delle due invada indebitamente il campo altrui. \u201cTra evoluzione, come teoria scientifica, e creazione, come verit\u00e0 teologica, se si prendono nei contenuti propri di ciascuna, non dovrebbero esserci contrapposizioni\u201d. Tale presupposto \u00e8 condiviso anche da alcuni scienziati, tra cui ad es. Gould, il quale parla di \u201cmagisteri non sovrapponibili\u201d.\nQuesta impostazione si differenzia pertanto da quelle teorie che vedono una necessaria contrapposizione tra fede e scienza: da una parte il creazionismo, e dall'altra l'evoluzionismo ateista (ad es. Dawkins). Si distingue anche dalla teoria del cd. Disegno intelligente, la quale prevede interventi continui o intermittenti di Dio per orientare l'evoluzione.\nVoci correlate.\nDiscipline:\nCritiche e teorie alternative all'evoluzionismo:\nCompatibilit\u00e0 con la religione:"}
{"id": "837816", "revid": "1543377", "url": "https://it.wikipedia.org/wiki?curid=837816", "title": "Kanzi", "text": "Il bonobo maschio Kanzi (nato il 28 ottobre 1980) \u00e8 una delle grandi scimmie antropomorfe \"parlanti\" pi\u00f9 capaci e famose del mondo. Per tutta la sua vita \u00e8 stato studiato e allevato dalla ricercatrice statunitense Sue Savage-Rumbaugh. \"Kanzi\" in swahili significa \"tesoro\".\nNato da Lorel e Bosandjo, nello \"Yerkes National Primate Research Center\" presso la Universit\u00e0 della Georgia, Kanzi \u00e8 stato sottratto alla madre e adottato da una femmina pi\u00f9 dominante, Matata, quando aveva solo pochi mesi di vita.\nDa piccolo Kanzi assisteva, senza mostrarsi molto interessato, al programma di addestramento di sua madre Matata. Sue Savage-Rumbaugh cercava di insegnarle, con poco successo, a comunicare digitando dei lessigrammi (simboli astratti che corrispondono a diverse parole) su una tastiera collegata a un computer. \u00c8 stato con grande sorpresa della ricercatrice che un giorno, quando Matata era assente, Kanzi ha cominciato spontaneamente a usare i lessigrammi, dimostrandosi cos\u00ec il primo bonobo capace di fare uso di elementi linguistici, e la prima grande scimmia antropomorfa in grado di assimilarli senza un addestramento diretto.\nDa allora (aveva due anni) Kanzi ha imparato a usare centinaia di lessigrammi e a comprendere oltre 500 parole di inglese parlato (quando sente una parola indica il lessigramma corretto). Notevoli sarebbero anche le sue capacit\u00e0 di capire semplici espressioni grammaticali e di articolare alcune comprensibili parole parlate (nonostante la quasi impossibilit\u00e0, per una scimmia, di pronunciare consonanti).\nKanzi sa anche destreggiarsi con alcuni videogiochi, come Ms. Pac Man, e caricare i suoi film preferiti sul videoregistratore del suo centro di ricerca. \u00c8 stato addestrato a scheggiare rozze asce paleolitiche e ha suonato in compagnia di Peter Gabriel e Paul McCartney. \nVive ora al Great Apes Trust di Des Moines, Iowa, l'unico centro di ricerca primatologica dedicato allo studio delle capacit\u00e0 conoscitive di tutte e quattro le grandi scimmie antropomorfe non umane. Kanzi \u00e8 il maschio alfa del suo gruppo, l'indiscusso leader della sua comunit\u00e0 di bonobo."}
{"id": "837823", "revid": "1318658", "url": "https://it.wikipedia.org/wiki?curid=837823", "title": "Castello di San Pedro de la Roca", "text": "Il Castello di San Pedro de la Roca (spagnolo: \"Castillo de San Pedro de la Roca\"), noto anche come Castillo del Morro, \u00e8 un'antica fortezza che si trova nella citt\u00e0 di Santiago di Cuba, capoluogo dell'omonima provincia, nell'isola di Cuba. Si trova a circa 10\u00a0km a sud-ovest del centro, e domina la baia.\nGrazie al suo eccellente stato di conservazione, nel 1997 il Castello \u00e8 stato inserito nell'elenco dei Patrimoni dell'umanit\u00e0 dell'UNESCO.\nStoria.\nProgetto iniziale.\nVenne progettato nel 1637 da Battista Antonelli (noto anche come Juan Bautista Antonelli), esponente di una famiglia di ingegneri militari originari di Gatteo (Forl\u00ec), per conto del governatore cittadino Pedro de la Roca y Borja, col compito di difesa verso le incursioni dei pirati, nonostante una precedente fortificazione, pi\u00f9 piccola, fosse stata costruiita tra il 1590 ed il 1610. Il progetto di Antonelli venne adattato alle scogliere che portano dal promontorio (il \"morro\" che d\u00e0 il nome al castello) fino alla baia. Venne costruito su una serie di terrazzi; esistevano quattro livelli e tre grandi murature con il compito di riparare l'artiglieria. I rifornimenti venivano consegnati via mare, e quindi riposti in grandi magazzini scavati direttamente nella roccia, o trasportati al livello superiore che ospitava la cittadella. La costruzione della cittadella occup\u00f2 42 anni, dal 1638 al 1700. I lavori non furono continuati, ma operati a periodi. Antonelli venne richiamato a Cuba nel 1645, poco dopo che il grande progetto ebbe preso il via, ed altri esempi del suo lavoro si possono trovare nei castelli gemelli di Fuerte del Cojimar e di Fuerte de Santa Doratea de Luna de Chorrera. Alcune delle strutture appartenute all'antico castello vennero integrate in questa nuova costruzione.\nUlteriori costruzioni.\nIl timore degli attacchi dei pirati era fondato. Durante la costruzione del castello, nel 1662, i saccheggiatori inglesi presero il controllo di Santiago per due settimane, e durante il loro soggiorno distrussero parte della fortificazione portandosi via l'artiglieria. Dopo la loro partenza il governo spagnolo ordin\u00f2 la ricostruzione della parte danneggiata, ed aument\u00f2 le forze dislocate nel castello fino a 300 unit\u00e0. Tra il 1663 ed il 1669 gli ingegneri Juan C\u00edscara Ib\u00e1\u00f1ez, Juan C\u00edscara Ramirez e Francisco P\u00e9rez lavorarono per le riparazioni ed il miglioramento del castello, rafforzando i fianchi e costruendo nuove piattaforme per l'artiglieria. Nel 1678 respinse l'attacco di uno squadrone francese, e nel 1680 sconfisse un assalto portato da 800 uomini guidati da Franquesma, secondo in comando dei filibustieri delle Antille.\nTra il 1675 ed il 1692 la fortezza venne danneggiata da una serie di terremoti, e i lavori di ripristino sono stati eseguiti dalla squadra di Francisco P\u00e9rez tra il 1693 ed il 1695. Nel periodo 1738-1740 vennero svolti altri lavori per mano dell'ingrgnere Antonio de Arredondo, che ingrand\u00ec la cittadella completando alcune delle piattaforme incompiute, e Juan Mart\u00edn Cerme\u00f1o e Francisco Calder\u00edn fecero le correzioni finali dopo ulteriori terremoti nel 1757 e nel 1766.\nA partire dal 1775 il timore degli attacchi diminu\u00ec, e le sezioni note come \"la Roca\" (la Roccia) e \"la Estrella\" (la Stella) divennero prigioni per prigionieri politici, nonostante il resto del castello fosse ancora usato come base militare. Venne usato militarmente per l'ultima volta nel 1898, quando gli statunitensi attaccarono Santiago de Cuba durante la guerra ispano-americana.\nPatrimonio dell'umanit\u00e0.\nNel XX secolo \"la Roca\" cadde in rovina, ma venne restaurata negli anni sessanta da Francisco Prat Puig. Il castello venne dichiarato patrimonio dell'umanit\u00e0 dell'UNESCO nel 1997, citato come uno dei complessi meglio conservati di architettura militare ispano-americana."}
{"id": "837832", "revid": "17351", "url": "https://it.wikipedia.org/wiki?curid=837832", "title": "Su-37 Terminator", "text": ""}
{"id": "837833", "revid": "76963", "url": "https://it.wikipedia.org/wiki?curid=837833", "title": "Randolph Powell", "text": "Powell ha partecipato alla serie tv di fantascienza \"La fuga di Logan\" e ha interpretato il personaggio di Alan Beam nella soap opera \"Dallas\"."}
{"id": "837841", "revid": "80598", "url": "https://it.wikipedia.org/wiki?curid=837841", "title": "Bopping the Blues", "text": "Bopping the Blues \u00e8 un album di Miles Davis, registrato il 18 ottobre 1946 e pubblicato nel 1987. La registrazione \u00e8 stata effettuata dal Miles Davis Sextet pi\u00f9 Earl Coleman e Ann Hathaway."}
{"id": "837844", "revid": "339392", "url": "https://it.wikipedia.org/wiki?curid=837844", "title": "Santa Pulcheria", "text": ""}
{"id": "837847", "revid": "253269", "url": "https://it.wikipedia.org/wiki?curid=837847", "title": "David Oliver (attore)", "text": "Dal 1983 al 1985 interpret\u00f2 il personaggio di Perry Hutchins nella soap opera \"Destini\". Nel 1986 interpret\u00f2 Sam Gardner nella miniserie tv \"A Year in the Life\", trasformata nel 1987 in una serie tv, trasmessa dalla NBC (e da Raiuno con il titolo di \"Un anno nella vita\") per una stagione. La moglie di Oliver, in entrambe le miniserie, era interpretata da una giovane Sarah Jessica Parker.\nDavid Oliver mor\u00ec di AIDS il 12 novembre, 1992."}
{"id": "837853", "revid": "287204", "url": "https://it.wikipedia.org/wiki?curid=837853", "title": "Naetle", "text": ""}
{"id": "837855", "revid": "767487", "url": "https://it.wikipedia.org/wiki?curid=837855", "title": "Antimo di Napoli", "text": "Per gran parte del periodo in cui fu a capo del ducato, si mantenne indipendente dall'autorit\u00e0 imperiale, ma dovette subire la \nperdita del controllo di due importanti citt\u00e0 come Gaeta ed Amalfi.\nAll'inizio del suo ducato, il patrizio di Sicilia Gregorio gli chiese il suo aiuto per respingere i pirati Saraceni che minacciavano le coste dell'isola, ma il duca si rifiut\u00f2, preferendo mantenere la sua neutralit\u00e0.\nNell'812, Bisanzio invi\u00f2 una flotta per combattere i pirati con l'aiuto delle altre principali citt\u00e0 tirreniche come Gaeta e Amalfi; queste ultime, anche a causa del nuovo rifiuto opposto da Napoli a partecipare alla spedizione navale, ne approfittarono per dichiarare la loro indipendenza.\nDurante il ducato di Antimo la citt\u00e0 fu sottoposta a numerose incursioni saracene ma anche a svariati assedi longobardi, questi ultimi in misura meno accentuata rispetto agli anni precedenti a causa della scissione del Ducato di Benevento.\nSecondo il Cassandro, come si legge nell'opera citata, il Ducato divenne una sorta di rifugio di tutti coloro che furono costretti ad abbandonare la patria per motivi di ribellione o politici.\nAntimo mor\u00ec nell'818 e si venne a creare un problema di successione (in quanto il duca non design\u00f2 alcun associato, come era il costume in voga presso gli ultimi duchi), che si manifest\u00f2 con una vera e propria rivolta che port\u00f2 alla nomina di Teoctisto, proveniente direttamente dalla Sicilia."}
{"id": "837859", "revid": "72396", "url": "https://it.wikipedia.org/wiki?curid=837859", "title": "Milena Vukoti\u0107", "text": "Biografia.\nInfanzia ed educazione.\nNata nel villaggio di \u010cevo, Milena era la figlia del voivoda Petar \u0160\u0107epanov Vukoti\u0107, e di sua moglie, Jelena Vojvodi\u0107. Suo padre era un comandante militare e ricco proprietario terriero, la cui famiglia aveva larga influenza nell'area montenegrina e un intimo amico di Mirko Petrovi\u0107-Njego\u0161, del quale era stato commilitone nelle guerre d'indipendenza del Montenegro. I due amici decisero di consolidare la loro alleanza con l'unione dei loro figli. \nNel 1853, Milena, a soli sei anni, fu promessa in sposa all'unico figlio di Mirkos, Nicola, di dodici anni. Nel 1856, dopo la morte della madre, Milena venne inviata a Cettigne per essere educata alla corte di cui poi sarebbe divenuta sovrana e, soprattutto, per imparare i rudimenti della cultura che non aveva mai ricevuto entro le mura domestiche, a tal punto da presentarsi completamente illetterata. Ella studi\u00f2 con Gorde, figlia di Mirko Petrovi\u0107-Njego\u0161 e sua futura cognata. Durante i quattro anni di preparazione, Milena si avvicin\u00f2 molto alla famiglia principesca del Montenegro: \u00abMio padre e mia madre la amavano come se fosse una loro figlia\u00bb scriver\u00e0 pi\u00f9 tardi re Nicola \u00abAnche il mio defunto zio (il principe Danilo) l'amava molto e la trattava come una figlia, e lei gli mostrava il suo amore e il suo rispetto in ogni modo. Era bella, dolce, educata, gentile e devota\u00bb. In quegli anni Milena vedeva raramente il suo futuro sposo. Nicola, nel frattempo, studiava all'estero, prima a Trieste e poi a Parigi.\nMatrimonio.\nL'assassinio del principe Danilo, il 13 agosto 1860, port\u00f2 inaspettatamente Nicola sul trono di regnante del Montenegro all'et\u00e0 di diciotto anni. Poco dopo la sua ascesa, Nicola si trov\u00f2 vicino alla morte a causa di una pleurite. Intenzionato quindi a sposarsi per garantire un erede al trono paterno, Nicola prese in moglie Milena l'8 novembre 1860 nella chiesa di Vlach, nella valle del monte Lov\u0107en. Dei preparativi del matrimonio si occup\u00f2 attivamente il padre di Milena, il quale venne mandato in ambasceria a San Pietroburgo presso la corte dello zar Alessandro II di Russia, il principale tra gli alleati del Montenegro, affinch\u00e9 approvasse l'unione dei due giovani.\nDall'unione nacquero dodici figli, di cui tre maschi e nove femmine. Tra queste ultime, sei andarono in spose a famiglie reali o aristocratiche d'Europa, permettendo l'accesso del Montenegro agli affari politici europei.\nRegina consorte.\nI primi anni di Milena come principessa consorte furono difficili. Era inesperta ed era una figura solitaria inizialmente messa in ombra dalla principessa Darinka, vedova del principe Danilo, che era vicina a Nicola. Durante i primi quattro anni del suo matrimonio, non nacquero figli. Impar\u00f2 la lingua francese e afferm\u00f2 la sua posizione dopo che Darinka lasci\u00f2 il Montenegro per sempre. Il rapporto di Milena con suo marito si \u00e8 consolidato con il tempo. Mentre suo marito era in visita in Austria-Ungheria e Russia nell'inverno 1868-1869, Milena era incaricata degli affari di corte.\nAveva visitato Istanbul con suo marito dopo l'invito del sultano Abdulhamid nel 1899.\nMilena non nascose la sua disapprovazione nei confronti dell'abiura all'Ortodossia pronunciata dalla figlia Elena al fine di sposare con rito cattolico Vittorio Emanuele di Savoia, erede al trono del Regno d'Italia.\nMorte.\nMilena fu costretta all'esilio con il re Nicola in Francia dal novembre 1918, a causa dell'occupazione serba. Mor\u00ec ad Antibes nel 1923 e venne tumulata nella cripta della chiesa russa di Sanremo. Nel 1989 i resti della famiglia reale montenegrina furono trasferiti a Cettigne, ex capitale del Montenegro.\nA dieci anni dalla morte, in sua memoria e in omaggio alla figlia regina Elena, su proposta del podest\u00e0 locale, il suo nome fu assunto con Regio Decreto n. 1794 del 4 dicembre 1933 dal comune di Milena, in provincia di Caltanissetta, fino ad allora Milocca - per pochi mesi Littoria Nissena -.\nDiscendenza.\nMilena Vukotic e Nicola I del Montenegro ebbero dodici figli:"}
{"id": "837862", "revid": "46931", "url": "https://it.wikipedia.org/wiki?curid=837862", "title": "Taha Yasin Ramadan", "text": ""}
{"id": "837866", "revid": "125770835", "url": "https://it.wikipedia.org/wiki?curid=837866", "title": "Valle Vi\u00f1ales", "text": "La Valle Vi\u00f1ales \u00e8 una depressione carsica che si trova nella parte pi\u00f9 occidentale dell'isola di Cuba. La valle si estende su di una superficie di 132 chilometri quadrati ed \u00e8 situata nella \"Sierra de los Organos\", vicino alla citt\u00e0 di Vi\u00f1ales, nella provincia di Pinar del R\u00edo.\nNella parte bassa della valle vi sono ampie coltivazioni di tabacco, soprattutto condotte tramite tecniche agricole tradizionali. Lungo le colline invece si aprono numerose grotte, come la \"Cueva del Indio\" e \"la Cueva de Jos\u00e9 Miguel\". Questa valle \u00e8 una popolare meta turistica per gli amanti del trekking e dell'arrampicata. I picchi rocciosi che si ergono come isole dal fondo della valle sono chiamati 'mogotes' dalla popolazione locale.\nNel 1999 la valle di Vi\u00f1ales \u00e8 stata inserita nell'elenco dei Patrimoni dell'umanit\u00e0 dell'UNESCO, grazie anche ai numerosi endemismi che essa ospita, sia per quanto riguarda la flora che la fauna."}
{"id": "837867", "revid": "1745361", "url": "https://it.wikipedia.org/wiki?curid=837867", "title": "Academo", "text": "Ac\u00e0demo (in greco ), oppure Ecademo o Echedemo () fu un eroe greco che, secondo la leggenda, rivel\u00f2 ai fratelli Dioscuri, Castore e Polluce, il luogo dove era tenuta nascosta la loro sorella Elena, rapita da Teseo quando era ancora bambina.\nQuando mor\u00ec la sua tomba (situata alla periferia di Atene e circondata da un bosco sacro) fin\u00ec per dare il nome ad un quartiere della stessa citt\u00e0.\nNelle sue vicinanze, secondo la tradizione, nel 387 a.C. Platone vi fond\u00f2 la celebre scuola filosofica, che prese appunto il nome di Accademia."}
{"id": "837869", "revid": "125394194", "url": "https://it.wikipedia.org/wiki?curid=837869", "title": "Valle de los Ingenios", "text": "La Valle de los Ingenios, situata nella Provincia di Sancti Sp\u00edritus, nel centro di Cuba, \u00e8 una vasta pianura triangolare che copre circa 250 chilometri quadrati e comprende al suo interno le valli di San Luis, Agabama-M\u00e9yer e Santa Rosa, oltre alla pianura costiera meridionale, il fiume Manat\u00ed Delta. Insieme alla citt\u00e0 di Trinidad, \u00e8 stato indicato dall'UNESCO come Patrimonio dell'umanit\u00e0 nel 1988. La valle venne popolata dall'aristocrazia creola dal XVII al XIX secolo essendo, all'epoca, una delle pi\u00f9 grandi regioni dedite alla produzione della canna da zucchero. \nL\u2019aristocrazia utilizzava mano d\u2019opera schiava al fine di far funzionare le sue produzioni. Uno dei casi pi\u00f9 conosciuti \u00e8 quello della tenuta Manaca-Iznaga e la sua torre di controllo, oggi considerata Monumento Nazionale e originariamente adibita alla sorveglianza del lavoro degli schiavi. Per la sua funzione e la sua storia la Torre ha suscitato numerose leggende. \nL\u2019accesso principale alla Valle de los Ingenios era Plaza de Santa Ana, ubicata nel pieno centro storico della citt\u00e0 di Trinidad ad appena 500 metri da Plaza Mayor. \nOspita circa 65 siti archeologici, come alcuni resti dei siti industriali per la produzione dello zucchero e13 case hacienda perfettamente conservate, tra le quali la famosa Casa Gu\u00e1mairo, che ospita dipinti murali del pittore e architetto italiano Daniele Dall'Aglio."}
{"id": "837870", "revid": "1573940", "url": "https://it.wikipedia.org/wiki?curid=837870", "title": "Keith Prentice", "text": "Biografia.\nAppare nella soap opera gotica \"Dark Shadows\" nel ruolo di Morgan Collins, durante gli ultimi mesi del programma, nel 1971.\nApparve inoltre nella commedia teatrale \"The Boys in the Band\", adattata sul grande schermo con il titolo \"Festa per il compleanno del caro amico Harold\", diretta da William Friedkin nel 1970.\nMor\u00ec di cancro, complicato dall'AIDS."}
{"id": "837881", "revid": "322321", "url": "https://it.wikipedia.org/wiki?curid=837881", "title": "Morciano di Romagna", "text": "Morciano di Romagna (\"Murz\u00e8n\" o \"Murci\u00e8n\" in romagnolo) \u00e8 un comune italiano di abitanti della provincia di Rimini in Emilia-Romagna.\nGeografia fisica.\nIl comune, situato a sud rispetto al capoluogo di provincia, occupa una piccola porzione di territorio adiacente alle prime colline dell'Appennino tosco-romagnolo.\nA breve distanza si trovano i confini con le Marche (provincia di Pesaro-Urbino) e con San Marino.\nL'area \u00e8 percorsa dal fiume Conca che, a cavallo tra Emilia-Romagna e Marche, sfocia nel mar Adriatico.\nStoria.\nMedioevo.\nIl primo documento in cui Morciano \u00e8 menzionato \u00e8 il Codice bavaro, cio\u00e8 il Registro delle investiture concesse dalla Chiesa di Ravenna nei secoli VIII, IX e X, dei fondi che questa possedeva nei territori di Rimini, Senigallia, Osimo, Urbino, Pesaro e Montefeltro. \nQui si nomina un \"fundus Morciani\", un appezzamento di terra appartenente forse a qualche proprietario riminese. Era sicuramente abitato (da chi sull'appezzamento lavorava), ma non esisteva alcuna entit\u00e0 politica o civile.\nIn seguito Morciano diventa un \"castrum\" come ci attesta l'atto, datato 1014, con cui il feudatario riminese Bennone di Vitaliano cede al figlio Pietro il \"castrum integrum quod vocatur Morcianum cum Capella ibi fundata cui vocabulus est S. Johannes\". Nel 1061 San Pier Damiani, della congregazione di Fonte Avellana, fonda, a 2\u00a0km circa dal centro di Morciano, sulla riva destra del Conca, l'Abbazia dedicata a San Gregorio, la quale diviene ben presto punto di riferimento della vita religiosa ed economica della bassa Valconca. Morciano perde progressivamente importanza e la sua popolazione si trasferisce sulle circostanti colline o va alle dipendenze del monastero di San Gregorio. Nel 1069 Pietro di Benno, con il consenso di Erigunda sua moglie, fa donazione al monastero di una cospicua quantit\u00e0 di beni fra cui il castello di Morciano e li castello di Mondaino. Da questo momento Morciano \u00e8 alle dipendenze dell'Abbazia di San Gregorio e qui viene trasferita parte dei mercati che si svolgevano nel suo borgo. L'Abbazia, con la sua struttura e il suo prestigio, diviene il luogo pi\u00f9 sicuro ove effettuare scambi commerciali.\nNel XIV secolo Morciano \u00e8 diviso in due parti: il suo territorio alla destra del Conca, ci\u00f2 che restava del borgo, apparteneva al Comune di Montefiore, mentre i terreni a sinistra del fiume, sui quali, fra l'altro, erano presenti numerosi mulini, erano sottomessi al Comune di San Clemente. Morciano quindi continuava ad esistere ma era solo un \"forum\" o \"emporius\", come viene definito in uno statuto montefiorese, il cui controllo era fonte di notevoli entrate per il Comune di Montefiore. Quest'ultimo aveva la facolt\u00e0 di determinare pesi, misure e dazi delle merci portate sui mercati morcianesi. Tale egemonia montefiorese caus\u00f2 in passato non pochi contrasti tra i comuni che allestivano mercato a Morciano.\nDal XVI secolo all'unit\u00e0 d'Italia.\nNella seconda met\u00e0 del secolo XVI, quando per Montefiore Conca era ormai cominciata la decadenza, i suoi consiglieri decretarono, in accordo con la Camera Apostolica, il trasferimento dei mercati di Morciano entro le mura della loro rocca pensando cos\u00ec di arginare la crisi del loro comune. Ma tale scelta non port\u00f2 ai risultati attesi, e cos\u00ec, dopo pochi anni, i mercati furono riportati a Morciano, che da questo momento conosce un continuo sviluppo. Una nuova chiesa parrocchiale viene fatta costruire, per disposizione dell'Abate di Scolca, dove sorge l'attuale, il che ci fa pensare che tutt'attorno ad essa dovesse gi\u00e0 esistere un nuovo borgo.\nNel 1621 viene svolto il primo censimento il quale rileva sul territorio la presenza di 53 famiglie per un totale di 283 abitanti. Nel 1797 le truppe napoleoniche che avevano invaso l'Italia, imposero la soppressione e la chiusura dell'antica Abbazia di San Gregorio. Ogni suo bene fu acquisito dal conte riminese Luigi Baldini il quale fece trasferire la ricca fiera di San Gregorio, che per secoli si era tenuta nel chiostro del monastero, a Morciano, determinando cos\u00ec un ulteriore impulso alla vita commerciale del paese.\nNel 1827 Morciano diventa \"appodiato\" del comune di San Clemente e pi\u00f9 tardi, nel 1857 per decreto di Pio IX, diventa comune autonomo.\nDall'unit\u00e0 d'Italia ai giorni nostri.\nNel 1862 assume il nome di Morciano di Romagna.\nL'elezione a comune fu la logica conclusione di un processo di espansione in cui Morciano, da piccolo borgo, con poche case attorno alla chiesa parrocchiale, divenne paese, con una popolazione che nel 1865 raggiungeva i 1503 abitanti.\nMonumenti e luoghi d'interesse.\nA nord est del paese si trovano le rovine dell'abbazia di san Gregorio, che rappresenta uno degli edifici storici pi\u00f9 significativi di Morciano di Romagna e della Provincia di Rimini. Nonostante i secoli trascorsi, \u00e8 tuttora visibile l\u2019impianto generale con alcune imponenti strutture.\nNella piazza dedicata a Boccioni si trova una scultura di Arnaldo Pomodoro, che qui nacque nel 1926.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 780 persone. Alcune nazionalit\u00e0 sono rappresentate in base alla loro percentuale sul totale della popolazione residente erano:\nCultura.\nEventi.\nFiera di san Gregorio.\nOgni anno nel mese di marzo nella settimana attorno al 12, si svolge la centenaria Fiera di San Gregorio. L'evento, che fino al XIX secolo si teneva nell'antica Abbazia di San Gregorio, oggi attira migliaia di visitatori da tutta la provincia di Rimini e da quella di Pesaro. La fiera \u00e8 animata da bancarelle di prodotti gastronomici, trattorie all'aperto, esposizioni di automobili, trattori, piante e comprende spettacoli di vario genere.\nEconomia.\nLa realt\u00e0 industriale pi\u00f9 importante \u00e8 il Gruppo E. Gaspari, industria editoriale fornitrice della Pubblica amministrazione, che dal 2014 si \u00e8 trasferita a Granarolo dell'Emilia nella citt\u00e0 metropolitana di Bologna.\nInfrastrutture e trasporti.\nIl comune \u00e8 collegato ai comuni limitrofi e alla costa adriatica tramite strade provinciali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "837883", "revid": "287204", "url": "https://it.wikipedia.org/wiki?curid=837883", "title": "Hikozaru", "text": ""}
{"id": "837886", "revid": "819508", "url": "https://it.wikipedia.org/wiki?curid=837886", "title": "Roy Rogers", "text": "Biografia.\nCon la moglie Dale Evans, il suo cavallo palomino Trigger e il suo cane da pastore tedesco Bullet, Roy Rogers fu protagonista di oltre cento film e dello spettacolo \"The Roy Rogers Show\", serie radiofonica western che arriv\u00f2 in televisione nel 1951 e and\u00f2 in onda fino al 1957. \nNei suoi spettacoli spesso erano presenti due suoi amici, l'attore Pat Brady (che guidava una jeep chiamata \"Nellybelle\") e il bisbetico e attaccabrighe Gabby Hayes. \nIl soprannome di Rogers era \"King of the Cowboys\", mentre quello della moglie era \"Queen of the West\". Per molti americani, Rogers fu il simbolo dell'eroe americano dell'epopea western."}
{"id": "837889", "revid": "767487", "url": "https://it.wikipedia.org/wiki?curid=837889", "title": "Contaminazione radioattiva", "text": "La contaminazione radioattiva \u00e8 la diffusione incontrollata di materiale radioattivo in un dato ambiente.\nIn Italia, secondo la definizione del decreto legislativo del 26 maggio 2000, n. 241, articolo 4, \u00e8 la \"contaminazione di una matrice, di una superficie, di un ambiente di vita o di lavoro o di un individuo, prodotta da sostanze radioattive. Nel caso particolare del corpo umano, la contaminazione radioattiva include tanto la contaminazione esterna quanto la contaminazione interna, per qualsiasi via essa si sia prodotta.\"\nUna matrice \u00e8 una qualsiasi sostanza o materiale che pu\u00f2 essere contaminato da materie radioattive; sono compresi gli alimenti e le matrici ambientali (qualsiasi componente dell'ambiente, aria, acqua e suolo)."}
{"id": "837890", "revid": "253269", "url": "https://it.wikipedia.org/wiki?curid=837890", "title": "Dack Rambo", "text": "Carriera e biografia.\nDopo aver esordito nel 1962 con un ruolo fisso nel programma televisivo \"The Loretta Young Show\" con Loretta Young, acquis\u00ec grande popolarit\u00e0 interpretando come protagonista la serie TV \"Il grande teatro del West\", in onda dal 1967 al 1969, nella parte di Jeff Sonnett.\nNegli anni ottanta la sua fama aument\u00f2 grazie al ruolo di Steve Jacobi nella soap opera \"La valle dei pini\", che interpret\u00f2 dal 1982 al 1983, e ottenne la celebrit\u00e0 internazionale grazie al ruolo di Jack Ewing, cugino di J.R. (Larry Hagman), nella celebre serie TV \"Dallas\" dal 1985 al 1987, per oltre cinquanta episodi.\nDopo l'impegno con \"Dallas\" terminato nel 1987, riusc\u00ec a risollevare la propria carriera grazie alla NBC, che lo volle nella soap opera \"Destini\" dal 1990 al 1991, nella quale interpret\u00f2 la parte di Grant.\nTra 1984 e il 1990 recit\u00f2 anche in diversi episodi de \"La signora in giallo\" con Angela Lansbury.\nTra le sue interpretazioni sul grande schermo, da ricordare \"Scusi, dov'\u00e8 il fronte?\" (1970) con Jerry Lewis, \"Luna di miele fatale\" (1974) e \"Ricche e famose\" (1981), dove recit\u00f2 con Jacqueline Bisset.\nMalato di AIDS, Rambo mor\u00ec il 21 marzo 1994. Dopo aver scoperto di aver contratto il virus dell'HIV nel 1991, ammise di essere bisessuale e, da quel momento fino alla sua morte, fu attivo nella campagna per l'informazione sull'AIDS.\nApparso talvolta nei titoli di coda come \"Dack Rambeau\", aveva un fratello gemello, Dirk Rambo, anch'egli attore, morto nel 1967 in un incidente stradale."}
{"id": "837893", "revid": "1538224", "url": "https://it.wikipedia.org/wiki?curid=837893", "title": "Alternative hit", "text": "L'Alternative Hit era una classifica di musica techno-trance. .\nStoria.\nL'A.H. nasce nel 1999 proponendo le canzoni trance, techno e alternative pi\u00f9 famose in Europa riscuotendo subito un grande successo tra gli appassionati \"technofili\" italiani.\nA seguito del suo ampio successo Discoradio decide di pubblicare l'Alternative Hit Compilation: nascono cos\u00ec 7 compilation (una per anno dal 2000 al 2006) che racchiudono pillole di musica allo stato puro.\nIl programma radiofonico, da sempre condotto dal Dj Marco Ravelli, concluse la sua carriera il giorno 16 giugno 2006 con una puntata speciale che ripropose tutte quelle canzoni che hanno caratterizzato questa classifica in 7 anni.\nAttualmente l'A.H. non \u00e8 pi\u00f9 trasmessa anche a causa del cambio di generi musicali trasmessi da Discoradio, che \u00e8 stata comprata dal gruppo radiofonico RDS.\nCompilations.\nDalla classifica sono state tratte 7 compilation.\nAlternative Hit 2006.\nEtichetta: Do It Yourself Music Group\nCD 2.\nInoltre nel 2000 \u00e8 uscita la \"Evolution compilation\" sempre presentata da Marco Ravelli di Discoradio e mixata da Matteo Epis. Il nome completo della compilation \u00e8: -Marco Ravelli Presenta The Battle Of The Giants Evolution Part mixed by Matteo Epis-\nAlternative Hit annuali.\nAlla fine di ogni anno, Marco Ravelli conduceva una puntata speciale dell'alternative hit, che riepilogava la classifica dei 15 dischi techno-trance pi\u00f9 ballati nell'anno che giungeva al termine.\nLa prima alternative hit dell'anno fu quella del 2000, l'ultima quella del 2005.\nDi seguito vengono riportate le alternative hit annuali dal 2000 al 2005.\nUltima puntata.\nL'ultima puntata dell'Alternative Hit \u00e8 stata trasmessa il 16 giugno 2006 con la seguente tracklist:"}
{"id": "837895", "revid": "599013", "url": "https://it.wikipedia.org/wiki?curid=837895", "title": "Tomas Locatelli", "text": "Caratteristiche tecniche.\nCentrocampista interno, che pu\u00f2 giocare anche dietro le punte come trequartista.\nHa giocato per diverse stagioni in Serie A, in particolare con le maglie di Bologna, Udinese e , giocando come trequartista.\nCarriera.\nClub.\nDopo aver giocato nelle giovanili dell'Atalanta, entra in prima squadra nel 1993. Esordisce in Serie A il 4 aprile 1994 in Atalanta-Udinese 1-1. Nella stagione successiva in Serie B totalizza 29 presenze siglando il suo primo gol tra i professionisti il 30 aprile 1995 in Atalanta-Fidelis Andria con la rete del definitivo 2-1.\nA fine stagione arriver\u00e0 la promozione in Serie A e il passaggio al Milan per 2,8 miliardi di lire, con cui colleziona 5 presenze, giocando anche due incontri di Coppa Italia. Nella stagione successiva (1996-97) rimane a Milano dove conquista solo 5 presenze in campionato, 3 presenze ed un gol in Coppa Italia, pi\u00f9 una rete in Champions League (Milan-G\u00f6teborg 4-2).\nNel gennaio 1997 passa all'Udinese con cui totalizza 12 presenze nella seconda parte del campionato. Nella stagione 1997-98 arriva il primo gol in Serie A il 13 settembre 1997 in Lecce-Udinese 1-2. Rimane ad Udine fino al 2000, giocando con costanza da titolare. Passa al Bologna squadra in cui rimarr\u00e0 per 5 anni, quasi tutti da titolare, trovando anche la via del gol in 17 occasioni. Dopo aver vissuto stagioni discrete nel 2005 il Bologna retrocede in B. Locatelli si trasferisce al nel 2005. Coi toscani vive stagioni altalenanti ma rimane sempre in Serie A.\nDopo la scadenza del contratto col Siena ha accettato il trasferimento in Serie B al , dove rimane per due stagioni. Svincolatosi dopo il fallimento della squadra virgiliana l'11 novembre 2010 si aggrega con la prima squadra della , squadra militante in Lega Pro Prima Divisione.\nRimasto senza contratto al termine della stagione, il 31 marzo 2012 viene ingaggiato dall'Arezzo in D.\nNazionale.\nConta 2 presenze in Nazionale maggiore e 10 presenze ed un gol nella Nazionale Under-21.\nCalcioscommesse.\nIn seguito allo scandalo del calcioscommesse, l'8 maggio 2012 viene deferito dalla Procura federale della FIGC.\nIl 1\u00ba giugno patteggia una squalifica di 2 anni."}
{"id": "837919", "revid": "12760", "url": "https://it.wikipedia.org/wiki?curid=837919", "title": "Contaminazione da radiazioni", "text": ""}
{"id": "837925", "revid": "124257887", "url": "https://it.wikipedia.org/wiki?curid=837925", "title": "Gusla", "text": "La gusla (lingua serba: \"\u0413\u0443\u0441\u043b\u0430\", serbo: \"\u0413\u0443\u0441\u043b\u0435, Gusle\") \u00e8 uno strumento popolare tradizionale serbo a corda singola usato nei Balcani e nell'area delle Alpi Dinariche nell'antica Illiria e tutt'oggi in gran parte in Serbia, derivato dalla lira bizantina.\nConsiste in una cassa di risonanza in legno, solitamente d'acero oppure una zucca, ricoperta di pelle animale e con un manico intagliato finemente, avente una sola corda (in Serbia, Montenegro, Bosnia, Erzegovina e in Croazia nella Zagora) o due (in Bosanska Krajina e in Lika), fatte di trenta crini di cavallo.\nViene suonata strofinando la corda con l'apposito archetto formato anch'esso da crini di cavallo.\nLa gusla \u00e8 per lo pi\u00f9 utilizzata per accompagnare canti popolari."}
{"id": "837931", "revid": "2025934", "url": "https://it.wikipedia.org/wiki?curid=837931", "title": "Sport-Club Paderborn 07", "text": "Lo Sport-Club Paderborn 07 e.V., noto come Paderborn 07, o pi\u00f9 semplicemente come Paderborn, \u00e8 una societ\u00e0 calcistica tedesca con sede a Paderborn, citt\u00e0 della Renania Settentrionale-Vestfalia. Milita in 2. Fu\u00dfball-Bundesliga, la seconda divisione del calcio tedesco e disputa le proprie partite casalinghe nella Benteler-Arena, che pu\u00f2 contenere 15.300 spettatori. \nFondato nel 1985, il club ha conosciuto i maggiori successi agli inizi del XXI secolo, stabilizzando la propria posizione in 2. Bundesliga e poi ottenendo per la prima volta la promozione in Bundesliga al termine della stagione 2013-2014. Dopo una doppia caduta che l'ha condotta in 3. Liga nel 2016, la squadra ha riguadagnato la massima categoria con un doppio salto tra il 2017 e il 2019.\nStoria.\nEsordi.\nIl club nacque nel 1985 dalla fusione del \"FC Paderborn\" e del \"TuS Schlo\u00df Neuhaus\" in \"TuS Paderborn-Neuhaus\" e assunse il nome attuale, pi\u00f9 corto, nel 1997. Il club Neuhaus fu fondato nel 1907 come \"SV 07 Neuhaus\", che fu unito al \"TuS 1910 Sennelager\", squadra locale, per formare il \"TuS Schloss Neuhaus\" nel 1970.\nGli anni in Zweite Bundesliga.\nAl termine della Regionalliga Nord 2004-2005, il Paderborn fu promosso per la prima volta in Zweite Bundesliga. Il primo storico campionato, che era partito con l'obiettivo della salvezza, si concluse con un pi\u00f9 che soddisfacente nono posto, salvezza bissata con largo anticipo anche l'anno dopo, terminato all'undicesimo posto. Termina invece al diciassettesimo posto la stagione 2007-2008, retrocedendo, ma l'anno dopo torna immediatamente in Zweite dopo aver vinto i play-off di categoria. Fra il 2009-2010 e il 2012-2013 disputa sempre ottime stagioni (5\u00b0,12\u00b0, poi ancora 5\u00b0 e infine nuovamente 12\u00ba posto), mentre il capolavoro viene compiuto nel 2013-2014: Il Paderborn parte fortissimo, rimanendo in vetta per alcune giornate, prima di cedere la posizione al , restando sempre in orbita promozione, che viene conquistata a fine stagione, conclusa al secondo posto, a -9 dal Colonia ma a pi\u00f9 2 dal Greuther Furth, terzo. Il Paderborn viene promosso, dopo 29 anni dalla sua fondazione in Bundesliga. Come ciliegina sulla torta, Saglik vince la classifica cannonieri, con 15 reti, assieme a Jakub Sylvestr.\nL'anno in Bundesliga.\nDopo l'estate di festeggiamenti, il Paderborn si appresta, nella stagione 2014-2015, a disputare il suo primo campionato nella Bundesliga; la rosa rimane sostanzialmente immutata. I nerazzurri debuttano in Bundesliga il 24 agosto, in casa contro il , pareggiando 2-2. L'esordio in trasferta \u00e8 da sogno: il Paderborn espugna L'Imtech Arena di vincendo nettamente 0-3, cogliendo il primo successo nella serie maggiore. I nerazzurri rimangono imbattuti fino alla quinta giornata, (0-0 in casa col e prima storica vittoria casalinga in Bundesliga con un 2-0 all\u2019 ) dove perdono 4-0 all'Allianz Arena contro il Bayern Monaco. Il girone di andata viene chiuso addirittura al 10\u00ba posto con 23 punti. Purtroppo il girone di ritorno non proseguir\u00e0 bene come quello appena passato, infatti la squadra coglie solo 3 successi (0-2 all'Hannover, 2-1 all' e 1-2 al ) e tante amare delusioni (umiliazioni come il 5-0 subito in trasferta contro il Mainz, lo 0-6 casalingo con il Bayern Monaco e il 4-0 esterno contro l'Eintracht Francoforte), retrocedendo all'ultimo posto con 32 punti. La prima stagione in Bundesliga non \u00e8 interamente da buttare, poich\u00e9 vengono scoperti talenti come Moritz Stoppelkamp od Elias Kachunga.\nContinue promozioni e retrocessioni.\nRitornata in Zweite Liga per l'annata 2015-2016, il Paderborn si pone l'obiettivo di un pronto ritorno in Bundesliga. Sul fronte del mercato \u00e8 ancora riconfermata in gran parte la vecchia rosa, con acquisti mirati come Marcel Ndjeng, proveniente dall'Hertha Berlino, mentre se ne vanno quattro giocatori simbolo come Kachunga, Vrancic, Wemmer e Meha. La stagione parte malissimo e cos\u00ec prosegue, con il Paderborn che non riesce a schiodarsi dalla zona retrocessione. L'incubo 3. Liga diventa realt\u00e0 con due giornate di anticipo, a causa dell'ultimo posto a quota 28 punti. I nerazzurri, dopo sette anni consecutivi tra Zweite e Bundesliga, tornano dunque in terza serie.\nL'estate del 2016 \u00e8 molto movimentata: La rosa viene svecchiata e rivoluzionata, con le sole conferme di Strohdiek, Bertels e Kruse. L'inizio \u00e8 disastroso, con la squadra che si trova sempre in zona retrocessione. Nel gennaio 2017 sono operati colpi di qualit\u00e0 in attacco, con gli arrivi di Zlatko Dedi\u010d e Roope Riski, che servono a ben poco perch\u00e9, nonostante una netta ripresa alla fine del campionato, la squadra giunge terzultima, rimediando la terza retrocessione consecutiva. Tuttavia il club, a causa della mancata iscrizione del Monaco 1860, \u00e8 ripescato nella terza divisione tedesca. \nNella stagione 2017-2018 la compagine nerazzurra \u00e8 autrice di una grande stagione, coronata dalla promozione in 2. Bundesliga grazie al secondo posto finale. La squadra conclude poi la stagione 2018-2019 con un ottimo secondo posto, davanti all' per differenza reti favorevole e all' giunto quarto, completando cos\u00ec un doppio salto di categoria. \nLa seconda storica apparizione in Bundesliga del club, quella della stagione 2019-2020, comincia male, con un solo punto ottenuto nelle prime otto giornate (1-1 sul campo del ). Alla nona giornata il club trova la prima vittoria stagionale battendo per 2-0 il per poi, alla dodicesima, trovarsi in vantaggio di tre gol all'intervallo sul campo del ; tuttavia i padroni di casa rimontano nel finale portando il match sul 3-3. Due giornate dopo il Paderborn trova anche la prima vittoria esterna, per 1-0 sul campo del , siglata da un gol al 93' di Sven Michel. Il 16 giugno 2020, complice la sconfitta per 1-0 sul campo dell', la squadra retrocede aritmeticamente in 2. Bundesliga dopo una sola stagione di permanenza nella massima serie (come successo nell'unico precedente), chiudendo il campionato all'ultimo posto.\nColori e simboli.\nColori.\nI colori della maglia del Paderborn sono il nero e il blu: il primo ricopre le spalle, e insieme formano delle strisce verticali. Infine, i pantaloncini sono neri e i calzettoni sono neri con risvolto blu.\nSimboli ufficiali.\nStemma.\nIl simbolo del Paderborn \u00e8 composto da un cerchio diviso orizzontalmente a met\u00e0. Nella parte superiore, che \u00e8 bianca, c'\u00e8 all'interno la scritta \"SC PADERBORN\" in nero, mentre nella met\u00e0 inferiore, che \u00e8 blu, c'\u00e8 in bianco la scritta \"07 e.V.\".\nStrutture.\nStadio.\nDal 2008 il club disputa le proprie gare interne nella Benteler-Arena, che sorge a Paderborn e che pu\u00f2 ospitare 15.000 spettatori.\nDiffusione nella cultura di massa.\nLa squadra \u00e8 famosa per essere stata coinvolta in un'inchiesta giudiziaria nel 2004. Il 21 agosto di quell'anno il Paderborn sconfisse sorprendentemente per 4-2 l'Amburgo, compagine di prima divisione, in un incontro valido per la Coppa di Germania. Nel gennaio 2005 emerse che l'arbitro della partita, Robert Hoyzer, aveva ricevuto denaro da un sindacato di scommesse sportive croato per combinare il risultato, assegnando due calci di rigore al Paderborn e un discutibile cartellino rosso ad un giocatore dell'Amburgo. Poco tempo dopo affiorarono altri casi di pilotaggio dei risultati delle partite, casi in cui ufficiali di gara, allenatori e calciatori accettavano somme di denaro in cambio di influenzare i risultati delle partite. Ne risult\u00f2 lo scandalo della Bundesliga 2005, il pi\u00f9 grande nella storia del calcio tedesco dell'ultimo trentennio e ad un solo anno dai Mondiali di Germania.\nAllenatori e presidenti.\nTutti gli allenatori a partire dal 1993:\nStatistiche e record.\nPartecipazione ai campionati e ai tornei internazionali.\nCampionati nazionali.\nNella sua giovane storia il club ha ottenuto 2 partecipazioni in Bundesliga, retrocedendo in entrambe le occasioni all'ultimo posto.\nDalla stagione 1985-1986 alla 2020-2021 compresa il club ha ottenuto le seguenti partecipazioni ai campionati nazionali:\nStatistiche individuali.\nVengono riportati di seguito i calciatori per numero di presenze e gol con la maglia del Paderborn:\nOrganico.\nRosa 2021-2022.\n\"Aggiornata al 13 gennaio 2022.\"\nRosa 2020-2021.\n\"Aggiornata al 2 gennaio 2021.\"\nRosa 2019-2020.\n\"Aggiornata al 30 dicembre 2019.\"\nStaff tecnico.\n\"Dal sito Internet ufficiale della societ\u00e0\""}
{"id": "837935", "revid": "363629", "url": "https://it.wikipedia.org/wiki?curid=837935", "title": "Gram positivo", "text": ""}
{"id": "837936", "revid": "22356", "url": "https://it.wikipedia.org/wiki?curid=837936", "title": "Panterini", "text": ""}
{"id": "837937", "revid": "297031", "url": "https://it.wikipedia.org/wiki?curid=837937", "title": "Jordi Bernet", "text": "Biografia.\nNasce in una famiglia di artisti quasi tutti legati al mondo del fumetto. Inizia a lavorare nel settore fumettistico come professionista all'et\u00e0 di 15 anni, proseguendo \"Do\u00f1a Urraca\" una serie umoristica creata dal padre, Miguel Bernet Toledano, scomparso prematuramente.\nEntrato nel 1963 alla \"Bardon Art\", agenzia spagnola di distribuzione di fumetti, realizza la serie western \"Poncho Yucatan\", sceneggiata da suo zio Miguel Cuss\u00f3, e pubblicata anche in Francia e Inghilterra. La collaborazione gli apre le porte del mercato inglese per cui realizza nei primi anni sessanta numerosi lavori.\nNel 1968 passa a collaborare con la nota rivista belga \"Spirou\" per cui realizza serie come \"Dan Lacombe\" (sempre su sceneggiatura dello zio) e \"Paul Foran\". Per il mercato tedesco realizza invece le serie \"Wat 69\" e \"Andrax\"., mentre per quanto riguarda il mercato del suo paese natio \u00e8 da segnalare \"El Cuervo\". Alcune sue storie autoconclusive vengono pubblicate in Italia dagli Albi dell'Intrepido.\nIl grande successo arriva per\u00f2 nel 1982 quando viene chiamato a sostituire Alex Toth nella realizzazione della serie \"Torpedo 1936\", storia di un malavitoso siciliano di nome Luca Torelli alias \"Torpedo\", scritta da Enrique S\u00e1nchez Abul\u00ed e pubblicata in Italia sulla rivista omonima, che lo fa entrare di diritto tra i grandi disegnatori internazionali.\nDa questo momento in poi la carriera di Bernet \u00e8 costellata di grandi successi come \"Sarvan\" e \"Kraken\", scritte da Antonio Segura ed apparse in Italia sulle pagine della rivista \"Comic Art\", \"Custer\" su testi di Carlos Trillo, \"Chiara di notte\" e \"Cicca Dum-Dum\", su testi di Carlos Trillo ed Eduardo Maicas, edite in Italia da Eura Editoriale.\nNel 1996 disegna l'albo gigante n. 10 di \"Tex\", scritto da Claudio Nizzi e intitolato \"L'uomo di Atlanta\". Nello stesso anno per la DC comics realizza una storia della serie \"Batman: black and white\". La storia gli apre le porte della collaborazione con la casa editrice per cui realizza, tra l'altro, un numero di \"Solo\", e un episodio di Spirit sceneggiato da Jimmy Palmiotti. Nel 2007 entra nello staff della serie \"Jonah Hex\"."}
{"id": "837938", "revid": "22356", "url": "https://it.wikipedia.org/wiki?curid=837938", "title": "Macairodontini", "text": ""}
{"id": "837940", "revid": "22356", "url": "https://it.wikipedia.org/wiki?curid=837940", "title": "Pratifelis", "text": ""}
{"id": "837941", "revid": "409435", "url": "https://it.wikipedia.org/wiki?curid=837941", "title": "Francesco Croce", "text": "Fu soprattutto attivo nella Veneranda Fabbrica del Duomo.\nBiografia.\nFiglio di Cristoforo, di professione idraulico, e di Caterina Arrigoni, Francesco Croce nacque a Milano, presso la parrocchia di Sant'Eufemia, il 23 giugno 1696.\nInizi\u00f2 l'attivit\u00e0 lavorativa probabilmente al fianco del padre, periodo di cui non rimangono tracce ad eccezione della sua predilezione per i giochi d'acqua nei giardini delle fastose ville che ideer\u00e0 nel corso della sua carriera di architetto.\nIl 25 febbraio 1715 lo si ritrova indicato come \"agrimensore\" presso Carlo Raffaello Raffagno, ingegnere collegiato.\nNel 1726 ottiene la carica di assistente alla Fabbrica di San Michele ai Nuovi Sepolcri, detta \"Rotonda della Besana\", alla quale \u00e8 probabile si dedicasse gi\u00e0 da tempo (la costruzione del portico dur\u00f2 dal 1719 al 1731), opera che lo qualificher\u00e0 come architetto di rilievo.\nNel 1733 il Croce \u00e8 ormai affermato e, al fianco di altri due professionisti quali Giovanni Battista Quadrio e Marco Bianchi, viene chiamato a dare un proprio parere sullo stile che dovr\u00e0 assumere la facciata del duomo in costruzione.\nIl Croce, opponendosi al progetto presentato dal Vanvitelli, prefer\u00ec propendere per una facciata di stile gotico, ispirandosi alla struttura preesistente e ai canoni che avevano portato alla sua costruzione nel Trecento.\nNel 1760 venne nominato architetto capo della Fabbrica del duomo di Milano.\nTestimonianze della sua attivit\u00e0 rimangono a Milano, Pavia, Piacenza, Lodi, Corbetta, Comazzo e Limbiate.\nIl Croce si dedic\u00f2 alla sua professione di architetto e ingegnere sino all'ultimo suo mese di vita, spirando a Milano il 26 ottobre 1773, mentre stava lavorando all'innalzamento del Palazzo della Ragione e ad un mese circa dal suo \"pensionamento\" dalla carica di architetto direttore della Fabbrica del Duomo.\nVenne sepolto nella chiesa di Santa Maria Podone da cui successivamente la sua salma \u00e8 stata traslata al Famedio del Cimitero monumentale di Milano.\nLe opere e lo stile.\nLe opere di maggior rilievo progettate dal Croce possono essere distinte in un filone religioso relativo alle chiese e in quello civile con la progettazione di numerosi palazzi e ville per l'aristocrazia milanese.\nL'opera principale del Croce a Milano fu la progettazione e la realizzazione della guglia principale del Duomo di Milano (su cui fu poi posta nel 1774 la \u201cMadonnina\u201d dorata, forgiata nel rame da Giuseppe Bini).\nTra le architetture religiose, oltre alla gi\u00e0 menzionata Rotonda della Besana, al Croce sono dovute l'altare maggiore e parte della facciata di San Giorgio al Palazzo (1735 - 1740) a Milano, mentre a Lodi fu autore di un profondo restauro del Duomo e ad Abbiategrasso della chiesa di San Pietro (1742).\nA Piacenza progett\u00f2 la Chiesa di San Bartolomeo (1753 - 1763), documentata dai disegni del 1753 identificati in una raccolta privata.\nTale opera, per l'interessante soluzione scenografica dell'interno determinata dagli elementi di sostegno della cupola raggruppati a tre, rivela un artista aperto anche a influenze romane, ravvisabili nella depurazione della struttura architettonica dall'elemento decorativo.\nCome architetto civile, realizz\u00f2 Palazzo Brentano a Corbetta (1732 - 1738), quindi la facciata su Largo Augusto di palazzo Sormani (1736) a Milano e Palazzo Bellisomi Vistarino a Pavia (1745 - 1753). \nA Corbetta in particolare, per il progetto del grandioso Palazzo Brentano, il Croce ripropose gli schemi che erano gi\u00e0 stati di Giovanni Ruggeri nella Villa Alari-Visconti di Cernusco sul Naviglio, essendo stato proprio il Ruggeri, allievo di Carlo Fontana famoso per essere stato il primo milanese a qualificarsi come architetto civile, in tempi di trionfante architettura religiosa.\nSempre a Corbetta, il Croce progett\u00f2 nel 1730 l'attuale Villa Massari e tra le ville di maggior rilievo si possono citare a Milano Villa Clerici (1722 - 1733) nel borgo di Niguarda, Villa Pertusati (ante 1747)\na Comazzo e Villa Pusterla-Crivelli-Arconati (1754) a Mombello (Limbiate).\nIl Rinnovo del Palazzo della Ragione.\nAltro importante intervento del Croce a Milano, da lui effettuato nel 1773, in tarda et\u00e0 e poco prima della morte, fu l'innalzamento del Palazzo della Ragione in piazza dei Mercanti, per adibirlo ad Archivio Notarile.\nIl suo intervento fu principalmente orientato al rifacimento del pavimento del salone, sostituendo il solaio del portico con le attuali volte in muratura, e il rialzo con le aperture ad occhio rotondo che sovrastano le bifore medioevali.\nAll'interno del salone una serie di pilastri progettati da lui proseguono quelli del piano terra e reggono le volte."}
{"id": "837942", "revid": "2054933", "url": "https://it.wikipedia.org/wiki?curid=837942", "title": "Senza ali", "text": "Senza ali \u00e8 il quinto album d'inediti della cantautrice italiana Giorgia, pubblicato nel 2001.\nDescrizione.\nContiene il grande successo \"Di sole e d'azzurro\", secondo classificato al Festival di Sanremo 2001. Il CD, registrato negli Stati Uniti, segna un cambiamento profondo dell'artista dopo \"Girasole\": stavolta ci sono pi\u00f9 suoni elettronici, una musicalit\u00e0 pi\u00f9 sul rhythm and blues ed arrangiamenti pi\u00f9 studiati. \"Senza ali\" vanta collaborazioni importanti. Oltre alla band di Giorgia, che ha collaborato agli arrangiamenti, hanno scritto dei brani anche Zucchero Fornaciari e Alex Baroni. Inoltre, c'\u00e8 una canzone, \"Save the world\", scritta da Giorgia assieme ad Aisha Ahmad; in \"Il mare sconosciuto\", \u00e8 ospite il musicista Herbie Hancock, con cui la cantante aveva gi\u00e0 duettato dal vivo nel 2000. Giorgia, oltre che produttrice, \u00e8 anche autrice della maggior parte dei brani.\nQuesto album contiene brani impegnativi vocalmente e musicalmente oltre che varie tematiche come l'emancipazione della donna, la guerra, varie situazioni amorose e sentimentali, contiene anche canzoni molto introspettive e di \"Resoconto personale\" come \"Il tempo\", \"Qualcosa cambier\u00e0\", \"Un posto migliore\" ed \"Ho bisogno di un sogno\". Nel disco Giorgia inoltre accusa la nostra societ\u00e0 e i meccanismi emotivi e psicologici dell'essere umano condizionati da essa. In pi\u00f9 occasioni nell'album la cantante incita alla libert\u00e0 di espressione ed accusa ogni tipo di discriminazione con frasi come \"N\u00e9 schiavi n\u00e9 padroni, ogni vita merita le ali\".\nAl disco \u00e8 seguito un tour. Il \"Senza ali tour\" tocca 35.000 spettatori in alcune serate e conta pi\u00f9 di 40 concerti in giro per l'Italia e non solo."}
{"id": "837943", "revid": "119766147", "url": "https://it.wikipedia.org/wiki?curid=837943", "title": "Louise de La Valli\u00e8re", "text": "Biografia.\nPrimi anni.\nLouise, nata nella citt\u00e0 di Tours il 6 agosto e battezzata il giorno dopo, era la figlia primogenita di Laurent de la Baume La Blanc de La Valli\u00e8re che, proprietario di un modesto feudo nella Valle della Loira, aveva partecipato a numerose battaglie, sempre dalla parte della monarchia, tra cui la celebre battaglia di Rocroi.\nNella sua prima infanzia, Louise visse a contatto con la natura nella propriet\u00e0 terriera presso Vouvray: amava moltissimo gli animali e, secondo un racconto dell'epoca di non certa autenticit\u00e0, mentre cavalcava un asinello nella tenuta paterna, cadde e si frattur\u00f2 irrimediabilmente la caviglia. Da qui deriv\u00f2 la leggera ma evidente zopp\u00eca, che l'avrebbe accompagnata per tutta la vita.\nNel 1651 il padre mor\u00ec, lasciando la famiglia oberata dai debiti. La madre, che due anni dopo la nascita di Louise aveva partorito anche un maschio, Jean-Francois, invi\u00f2 la figlioletta presso il convento delle orsoline a Tours, dove vivevano, monache, due sue zie.\nMa in breve sua madre si spos\u00f2 in seconde nozze con il marchese di Saint-R\u00e9my, Jacques de Courtavel, che si occup\u00f2 della situazione disperata in cui verteva la famiglia e del mantenimento di Louise e Jean-Francois.\nAlla corte di Blois.\nDe Courtavel era un importante componente della corte di Gastone d'Orl\u00e9ans, fratello di Luigi XIII e quindi zio dell'attuale re, Luigi XIV, che lo aveva esiliato nei suoi possedimenti di Blois per il suo riprovevole comportamento durante la Fronda.\nLouise entr\u00f2 cos\u00ec a far parte dell'entourage delle tre principesse figlie di Gastone, divenendo dama di compagnia. A fianco delle principessine ricevette una discreta cultura, impar\u00f2 l'importantissima arte della danza e miglior\u00f2 le sue doti di cavallerizza. Di questo periodo di Louise le fonti ci parlano abbondantemente descrivendola come una adolescente di intensa bellezza, con una grande passione per la cultura. Madame di Motteville nelle sue \"M\u00e9moires\" ci parla di Louise come di una ragazza \u00abapprezzata per l'intensit\u00e0 della sua bianchezza, per l'incarnato, per il blu degli occhi per la bellezza dei suoi capelli argentati...\u00bb\nAlla corte di Fontainebleau.\nNel 1661, dopo aver assistito a Parigi alle trionfali nozze di Luigi con Maria Teresa d'Austria, entr\u00f2 a far parte della corte della principessa Enrichetta d'Inghilterra, presso Fontainebleau. Enrichetta Anna era la figlia di Carlo I d'Inghilterra, il re decapitato, e di Enrichetta Maria di Francia, sorella di Luigi XIII; fuggita in Francia con la madre, si era sposata con il fratello di Luigi XIV, Filippo di Francia, duca d'Orl\u00e9ans, ottenendo il titolo di \"Madame\".\nIn quel periodo Enrichetta Anna ed il re si frequentavano assiduamente, con grande disappunto della regina Maria Teresa e della madre del re, la regina madre Anna d'Austria. Quest'ultima rimprover\u00f2 la nipote, Enrichetta, ordinandole di stare lontana da Luigi. Non potendo disubbidire all'ammonizione della regina, Enrichetta escogit\u00f2 un piano per poter vedere ancora il suo innamorato.\nL'amore per Luigi XIV.\nIl piano di Enrichetta Anna era semplice: Luigi doveva fingere di essersi infatuato di una delle sue dame di corte, cos\u00ec, andando a trovare il suo fantomatico amore, in realt\u00e0 aveva la possibilit\u00e0 di passare del tempo con la cognata in tutta tranquillit\u00e0. Come dama da corteggiare fu scelta inizialmente Mademoiselle de Pons, che per\u00f2 dovette rientrare a Parigi per prendersi cura del vecchio zio, il maresciallo d'Albret, forse su ordine segreto di Anna d'Austria. Fu dunque il turno di un'altra dama di compagnia, Mademoiselle de Ch\u00e9m\u00e9rault, che stanc\u00f2 subito il sovrano con la sua irriverenza e sfacciataggine.\nLuigi inizi\u00f2 cos\u00ec a corteggiare Louise, che all'epoca aveva appena diciassette anni e la cui bellezza stupiva anche i pi\u00f9 severi osservatori, non tanto per la sua immediatezza, ma per la sua particolarit\u00e0. Luigi se ne innamor\u00f2. Cacciati tutti i possibili rivali, Luigi la prese come amante ufficiale. Ma numerosi erano coloro che la volevano distante dal re. Primo fra tutti Nicolas Fouquet, l'intendente del tesoro, che le offr\u00ec una grossa somma perch\u00e9 lasciasse Luigi. Sdegnata, Louise inform\u00f2 Luigi, che ebbe cos\u00ec il pretesto per far arrestare dal moschettiere d'Artagnan il suo ricco e scomodo ministro.\nSeguirono anni mai tranquilli per Louise: a corte, dopo un periodo in cui era ammirata e rispettata, tutti la odiavano, prima di tutte l'intrigante Olimpia Mancini contessa di Soissons, sorella di Maria e nipote di Mazzarino. Nel 1663, ebbe il primo figlio, un maschio, dal re. Questo bambino morir\u00e0 a tre anni; ma Louise non diede mai segno di particolare affetto o attaccamento verso i suoi figli. Lo stesso anno Louise fu allontanata dalla Corte e prese residenza a Palais de Berion, a Parigi. Luigi non smetteva per\u00f2 di amarla e le inviava di continuo meravigliosi regali.\nLa fine dell'amore del re e il ritiro in convento.\nNel 1664 Louise cadde da cavallo. Dovettero operarla, ma il cerusico che aveva il compito di eseguire l'operazione, agitato per la presenza invadente di Luigi XIV, sbagli\u00f2 l'incisione. Da quel momento Louise si chiuse nella sua casetta di Versailles e non si fece quasi pi\u00f9 vedere. Nel 1667 venne creata Duchessa di La Valli\u00e8re. Dal 1668 Louise, stanca e derisa da tutti, fu costretta a vivere a fianco della rivale, la bella Madame de Montespan. Il re non l'amava pi\u00f9. E fu proprio in questo periodo di disperazione che venne eseguito da Pierre Mignard uno dei pi\u00f9 bei ritratti di Louise in compagnia dei suoi figli, il conte di Vermandois (1667-1683), e Mademoiselle de Blois (1666-1739).\nIntanto il re la trattava con cattiveria arrivando quasi ad insultarla, su istigazione della nuova favorita. Cos\u00ec Louise, nel 1674 si ritir\u00f2 nel convento carmelitano delle Figlie di Santa Maria di Chaillot accolta da Judith Gigault de Bellefonds, per non uscirne pi\u00f9. Prima di partire aveva salutato con commozione Luigi XIV, il suo amante, la regina che tanto aveva fatto soffrire, ma che la perdon\u00f2 e persino la sua rivale, con la quale aveva cenato per l'ultima volta. Il 19 aprile 1674 salut\u00f2 i figli e lasci\u00f2 la corte, dopo tredici anni di permanenza come favorita del re. Mor\u00ec il 4 giugno del 1710, nel convento (oggi non pi\u00f9 esistente) dove si era chiusa trentasei anni prima, il Convento di Faubourg Saint-Jacques a Parigi."}
{"id": "837946", "revid": "1543377", "url": "https://it.wikipedia.org/wiki?curid=837946", "title": "Politica estera", "text": "Per politica estera si intende la definizione delle priorit\u00e0 e degli interessi pubblici reciproci nell'ambito delle relazioni che i governi dei vari Stati della Comunit\u00e0 internazionale intrattengono tra loro; pi\u00f9 recentemente, ai tradizionali attori statali si sono aggiunti molteplici enti di diversa natura, quali le organizzazioni internazionali, le organizzazioni internazionali non governative, le aziende multinazionali.\nCaratteristiche.\nGli Stati sono dotati di amministrazioni preposte all'elaborazione e attuazione delle strategie di politica estera. La differenza tra diplomazia e politica estera risulta tuttavia netta: \u00e8 la politica estera singolarmente intrapresa da ciascun gabinetto governativo a determinare e ad imprimere le scelte dell'apparato diplomatico. La portata e l'esito dell'azione di politica estera dipendono dalle risorse a disposizione dei soggetti summenzionati, dalla percezione che essi hanno del proprio ruolo, dalla realt\u00e0 internazionale e dai vincoli che essa pone e, infine, dalla loro capacit\u00e0 di definizione degli obiettivi perseguiti e dalla natura di questi ultimi.\nLa progressiva interdipendenza che caratterizza le relazioni internazionali nell'odierna Comunit\u00e0 internazionale rende oggi meno definito il confine tra politica estera e interna. In questo contesto, il filone di pensiero che nasce con la teoria della ragion di stato (la cui prima affermazione storica risale a Armand-Jean du Plessis de Richelieu) sostiene l'autonomia della politica estera dai rapporti economici e dalle dinamiche interne, sociali o politiche. Essa prevale, dunque, su quella interna poich\u00e9 mira a garantire la sicurezza dello Stato in un ambito internazionale strutturalmente anarchico, il quale impone l'uso di strumenti specifici (politica di potenza e alleanze, ricerca dell'equilibrio internazionale, guerra).\nIn altri termini, si pu\u00f2 intendere per politica estera il modo in cui, all'interno di ogni singolo paese, viene elaborata una specifica concezione della modalit\u00e0 con cui proiettarsi verso l'esterno ed agire nella vita internazionale. Tale processo porta alla definizione dell'interesse di ciascun paese, in un mondo di relazioni. A tale riguardo, per politica internazionale si intender\u00e0 il momento in cui le diverse politiche estere si incontrano ed interagiscono, dando luogo a convergenze o conflitti, pace o guerra.\nI pilastri.\nEcco alcuni concetti che stanno alla base delle relazioni internazionali.\nNel mondo.\nItalia.\nIn Italia tale funzione \u00e8 svolta dal Ministero degli Affari Esteri, al cui interno opera un corpo di funzionari diplomatici e amministrativi. In particolare, il Ministero degli Affari Esteri (MAE) \u00e8 l'organo di attuazione della politica estera del governo italiano, i cui compiti sono attualmente disciplinati dall'articolo 12 del decreto legislativo 30 luglio 1999, n. 300.\nAl MAE \u00e8 pertanto affidato il compito di elaborare opzioni di politica estera e di offrire una coerente proiezione internazionale al Sistema Paese. Il dicastero della Farnesina assolve questo compito attraverso un complesso apparato, costituito dagli uffici centrali e dagli uffici territoriali (Ambasciate, Consolati, Rappresentanze permanenti, rete degli Istituti Italiani di Cultura).\nCon riferimento agli uffici centrali, il dicastero \u00e8 strutturato attraverso 8 direzioni generali (per gli affari politici e di sicurezza, per la promozione del sistema paese, per la mondializzazione e le questioni globali, per l'Unione europea, per la cooperazione allo sviluppo, per gli Italiani all'estero e le politiche migratorie, per le risorse e l'innovazione (all'interno della quale opera anche l'Istituto Diplomatico), per l'amministrazione e l'informatica. Alle direzioni generali si affiancano altri servizi: servizio per la stampa e la comunicazione istituzionale, servizio per gli affari giuridici, del contenzioso diplomatico e dei trattati, il cerimoniale diplomatico della Repubblica, l'ispettorato generale. La struttura \u00e8 coordinata dalla segreteria generale, al cui vertice vi \u00e8 il segretario generale, la quale \u00e8 supportata da tre unit\u00e0: Unit\u00e0 di coordinamento, Unit\u00e0 di crisi, Unit\u00e0 di analisi, programmazione e documentazione storico-diplomatica.\nGli interessi nazionali dell'Italia sono determinati dalla sua posizione geostrategica nel Mediterraneo e dalla partnership europea ed atlantica. Da essi derivano alcuni capisaldi della politica estera italiana: \u00ab1.) rimanere saldamente ancorata al cuore dell'Europa; 2.) restare fedele alleato degli Stati Uniti; 3.) entrare in un amichevole, fiducioso e proficuo dialogo con il mondo arabo.\u00bb\nIn altri termini, la politica estera italiana si sviluppa su quattro dimensioni principali: quella mediterranea, quella europea, quella transatlantica, e quella globale.\nCon riferimento alla dimensione europea, a partire dal secondo dopoguerra l'Italia ha sostenuto con decisione il processo di integrazione comunitaria, ponendosi quale membro fondatore della Comunit\u00e0 europea del carbone e dell'acciaio, ed ospitando nel 1955 la Conferenza di Messina, che port\u00f2 alla firma dei Trattati di Roma del 1957, istitutivi della Comunit\u00e0 Economica Europea (CEE) e della Comunit\u00e0 europea dell'energia atomica (EURATOM), primo passo di un percorso che sarebbe culminato con la nascita, nel 1992, dell'Unione europea.\nAccanto ai rapporti con i partner europei, la politica estera italiana ha coerentemente affermato la condivisione di valori ed interessi nell'ambito del rapporto transatlantico. L'Alleanza Atlantica continua ad essere il caposaldo della politica italiana di sicurezza, di cui i pi\u00f9 recenti sviluppi europei rappresentano la naturale evoluzione.\nPer quanto riguarda l'area strategica del Mediterraneo e Medio Oriente, l'Italia ha investito nell'affermazione del proprio ruolo di stabilizzatore, con l'obiettivo di porsi in modo equilibrato nel quadro dei conflitti che attraversano la regione, come nel caso Israelo-Palestinese.\nInfine, la quarta dimensione della politica estera italiana \u00e8 quella globale. In questo quadro, l'Italia si pone quale attore di primo piano nel contesto multilaterale, in particolare all'interno dell'Organizzazione delle Nazioni Unite. L'Italia, in particolare, \u00e8 il primo paese tra i membri del G8 per numero di soldati che partecipano a missioni sotto l'egida di questa organizzazione. Con pi\u00f9 specifico riferimento ai temi globali, l'Italia \u00e8 particolarmente sensibile ad alcuni dossier internazionali, come ad esempio la tutela dei diritti umani, ivi inclusa la sensibilizzazione per l'abolizione della pena capitale, la libert\u00e0 religiosa, i diritti delle minoranze e la lotta alla pratica delle mutilazioni genitali femminili.\nStati Uniti d'America.\nLe prime relazioni internazionali delle Tredici colonie sono avvenute con le grandi potenze europee. In particolare la prima alleanza storica degli Stati Uniti \u00e8 stata con la Francia che aiut\u00f2 gli americani nella lotta per l'indipendenza in modo da diminuire l'influenza britannica nel nuovo mondo.\nIn ogni caso la politica estera degli USA \u00e8 sostanzialmente divisa tra la fase precedente alle guerre mondiali, caratterizzata dall'espansionismo nella regione seguito dall'isolazionismo, e quella successiva nella quale gli Stati Uniti si impongono come una Grande potenza globale essendo intervenuti e avendo vinto i due conflitti internazionali.\nDal 1945 al 1989/1991 la Guerra Fredda segna sostanzialmente ogni scelta dei governi americani volti contrastare l'altra Superpotenza ossia quella Sovietica nelle varie zone di influenza sullo scacchiere mondiale ed in Europa.\nCon la caduta del Muro di Berlino e la fine dell'URSS, gli Stati Uniti rimangono l'unica superpotenza mondiale per via del peso economico e militare. La politica estera sar\u00e0 da ora segnata da una serie di interventi militari o bombardamenti assieme agli alleati della NATO, particolarmente con il Regno Unito, volti a rovesciare governi ritenuti filo-terroristici o minacciosi per gli interessi e la sicurezza degli Stati Uniti: in Jugoslavia nel 1999; in Afghanistan dopo l'11 settembre 2001; in Iraq nel 2003; in Libia nel 2011 (per volont\u00e0 dei paesi dell'UE, in particolare della Francia).\nLa crisi economica del 2008 ha segnato un netto ridimensionamento degli Stati Uniti, sulla strada di perdere il loro ruolo di superpotenza (che alcuni analisti gi\u00e0 considerano perduto in virt\u00f9 di un sistema multipolare). Notevoli le sconfitte diplomatiche con la Russia nella guerra civile siriana e nella crisi della Crimea del 2014."}
{"id": "837949", "revid": "938", "url": "https://it.wikipedia.org/wiki?curid=837949", "title": "Isole Gilbert e Ellice", "text": ""}
{"id": "837950", "revid": "33751", "url": "https://it.wikipedia.org/wiki?curid=837950", "title": "E.V.", "text": ""}
{"id": "837957", "revid": "289247", "url": "https://it.wikipedia.org/wiki?curid=837957", "title": "Germania superior", "text": ""}
{"id": "837959", "revid": "125105370", "url": "https://it.wikipedia.org/wiki?curid=837959", "title": "George Coyne", "text": "Biografia.\n\u00c8 stato direttore della Specola Vaticana dal 1978 al 2006. Il suo nome \u00e8 legato alla riabilitazione di Galileo Galilei e Charles Darwin da parte di Giovanni Paolo II. Aveva inoltre espresso un'analoga posizione in favore della riabilitazione di Giordano Bruno, sottoposto a processo dall'Inquisizione.\nIl giornale \"Daily Mail\" ha avanzato l'ipotesi che la destituzione da direttore della Specola Vaticana fosse dovuta alla posizione del gesuita a favore del neodarwinismo.\nIn realt\u00e0 come rivelato dal suo collaboratore Jos\u00e9 Gabriel Funes all\"'Arizona Daily Star\", e come confermato dallo stesso Coyne, si tratterebbe di una diceria senza fondamento. Inoltre si \u00e8 saputo pi\u00f9 tardi che Coyne era in trattamento per un cancro all'intestino.\n\u00c8 stato a capo fino alla morte di un gruppo di ricercatori presso l'universit\u00e0 dell'Arizona.\nGli \u00e8 stato dedicato un asteroide, 14429 Coyne ."}
{"id": "837963", "revid": "33751", "url": "https://it.wikipedia.org/wiki?curid=837963", "title": "Unione Sportiva Lecce 1994-1995", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1994-1995.\nStagione.\nNel corso della stagione 1994-1995 cambiano i vertici societari del Lecce, con l'acquisizione della societ\u00e0 da parte di Giovanni Semeraro e l'insediamento di Mario Moroni nel ruolo di presidente al posto di Giuseppe Bizzarro. Alla guida tecnica dei salentini si alternano Luciano Spinosi (fino all'undicesima giornata di andata), Edoardo Reja (fino alla seconda di ritorno), e Piero Lenzi (fino alla fine del torneo), ma il Lecce, reduce dalla retrocessione in Serie B, disputa un'annata molto negativa in serie cadetta, chiusa con la retrocessione in Serie C1, con 24 punti in classifica dopo 38 giornate. Se la prima vittoria arriva solo alla quattordicesima giornata, all'ottava giornata la partita Lecce- 1-7 stabilisce un record, risultando la peggiore sconfitta casalinga della storia dei giallorossi.\nMaglie e sponsor.\nIl fornitore di materiale tecnico per la stagione 1994-1995 \u00e8 stato Asics, mentre lo sponsor di maglia Banca del Salento."}
{"id": "837968", "revid": "297031", "url": "https://it.wikipedia.org/wiki?curid=837968", "title": "Paolo Eleuteri Serpieri", "text": "Carriera.\nNato a Venezia, si trasferisce presto a Roma dove frequenta il Liceo Artistico.\nDopo gli studi artistici, si occupa di pittura entrando a far parte degli allievi di Renato Guttuso. Frequenta la Facolt\u00e0 di Architettura e si dedica al disegno di tipo tecnico presso qualche studio di architetto. Nella sua esperienza di pittore passa dall'utilizzo dei colori ad olio all'acrilico per allontanarsi dallo stile del suo maestro Guttuso e ricercare uno stile personale.\nIn questo periodo inizia a prendere coscienza del mondo del fumetto e apprezzando autori come Alberto Breccia, Arturo Del Castillo e Alberto Salinas. Decide cos\u00ec di intraprendere anche lui l'attivit\u00e0 di fumettista collaborando per qualche anno (dal 1975 al 1980) col settimanale \"Lanciostory\", pubblicato dalla Eura Editoriale. Collaborazione durante la quale si dedicher\u00e0 principalmente ad illustrare racconti di stampo western, sua grande passione.\nPer il mercato francese collabora con l'editore francese Larousse per cui illustra, insieme ad altri artisti, l'enciclopedica storica a fumetti \"Historie du Far West\" (un contenitore di storie ambientate nel selvaggio west statunitense) su testi di Olliver realizzando storie come \"Sitting Bull Crazy Horse\" e \"La danza degli spiriti\". Queste storie sono state pubblicate anche in Italia ad opera di diversi editori col titolo \"Storie del Far-West\" o titoli analoghi.\nAll'attivit\u00e0 di fumettista alterna quella di pittore e di professore. Nei primi anni ottanta lavora per il progetto \"La Bibbia a fumetti\".\nIl suo talento non passa inosservato e viene ospitato fra gli autori della neonata rivista \"Orient Express\" nei primi anni ottanta. Dell'agosto 1982 (terzo numero della rivista \"Orient Express\") \u00e8 la storia \"Forse...\" in cui Serpieri inizia a virare verso quella fantascienza erotica che sar\u00e0 il suo marchio di fabbrica nonch\u00e9 elemento di sicuro successo con il futuro personaggio di Druuna. \"Forse...\", per quanto breve, pu\u00f2 essere considerata una storia di transizione verso il nuovo stile di Serpieri.\nSulla rivista \"Orient Express\", Serpieri riprende a narrare anche inedite avventure western con le storie \"Lo sciamano\" (a colori, del giugno 1983) e \"L'indiana bianca\" (in bianco e nero, pubblicato in quattro parti fra l'agosto ed il novembre 1983, numeri dal 13 al 16 della rivista). \"L'indiana bianca\" sar\u00e0 poi riproposto nel 1987 sulla rivista \"Skorpio\" ne \"I grandi miti del West\" insieme ad altri titoli come \"L'uomo di medicina\".\nDal marzo del 1983 collabora anche con la rivista \"l'Eternauta\", dapprima pubblicando esclusivamente illustrazioni di stampo western (nella serie denominata \"Mitico West\") presentate a partire dal numero 13 della rivista, illustrazioni raffiguranti personaggi di spicco dell'epoca western o situazioni ed avvenimenti classici (assalti indiani, carovane, cowboy ecc). Successivamente, sulle pagine della stessa rivista, pubblicher\u00e0 anche fumetti. Del gennaio 1984 \u00e8 \"La bestia\", anche questa storia breve pu\u00f2 essere considerata una storia di passaggio, sia per l'utilizzo del colore sia perch\u00e9 l'ambientazione western si tinge di sfumature soprannaturali. \u00c8 questo il periodo che sull\"'Eternauta\" appaiono alcune delle \"Storie del Far-West\" disegnate originariamente per Larousse.\nIn seguito sulla rivista \"Glamour\" pubblica fumetti western di carattere erotico.\nNel 1985 realizza \"Morbus Gravis\", un fumetto la cui storia \u00e8 un misto di fantascienza, erotismo ed avventura, in cui vede la luce \"Druuna\", il suo personaggio pi\u00f9 celebre, realizzata per il mensile francese \"Charlie\" e pubblicata in Italia a puntate sulla rivista l\"'Eternauta\".\nDopo il successo del primo episodio di \"Druuna\" le storie del personaggio si susseguono e sembrano impegnare gran parte dell'attivit\u00e0 di Serpieri che si dedica poco ad altre opere. Nascono cos\u00ec le storie successive \"Druuna\" (1987, anche noto come \"Morbus Gravis 2\"), \"Creatura\" (1990), \"Carnivora\" (1992), \"Mandragora\" (1995), \"Aphrodisia\" (1997), \"Il pianeta dimenticato\" (2000), \"Clone\" (2003).\nNumerosi sono i volumi e le ristampe pubblicate, numerosi anche i portfolio o i volumi di illustrazione dedicati al personaggio, \"Ossessione\", \"Schizzi\", \"Profumo di donna\", \"Druuna X\" (quest'ultimo raccoglie le immagini pi\u00f9 audaci della provocante protagonista del fumetto).\nIl successo delle opere di Serpieri, ed in particolar modo di \"Druuna\", travalica ovviamente i confini nazionali e riscuote un grande seguito a livello internazionale. Il successo di \"Druuna\" \u00e8 stato tale da aver dato vita anche ad un gioco per pc alla cui realizzazione ha contribuito lo stesso Serpieri.\nTalvolta Serpieri si diverte ad apparire come personaggio all'interno dei suoi fumetti prestando volentieri la sua fisionomia a comparse o anche a personaggi di un certo rilievo, tanto nei fumetti western che nelle storie di \"Druuna\", in cui interpreta il personaggio di Doc, un dottore impegnato a seguire lo stato di salute di alcuni personaggi all'interno di un'astronave.\nAlcuni editori hanno manifestato l'interesse a ristampare i primi lavori di Serpieri e sono cos\u00ec apparse curate edizioni delle opere prime e dei fumetti western di Serpieri. Grifo Edizioni \u00e8 infatti impegnata a pubblicare sia i volumi delle \"Storie del West\", che raccolgono le storie di stampo western realizzate da Serpieri per il gi\u00e0 citato editore Larousse e quelle di altri editori (come \"L'indiana bianca\"), che gli altrettanto affascinanti volumi di \"Serpieri Opere Prime\", destinati a raccogliere le storie realizzate dall'autore per la rivista \"Lanciostory\". \nL'opera omnia di \"Druuna\", sia fumetti che illustrazioni, \u00e8 invece pubblicata in cartonati da Alessandro Editore.\nStorie del Far-West.\n Forse... (testi, disegni) 7 pagine\n Prima pubblicazione: Orient Express # 3, Edizioni L'isola Trovata (Ago 1982) \n L'indiana bianca (testi, disegni) 13 pagine\n Prima pubblicazione a episodi: Orient Express # 13, 14, 15, 16 Edizioni L'isola Trovata (Ago 1983/Nov 1983)\n La bestia (testi, disegni) 8 pagine\n Prima pubblicazione: L'Eternauta # 22, E.P.C. (Edizioni Produzione Cartoons) (Gen 1984)\n Ristampa: Epic Illustrated # 34, Marvel Comics (Feb 1986)\n Squaw (testi, disegni) 3 pagine\n Prima pubblicazione: Comic Art # 3, Comic Art (Set 1984) \nDruuna.\n Morbus Gravis (testi, disegni) 62 pagine\n Prima pubblicazione: Charlie Mansuel # 40/45 (Sep 1985/Feb 1986)\n Prima pubblicazione a episodi: L'Eternauta # 42, 43, 44, 45, 46, 47, 48 E.P.C. (Edizioni Produzione Cartoons) (Dic 1985/Giu 1986)\n Prima pubblicazione in volume: Morbus Gravis (EPC), E.P.C. (Edizioni Produzione Cartoons) (Mar 1987)\n Ristampa: Best Comics # 12 - Druuna n.1 : Morbus Gravis, Comic Art (Feb 1993), Druuna # 1 - Morbus Gravis, Alessandro editore (Nov 2000), 100 anni di fumetto italiano # 2 - Manara: Eros d'autore, Panini Comics (Ott 2009), Serpieri Collection # 1 - Morbus Gravis/Delta, Lo scarabeo (Ott 2010), Erotica - L'eros a fumetti # 5 - Serpieri - Druuna 1, Panini Comics (Lug 2016), I grandi maestri - Special # 25 - Serpieri: Druuna 1, Editoriale Cosmo (Mar 2019)\n Morbus Gravis 2 (testi, disegni) 62 pagine\n Prima pubblicazione a episodi: L'Eternauta # 56, 57, 58, 59, 60 Comic Art (Giu 1987/Mar 1988)\n Prima pubblicazione in volume: Grandi Eroi # 33 - Morbus Gravis 2: Druuna, Comic Art (Feb 1989)\n Ristampa: Best Comics # 16 - Druuna n.2 : Morbus Gravis 2, Comic Art (Giu 1993), Druuna # 2 - Delta, Alessandro editore (Nov 2000), Serpieri Collection # 1 - Morbus Gravis/Delta, Lo scarabeo (Ott 2010), Erotica - L'eros a fumetti # 5 - Serpieri - Druuna 1, Panini Comics (Lug 2016), I grandi maestri - Special # 25 - Serpieri: Druuna 1, Editoriale Cosmo (Mar 2019)\n Creatura (testi, disegni) 60 pagine\n Prima pubblicazione a episodi: L'Eternauta # 81, 82, 83, 84, 85 Comic Art (Gen 1990/Mag 1990)\n Prima pubblicazione in volume: Grandi Eroi # 78 - Druuna: Creatura, Comic Art (Dic 1990)\n Ristampa: Best Comics # 42 - Druuna n.3 : Creatura, Comic Art (Set 1995), Druuna # 3 - Creatura, Alessandro editore (Nov 2000), Serpieri Collection # 2 - Creatura/Carnivora, Lo scarabeo (Giu 2015), I grandi maestri - Special # 26 - Serpieri: Druuna 2, Editoriale Cosmo (Mag 2019)\n Carnivora (disegni, testi) 58 pagine\n Prima pubblicazione a episodi: L'Eternauta # 115, 116, 117, 118 Comic Art (Nov 1992/Feb 1993)\n Prima pubblicazione in volume: L'Eternauta Presenta # 151 - Druuna: Carnivora, Comic Art (Nov 1995)\n Ristampa: Grandi Eroi # 108 - Druuna: Carnivora, Comic Art (Giu 1991), Druuna # 4 - Carnivora, Alessandro editore (Nov 2000), Serpieri Collection # 2 - Creatura/Carnivora, Lo scarabeo (Giu 2015), I grandi maestri - Special # 26 - Serpieri: Druuna 2, Editoriale Cosmo (Mag 2019)\n Mandragora (testi, disegni) 56 pagine\n Prima pubblicazione: BD Penthouse, 1965 Broadway, France (1995)\n Prima pubblicazione in volume: Blue Book # 14 - Druuna: Mandragora, Blue Press (Nov 1995)\n Ristampa: Druuna # 5 - Mandragora, Alessandro editore (Giu 2004), Serpieri Collection # 3 - Mandragora/Aphrodisia, Lo scarabeo (Set 2016), I grandi maestri - Special # 27 - Serpieri: Druuna 3, Editoriale Cosmo (Mag 2019)\n Aphrodisia (testi, disegni) 51 pagine\n Prima pubblicazione: Druuna: Aphrodisia, Castelvecchi Editoria (Nov 1997)\n Ristampa: Druuna # 6 - Aphrodisia, Alessandro editore (Giu 2004), Serpieri Collection # 3 - Mandragora/Aphrodisia, Lo scarabeo (Set 2016), I grandi maestri - Special # 27 - Serpieri: Druuna 3, Editoriale Cosmo (Mag 2019)\n Il pianeta dimenticato (testi, disegni) 58 pagine\n Prima pubblicazione: Druuna # 7 - Il pianeta dimenticato, Alessandro editore (Nov 2000)\n Ristampa: Serpieri Collection # 4 - Il pianeta dimenticato/Clone, Lo scarabeo (Dic 2016), I grandi maestri - Special # 28 - Serpieri: Druuna 4, Editoriale Cosmo (Giu 2019)\n Clone (testi, disegni) 58 pagine\n Prima pubblicazione: Druuna # 8 - Clone, Alessandro editore (Feb 2004)\n Ristampa: Serpieri Collection # 4 - Il pianeta dimenticato/Clone, Lo scarabeo (Dic 2016), I grandi maestri - Special # 28 - Serpieri: Druuna 4, Editoriale Cosmo (Giu 2019)\n Venuta dal vento (testi, disegni) 55 pagine\n Prima pubblicazione: Serpieri Collection # 5 - Venuta dal vento, Lo scarabeo (Nov 2018)\n Ristampa: I grandi maestri - Special # 29 - Serpieri: Druuna 5, Editoriale Cosmo (Lug 2019)\nStorie del west.\n * Battere il colpo (disegni) 52 pagine\n * Prima pubblicazione: Ken Parker - Collana West # 9 - Battere il colpo, Edizione Isola Trovata (Feb 1986)\n * Le regole del gioco (disegni) 52 pagine\n * Prima pubblicazione: Ken Parker - Collana West # 11 - Le regole del gioco, Edizione Isola Trovata (Apr 1986)\n * Sioux (disegni) 52 pagine\n * Prima pubblicazione: Ken Parker - Collana West # 13 - Sioux, Edizione Isola Trovata (Giu 1986)\n * Donne di frontiera (disegni) 52 pagine\n * Prima pubblicazione: Ken Parker - Collana West # 15 - Donne di frontiera, Edizione Isola Trovata (Ago 1986)\n * I cacciatori (disegni) 52 pagine\n * Prima pubblicazione: Ken Parker - Collana West # 17 - I cacciatori, Edizione Isola Trovata (Nov 1986)\n * Visi rossi (disegni) 52 pagine\n * Prima pubblicazione: Ken Parker - Collana West # 19 - Visi rossi, Edizione Isola Trovata (Gen 1987)"}
{"id": "837970", "revid": "228587", "url": "https://it.wikipedia.org/wiki?curid=837970", "title": "Palazzo dei Vescovi fiorentini", "text": " \nIl Palazzo dei Vescovi fiorentini (o villa) si trovava presso la collina di Montughi a Firenze (fino al 1529). Si trovava di fronte alla villa Fabbricotti, sul lato opposto della via.\nStoria.\nNel palazzo dei Vescovi si recavano i Vescovi per la villeggiatura estiva. A questo palazzo era annesso l'oratorio di Sant'Antonio del Vescovo. Del palazzo e dell'oratorio non si conosce l'anno di costruzione, ma sono citati gi\u00e0 nei documenti del 1200. Il palazzo e l'oratorio furono restaurati e ingranditi nel 1312 per ordine del vescovo Antonio d'Orso. Nel palazzo, nel 1418, abit\u00f2 l'antipapa Giovanni XXIII, nel 1434 fu ospite il papa Eugenio IV e vi mor\u00ec Sant'Antonino Pierozzi, arcivescovo di Firenze, il 2 maggio 1459. Nella zona dove si trova Via Luigi Lanzi, a Firenze, esistevano le cucine e le rimesse del palazzo e nel luogo dove c'\u00e8 oggi Vicolo dei Bigozzi si trovavano i locali di studio e i dormitori. Il palazzo e l'oratorio furono distrutti durante l'assedio del 1529.\nBusto di sant'Antonino.\nFu posto un tabernacolo, col busto di sant'Antonino, nel punto preciso dove c'era il palazzo dei Vescovi, ma successivamente, senza motivo, questo fu spostato, facendo perdere cos\u00ec l'importanza storico-topografica al luogo. Fu collocato allora in via Vittorio Emanuele II, nel muro di cinta del convento delle Suore di San Francesco. Il tabernacolo risale al 1855 e fu fatto restaurare nel 1959 da Piero Bargellini, a cura dell'Azienda Autonoma del Turismo.\nL'antico tabernacolo invece si trovava presso l'odierna Villa Fabbricotti, come si vede da una incisione dello Zocchi del 1740 e conteneva un bassorilievo in pietra, rappresentante Sant'Antonio insieme ad una \"Piet\u00e0\". Nel 1830 fu sconsacrato per volere dell'arcivescovo di Firenze Ferdinando Minucci. Quando Sant'Antonino divenne compatrono di Firenze, per volont\u00e0 di Gregorio XVI, il cardinale Minucci fece scolpire dal Dupr\u00e8 un busto di Sant'Antonino, che trov\u00f2 posto nel nuovo tabernacolo insieme alla Piet\u00e0. Fu poi portato nella Chiesa di San Martino a Montughi perch\u00e9, col tempo, la Piet\u00e0 aveva subito dei danni, cos\u00ec fu restaurato da Michele Piovani e la Piet\u00e0 fu sistemata all'interno della chiesa. Il tabernacolo fu inaugurato il 4 maggio 1856.\nLa paternit\u00e0 di Luca Della Robbia \u00e8 attestata da un documento del 1880, redatto dalla Commissione Provinciale Conservatrice dei Monumenti. Recentemente la Piet\u00e0 \u00e8 stata attribuita a Giovanni Della Robbia (o alla sua bottega), databile 1520 o 1525 dal professor Giancarlo Gentilini."}
{"id": "837971", "revid": "2128988", "url": "https://it.wikipedia.org/wiki?curid=837971", "title": "Gigi D'Alessio", "text": "Artista di successo a livello internazionale, nella sua carriera ha venduto 26 milioni di dischi.\nBiografia.\nGli inizi.\nUltimo figlio di una famiglia originaria del rione Cavalleggeri d'Aosta, una zona situata tra Bagnoli e Fuorigrotta, gi\u00e0 da piccolo inizia a scrivere e comporre musica. Durante l'infanzia riceve alcune nozioni sulla fisarmonica regalatagli dal padre. Inizia lo studio del pianoforte da autodidatta molto giovane e prende alcune lezioni di solfeggio. In seguito entra in conservatorio a 12 anni, conseguendo a 21 anni il diploma in pianoforte. A 23 anni dirige l'Orchestra Scarlatti.\nAnni 90.\nDopo aver lavorato con grandi nomi della canzone napoletana, come Mario Trevi, Pino Mauro, Angela Luce, diventa il pianista ufficiale di Mario Merola al quale dedica la canzone \"Cient'anne\" scritta con Vincenzo D'Agostino e interpretata con lo stesso Merola. Viene pubblicato il suo primo album \"Lasciatemi cantare\" (1992), seguito da \"Scivolando verso l'alto\" (1993). Nel 1994 il produttore Enzo Malepasso produce il suo terzo lavoro \"Dove mi porta il cuore\" e l'anno seguente arriva il successo con l'album \"Passo dopo passo\".\nNel 1996 pubblica l'album \"Fuori dalla mischia\", contenente i singoli \"Chiove\" e \"Anna se sposa\"; nella primavera del 1998 esce il sesto album intitolato \"\u00c8 stato un piacere\". Sempre ad aprile esce nelle sale cinematografiche \"Annar\u00e9\" per la regia di Nin\u00ec Grassia in cui il cantante interpreta il ruolo del protagonista (oltre a firmare la colonna sonora), al fianco di Fabio Testi e Orso Maria Guerrini.\nGrazie all'incontro con Geppino Afeltra e Pierluigi Germini, D'Alessio approda alla BMG e sul finire di quell'anno raccoglie nell'album \"Tutto in un concerto\" i momenti salienti della sua carriera. \u00c8 il suo settimo album e contiene 13 brani, fra cui l'inedito \"Quel che resta del mio amore\".\nNel 1999 esce l'album \"Portami con te\", che contiene altri 11 brani inediti; \u00e8 dello stesso anno l'esibizione davanti al presidente statunitense Bill Clinton al Gal\u00e0 del National Italian American Foundation e, sempre nello stesso anno, esce nei cinema \"Cient'anne\" con Mario Merola, George Hilton e Giorgio Mastrota, sempre con la regia di Nin\u00ec Grassia.\nAnni 2000.\nNel febbraio 2000 D'Alessio partecipa al Festival di Sanremo nella sezione \"Campioni\" con \"Non dirgli mai\", mentre l'album \"Quando la mia vita cambier\u00e0\" (il nono) \u00e8 disco d'oro poco dopo l'uscita. I proventi del singolo \"Caro bambino Ges\u00f9\" sono devoluti all'associazione ActionAid, promotrice delle adozioni a distanza. Nello stesso anno va in \"tourn\u00e9e\" e, dopo una partenza europea (Zurigo, Neu-Ulm, Karlsruhe, Mannheim), tocca le maggiori citt\u00e0 italiane fino al concerto di Piazza del Plebiscito del 19 settembre.\nL'anno successivo \"Tu che ne sai\", scritta con Vincenzo D'Agostino, la canzone presentata al 51\u00ba Festival di Sanremo, porta alla conquista del primo posto della classifica dei dischi pi\u00f9 venduti il decimo album \"Il cammino dell'et\u00e0\", da cui sono tratti i singoli \"Mon amour\", \"Insieme a lei\", \"Parlammene dimane\", \"Il primo amore non si scorda mai\". A fine giugno sul palcoscenico del 32\u00ba Premio Barocco Gigi incontra per la prima volta Sophia Loren che coinvolge in \"Reginella\".\nNel luglio 2002 il singolo \"Miele\" anticipa il quinto album per la BMG \"Uno come te\" pubblicato in settembre. Quattordici nuove canzoni tra cui \"Non mollare mai\", il duetto con Anna Tatangelo \"Un nuovo bacio\" e \"Caro Renato\", scritta come omaggio per Renato Carosone, il giorno della sua morte. Nel frattempo inizia il \"World tour\" che tocca citt\u00e0 di Stati Uniti, Canada, Australia e diverse citt\u00e0 europee. Lo special televisivo, \"Uno come te... in giro per il mondo\" \u00e8 trasmesso su Raiuno in maggio. Due concerti allo Stadio Olimpico di Roma e allo Stadio San Paolo di Napoli chiudono in giugno il tour \"Uno come te\". In autunno arriva \"Buona vita\", il doppio cd che in 22 brani ripercorre i primi dieci anni della sua carriera.\nNel 2004 esce l'album \"Quanti amori\" che vince il disco di diamante. \"Non c'\u00e8 vita da buttare\" (con le chitarre di Alex Britti), \"Spiegame cher\u00e8\", \"Napule\" (un affresco a quattro voci: D'Alessio, Sal Da Vinci, Gigi Finizio e Lucio Dalla), \"Liberi da noi\", \"Le mani\" sono i brani di punta. Pochi giorni dopo l'uscita dell'album la Mondadori pubblica l'autobiografia \"Non c'\u00e8 vita da buttare\".\nNel 2005 D'Alessio torna al Festival di Sanremo con il brano \"L'amore che non c'\u00e8\", scritta ancora una volta con Vincenzo D'Agostino, in seguito aggiunto alle nuove pubblicazioni di \"Quanti amori\". Da aprile a settembre \u00e8 di nuovo in tourn\u00e9e; il 30 settembre 2005 una platea di 250.000 persone si riunisce a Napoli, a Piazza del Plebiscito. La serata raccoglie \"guest star\" fra cui Claudio Baglioni, Lucio Dalla, Lee Ryan, Anna Tatangelo, Tony Tammaro, Giorgio Panariello, Anna Falchi. Il doppio album dal vivo \"Cuorincoro\" raccoglie i momenti della serata, oltre a due inediti \"M'innamorer\u00f2 sempre di te\" e \"Fino a quando scure notte\".\nNell'ottobre del 2006 esce l'album \"Made in Italy\", contenente un duetto con Lara Fabian, vince il Premio Barocco ed il Venice Music Awards, ricevendo il Telegatto come miglior album dell'anno. Il suo tour mondiale tocca le citt\u00e0 principali degli Stati Uniti, Canada, Australia e poi Belgio, Malta, Cina e infine la Francia dove esordisce al teatro Olympia di Parigi registrando il tutto esaurito. Successivamente esce il DVD intitolato \"Gigi D'Alessio - A l'Olympia Live in Paris\".\nNel 2007 esce una nuova raccolta intitolata \"Mi faccio in quattro\" che contiene 48 grandi successi del cantautore e si divide in 4\u00a0cd: CD1 - Napoletano, CD2 - Pop, CD3 - Latino, CD4 - Ballad e 2 inediti, \"Non mettermi in croce\" e \"Bambina\".\nNell'ottobre 2008 esce il sedicesimo album \"Questo sono io\", contenente 11 nuove canzoni concepite durante la lunga tourn\u00e9e teatrale, dalle tinte autobiografiche. \"Superamore\" \u00e8 il primo singolo scelto, ma in circuito ci sono anche canzoni come \"Babbo Natale non c'\u00e8\", canzone della lontananza dedicata al figlio di cinque anni (title track dei titoli di coda di \"No problem\", film firmato Vincenzo Salemme), e \"Giorni\", nuova sigla del programma Amici di Maria De Filippi. Il brano \"Male d'amore\" \u00e8 scritto in collaborazione con l'autore Francesco Tartaglione, il quale confessa le sue paure di uomo che vive insieme ad una donna molto giovane. \"Questo sono io\" \u00e8 anche il disco che dopo anni di distanze segna il disgelo tra D'Alessio e Pino Daniele: firma testi e musica di \"Sarai\" (in duetto con Anna Tatangelo) e suona la chitarra in \"Addo' so' nnato ajere\". L'album \"Questo sono io\" si aggiudica il Wind Music Awards, ricevuto all'Arena di Verona.\nNel 2009 D'Alessio pubblica la sua autobiografia dal titolo \"Questo sono io\", partecipa al primo volume del progetto ONU \"Capo Verde, terra d'amore\", prodotto per la Sony e Lusafrica da Alberto Zeppieri, duettando con Ces\u00e1ria \u00c9vora nella canzone \"Ricordo d'Infanzia\" di Teofilo Chantre e Alberto Zeppieri; il 20 giugno 2009 prende parte alla \"Corale per il popolo d'Abruzzo\", dove duetta con Renato Zero nel brano \"Tu s\u00ec 'na cosa grande\" di Domenico Modugno. Il 27 novembre esce \"Q.P.G.A\", album di Claudio Baglioni nel quale \u00e8 presente il brano \"Due Universi\" in cui D'Alessio duetta con Anna Tatangelo.\nIl 18 settembre 2009 esce l'EP \"6 come sei\" (GGD/Sony Music), anticipato dal singolo \"Non riattaccare\".\nIl 6 novembre parte dal PalaLottomatica di Roma una nuova tourn\u00e9e che tra novembre e dicembre tocca varie citt\u00e0 italiane.\nAnni 2010.\nIl 4 marzo 2010 esordisce alla conduzione di un programma televisivo presentando su Rai 1 il suo primo \"one man show\" intitolato \"Gigi, questo sono io\".\nL'8 giugno \u00e8 uscito il sequel di \"6 come sei\", intitolato \"Semplicemente sei\" e anticipato nelle radio dal singolo \"Vita\", dedicata al figlio Andrea. Contiene anche la canzone \"Adesso basta\" per la campagna contro il bullismo promossa dal comune di Roma, di cui D'Alessio \u00e8 testimonial.\nIl 10 dicembre pubblica insieme con Anna Tatangelo e Valeria Marini l'album \"3 x te\", il ricavato delle vendite sar\u00e0 devoluto in beneficenza. Formato da sei brani, l'album ripropone due canzoni di D'Alessio, due della Tatangelo e due brani cantati da Valeria Marini.\nIl 14 febbraio 2011 si esibisce al Radio City Music Hall di New York, il concerto viene mandato in onda da Rai Uno il 4 e l'11 marzo. Durante il concerto riceve anche il premio \"United States - Italy Friendship Award\" dalla National Italian American Foundation.\nNel 2012 partecipa al 62\u00ba Festival di Sanremo con la canzone \"Respirare\", cantata in coppia con Loredana Bert\u00e8, classificandosi al quarto posto; il 15 febbraio 2012 esce l'album di inediti \"Chiaro\", che precede il singolo omonimo. A luglio 2012 esce il singolo \"Sono solo fatti miei\", seguito da \"Io sar\u00f2 per te\". Nello stesso tempo inizia il \"Chiaro Tour\", che porta in tutta Italia. Sempre nel 2012 D'Alessio tiene un concerto interamente in lingua spagnola a Citt\u00e0 del Messico presso gli studi Interlomas. Il 18 settembre il concerto esce sotto forma di CD/DVD solo nel mercato latinoamericano con il titolo \"Primera fila\". Il primo singolo estratto dall'album \u00e8 \"Abre tus brazos\" in duetto con Cristian Castro. Altro duetto del disco \u00e8 quello con Anna Tatangelo in \"Un nuevo beso\".\nIl 27 settembre 2013 viene pubblicato il singolo \"Ora\", estratto dall'album omonimo uscito nel novembre successivo, che dopo poche settimane viene certificato disco d'oro per le oltre 30.000 copie vendute e resta ancora ai vertici della classifica FIMI. Il 24 e il 25 novembre D'Alessio conduce assieme alla consorte Anna Tatangelo il variet\u00e0 \"Questi siamo noi\", trasmesso da Canale 5 in due serate, che vede ospiti provenienti sia dal mondo della musica come i Mod\u00e0, Alessandra Amoroso, Roberto Vecchioni e Bianca Atzei, sia dal mondo dello spettacolo come Paolo Bonolis e Ale e Franz.\nAgli inizi di febbraio 2014 prende il via l\"'Ora World Tour\", in giro per gli Stati Uniti e Canada. Il 3 marzo l'album \"Ora\" viene classificato al primo posto della classifica \"World Chart\" stilata dalla rivista statunitense Billboard. Dal 25 al 30 giugno 2014 l'artista partecipa alle quattro serate riguardanti il \"Summer Festival\", portando in gara i singoli \"Occhi nuovi\" e \"Ora\".\nIl 14 ottobre 2014 \u00e8 uscito \"Ora dal vivo\", doppio CD live registrato durante l\"'Ora World Tour\" e contenente 53 brani, tra cui un medley di 15 brani napoletani del vecchio repertorio di Gigi e tre inediti: \"Vivi\", \"Una lunga sera\" e \"Non \u00e8 vero che tutto in amore \u00e8 possibile\". Il 31 dicembre 2014 Canale 5 gli affida un evento dedicato alla musica e per attendere lo scoccare del nuovo anno, \"Capodanno con Gigi D'Alessio\", che totalizza circa il 22.75% di share con 3.973.000 telespettatori. Tra gli ospiti sono presenti Anna Tatangelo, Fedez, Francesco Renga, Gabry Ponte, i Dear Jack, Biagio Izzo, Enzo Avitabile, Valerio Scanu, Bianca Atzei, Gerry Scotti, Paolo Bonolis e Michelle Hunziker.\nIl 23 giugno 2015 \u00e8 stato reso disponibile per il download digitale il singolo \"Malaterra\", aggiudicandosi il disco d'oro per le oltre 30.000 copie vendute, volto ad anticipare un album di cover, anch'esso intitolato \"Malaterra\". Uscito il 16 ottobre 2015, l'album \u00e8 stato anticipato anche dai singoli O sarracino\" e \"Guaglione\", pubblicati rispettivamente il 7 agosto e il 9 ottobre, e vanta collaborazioni con artisti quali Michael Thompson, Gianni Morandi, Chris Botti, Anna Tatangelo, Renato Carosone, Briga, Bianca Atzei e Dear Jack. Con questi ultimi ha realizzato il brano A citt\u00e0 'e Pulecenella\", estratto come singolo il 27 novembre 2015.\nIl 31 dicembre 2015 \u00e8 stato di nuovo protagonista dello show di fine anno firmato Canale 5, \"Capodanno con Gigi D'Alessio\", svoltosi a Bari. Insieme a lui ci sono stati Anna Tatangelo, The Kolors, Bianca Atzei e Nek.\nIl 27 maggio 2016 ha annunciato la sua intenzione di lasciare la SIAE per cedere la gestione dei diritti sulla sua musica a Soundreef.\nNel febbraio 2017 ha partecipato al 67\u00ba Festival di Sanremo con il brano \"La prima stella\", una dedica alla madre, che mor\u00ec quando l'artista era appena divenuto maggiorenne. Il brano anticipa la pubblicazione dell'album, intitolato \"24 febbraio 1967\" (come la sua data di nascita), in uscita il 24 febbraio 2017.\nA partire dal 14 marzo 2017 e fino al 30 maggio dello stesso anno ha condotto, al posto di Gigi e Ross, il programma di cabaret di Rai 2 \"Made in Sud\".\nDal 2019 \u00e8 uno dei giudici di \"The Voice of Italy\" su Rai 2.\nIl 3 maggio 2019 viene pubblicato il singolo \"Quanto amore si d\u00e0\" in collaborazione con Gu\u00e8 Pequeno. Il 12 luglio dello stesso anno viene pubblicato il singolo \"Domani vedrai\". Il 18 ottobre 2019 pubblica il diciottesimo album in studio \"Noi due\".\nAnni 2020.\nIl 17 luglio 2020 pubblica il singolo \"Como suena el corazon\" in collaborazione con Clementino che anticipa l'album in studio \"Buongiorno\", contenente molte collaborazioni con esponenti della nuova scena urban napoletana. Il disco, pubblicato il 4 settembre 2020, debutta al primo posto nella classifica FIMI degli album pi\u00f9 venduti.\nDal 27 novembre 2020 \u00e8 giudice della prima edizione del programma \"The Voice Senior\", trasmesso in prima serata su Rai 1.\nIl 4 marzo 2021 \u00e8 ospite alla 71\u00aa edizione del festival di Sanremo dove presenta il suo nuovo singolo \"Guagliune\" realizzato con Enzo Dong, Ivan Granatino, Lele Blade e Samurai Jay ed \u00e8 autore del brano \"Potevi fare di pi\u00f9\", interpretato da Arisa, in gara alla rassegna.\nDal 26 novembre 2021 \u00e8 nuovamente giudice di \"The Voice Senior\" su Rai 1, assieme a Loredana Bert\u00e8, Clementino e Orietta Berti.\nProduttore e autore.\nDal 2005 a oggi ha prodotto, insieme con Adriano Pennino, gli album \"Ragazza di periferia\", \"Mai dire mai\", \"Nel mondo delle donne\" e \"Progetto B\" di Anna Tatangelo; \"Non riesco a farti innamorare\" e \"Il mercante di stelle\" di Sal Da Vinci; \"Prendere o lasciare\" e \"Il mio spazio nel tuo tempo\" di Rosario Miraggio.\nOltre ad aver firmato numerosi brani per i sopracitati interpreti, ha scritto canzoni per Gigi Finizio, Nino D'Angelo, Franco Ricciardi, Mauro Nardi, Ida Rendano, Gianluca Capozzi, Luca Napolitano, Francesco Merola Il Giardino dei Semplici , e Arisa.\nOrientamento politico.\nA detta di tanti era qualificato un \"cantautore di destra\" ma lui in tutta risposta afferm\u00f2 di essere amico di Antonio Bassolino. Pi\u00f9 tardi dichiara di essere diventato amico di Silvio Berlusconi.\nHa cantato pubblicamente a sostegno di Francesco Storace in vista delle elezioni regionali nel Lazio del 2005.\nNel 2011 ha suonato a Piazza del Plebiscito per la chiusura della campagna elettorale a sostegno di Gianni Lettieri.\nIl 5 maggio 2015 a Radio Carcere a Roma incontra Marco Pannella annunciando l'iscrizione al Partito Radicale, ai Radicali Italiani, all'Associazione Coscioni e a Nessuno Tocchi Caino insieme a Pierluigi Germini (produttore discografico) e Gianpiero Tramice (direttore di produzione).\nProcedimenti giudiziari.\nNel 2017 \u00e8 stato processato dal Tribunale di Roma con l'accusa di rapina e aggressione verso dei fotografi che stazionavano nei pressi della sua abitazione. Il pubblico ministero, al termine del processo, ha chiesto la condanna a tre anni di carcere. Il cantante \u00e8 stato in seguito prosciolto per riformulazione dell'accusa in esercizio arbitrario delle proprie ragioni e conseguente intervenuta prescrizione.\nNel 2021 \u00e8 stato processato dal Tribunale di Roma con l'accusa di una maxi evasione fiscale di 1,7 milioni di euro (997.581 euro di Ires e 770.613 di Iva). Secondo l\u2019accusa la frode risalirebbe al 2010 con il presunto occultamento da parte di D\u2019Alessio, insieme al socio, il commercialista e due legali, dei libri contabili della Ggd Productions. Gi\u00e0 nel 2015 la Procura della Repubblica di Roma aveva disposto una perquisizione nella sua villa dell\u2019Olgiata. Nel 2021 la Procura ha chiesto la condanna per il cantante a quattro anni di reclusione e a due anni per gli altri imputati, tutti accusati di aver simulato il furto di una Mini nella quale sarebbero stati conservati i libri contabili e le fatture della societ\u00e0. Il 9 novembre \u00e8 stato assolto perch\u00e9 \u201c\"il fatto non sussiste\"\u201d.\nVita privata.\nGigi D'Alessio \u00e8 stato sposato dal 1986 fino al 2006, con Carmela Barbato (la separazione ufficiale \u00e8 avvenuta nel giugno 2014), dalla quale ha avuto tre figli: Claudio (1986), Ilaria (1992) e Luca (2003), quest'ultimo cerca di seguire le orme del padre cantante, diventando nel 2021 un allievo del programma televisivo la scuola di \"Amici di Maria De Filippi\". Claudio lo ha reso nonno di Noemi nel 2007, di Sofia nel 2020 e di Giselle nel 2021.\nNel dicembre del 2006 \u00e8 stata resa nota la sua relazione con la cantante Anna Tatangelo, iniziata nel febbraio 2005 e interrotta nel 2017. I due hanno un figlio, Andrea, nato il 31 marzo 2010. Nel settembre 2018 la coppia torna insieme ma il 3 marzo 2020, attraverso il suo profilo Instagram, il cantante annuncia la fine della loro relazione.\nDa febbraio 2021 \u00e8 legato sentimentalmente a Denise Esposito, di ventisei anni pi\u00f9 giovane, dalla quale il 24 gennaio 2022 ha avuto il figlio Francesco.\nAltri progetti.\n (nel 2002)"}
{"id": "837972", "revid": "767487", "url": "https://it.wikipedia.org/wiki?curid=837972", "title": "Il mondo perduto (film 1925)", "text": "\"Il mondo perduto (The Lost World)\" \u00e8 un film del 1925 diretto da Harry Hoyt. \u00c8 la prima trasposizione cinematografica del romanzo omonimo di Arthur Conan Doyle, pubblicato a Londra nel 1912. Il romanzo usc\u00ec anche a puntate sulla rivista \"The Strand\".\nIl film - grazie agli effetti speciali di Willis O'Brien - mostr\u00f2 per la prima volta al grande pubblico dei dinosauri \"dal vivo\" ed \u00e8 considerato il capostipite di un fortunato filone cinematografico, quello del \"mondo perduto\" popolato di creature preistoriche.\nNel 1998 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nPrima dell'inizio del film vi \u00e8 una breve introduzione da parte dell'autore del romanzo, Arthur Conan Doyle.\nIl professor George Challenger, entra in possesso del diario dell'esploratore Maple White, scomparso su un altopiano dell'America meridionale; il diario riporta schizzi di dinosauri abbastanza comprensibili per il professor Challenger, attraverso i quali capisce che questi animali non sono, probabilmente, ancora del tutto estinti. Questa teoria viene presto raccontata da Challenger ad una conferenza a Londra e, come conseguenza, viene facilmente presa dal pubblico e dal professor Leo Summerlee come una burla, facendo deridere lo stesso Challenger. Questi propone quindi di effettuare una spedizione, alla quale partecipano:\nLa squadra arriva in Sudamerica; dopo aver attraversato tutto il Rio delle Amazzoni, con le guide Austin e Zambo, la squadra arriva ai piedi dell'altopiano, al confine tra Brasile, Colombia e Per\u00f9. La squadra viene subito attaccata da un uomo-scimmia, che tenta di scagliargli addosso una grande pietra; quasi immediatamente, la squadra rimane scioccata dall'arrivo di uno Pteranodonte, con in bocca un cinghiale come pasto. Dopo la visione del volatile, il Professor Challenger comincia a credere che il diario di White testimonia cose vere. Il giorno dopo la squadra decide di entrare nell'altopiano; saliti su una punta, ad un'elevata altezza, gli esploratori entrano nell'altopiano, dopo che Challenger ha abbattuto un albero servito come ponte; la squadra rimane stupita nell'intravedere, come primo animale, un Brontosaurus, il quale si reca proprio sull'albero abbattuto da Challenger, facendolo precipitare in un precipizio e lasciando la squadra intrappolata. Gli esploratori, in seguito, testimonieranno la lotta tra la vita e la morte, tra le bestie preistoriche.\nDopo aver trovato un accampamento provvisorio, la squadra avvista un Allosaurus intento a salvaguardare il territorio; innanzitutto, questo uccide un Trachodon e poi attacca, invano, un Triceratops.\nIn seguito, la bestia attacca anche la squadra; Malone riesce a scacciarla lanciandogli una torcia in bocca. L'Allosauro, in seguito, attacca un Agathaumas, ma l'erbivoro riesce ad uccidere il pericoloso carnivoro; l'Agathaumas, per\u00f2, viene attaccato ed ucciso da un Tyrannosaurus, il quale \u00e8 in grado di catturare ed uccidere anche uno Pteranodon. Convinto che il campo non \u00e8 sicuro, Malone scala un albero per cercare una nuova, eventuale, ubicazione, ma viene attaccato dall'uomo-scimmia. Roxton riesce a sparare e a ferire la bestia, la quale riesce a scappare. Trovata una caverna, gli esploratori fanno dei preparativi per vivere indefinitamente sull'altopiano. A questo punto Malone confessa il suo amore per Paula ed i due si fidanzano ufficialmente.\nRoxton, invece, esplorando accuratamente la caverna stessa, ritrova uno scheletro umano con all'interno della gabbia toracica un orologio contenente una foto di Paula White; Roxton intuisce che lo scheletro \u00e8 quello di Maple White e che \u00e8 stato l'uomo-scimmia che hanno incontrato ad ucciderlo (lo scheletro ha la testa fracassata). Prima di raggiungere Paula, Roxton trova un'uscita all'esterno dell'altopiano, dove si fa notare da Austin e Zambo, rimasti ai piedi dello stesso altopiano; i due si accordano nel costruire una lunga scala per salvare la squadra. Raggiunta Paula, Roxton le consegna l'orologio confessandogli ci\u00f2 che ha visto e la ragazza, ovviamente, rimane sconvolta. Subito dopo, viene osservato, da Challenger e Summerlee, un Brontosauro lottare con un Allosauro; il carnivoro ha la meglio sull'erbivoro e la lotta finisce con la caduta del Brontosauro dall'altopiano, il quale finisce impantanato in una palude. Successivamente, l'eruzione di un vulcano provoca una fuga precipitosa e massiccia fra le bestie giganti del mondo preistorico; la squadra riesce a sopravvivere ed alla fine riesce ad uscire dall'altopiano scendendo dalla scala costruita dai due componenti rimasti ai piedi dell'altopiano. Malone, l'ultimo a scendere, viene attaccato di nuovo dall'uomo-scimmia che tira verso di s\u00e9 la scala ed anche lo stesso Malone. L'uomo-scimmia viene di nuovo colpito e questa volta ucciso da Roxton. Il Brontosauro viene aiutato ad essere liberato dal fango e poi viene portato a Londra, grazie a Challenger, per metterlo in mostra.\nSfortunatamente, i ganci che tenevano la gabbia, contenente l'animale, cedono e il dinosauro riesce a fuggire, provocando una serie di sconvolgimenti nella citt\u00e0, finch\u00e9 non arriva al Tower Bridge. Una volta arrivato al ponte, la campata di quest'ultimo crolla sotto il peso del dinosauro, facendolo cadere nel Tamigi dove scappa nuotando verso il mare. Challenger rimane scioccato vedendo la sua creatura andare via. Nel frattempo, Malone si reincontra con Gladys e scopre che si \u00e8 appena sposata con un altro; lei afferma di essere mortificata per non averlo aspettato, ma Malone le confessa che ormai non gli importa pi\u00f9 niente di lei e che si sposer\u00e0 con Paula White.\nProduzione.\nIl film \u00e8 stato interamente girato in studio, fra i Brunton Studios di Los Angeles ed i Biograph Studios di New York, dal 1\u00ba ottobre al 1\u00ba dicembre 1924.\nIl personaggio di Paula White non esiste nella storia originale di Conan Doyle; venne aggiunto per aggiungere al film un interesse romantico.\nTra gli interpreti, l'attore che recita il ruolo del professor Summerlee \u00e8 Arthur Hoyt, fratello del regista. Il futuro divo Gilbert Roland appare tra le comparse di questo che \u00e8 il suo secondo film.\nDistribuzione.\nIl copyright del film, richiesto dalla First National Pictures, Inc., fu registrato il 24 gennaio 1925 con il numero LP21068. Distribuito dalla First National Pictures, il film fu presentato in prima mondiale a Boston il 2 febbraio 1925. Venne poi presentato a New York l'8 febbraio, uscendo nelle sale in distribuzione normale il 22 giugno 1925.\nIn Italia, usc\u00ec nel 1925 distribuito dalla First National con il visto di censura numero 20509.\nFu il primo film a essere proiettato durante un volo aereo, su un dirigibile in viaggio tra Londra e Parigi nell'aprile 1925.\nNel luglio del 1929, la Kodascope acquist\u00f2 i diritti del film; il positivo di protezione originale venne modificato fino a cinque bobine per creare la versione ridotta Kodascope da 16\u00a0mm. Questa versione abbreviata della Kodascope \u00e8 stata l'unica ampiamente conosciuta a sopravvivere negli Stati Uniti fino al 2003 (le bobine originali a 35\u00a0mm andarono distrutte in un incendio agli Universal Studios), quando venne ritrovata una stampa originale a 35mm colorata a mano, pi\u00f9 ampia (ma sempre incompleta) nelle mani di un collezionista privato ed acquistata dalla Film Preservation Associates.\nNel 2016 \u00e8 stato completato un restauro 2K della Lobster Films (con il supporto di Academy Film Archive, Archive of Modern Conflict, Blackhawk Film Collection, Library of Congress, Narodni Filmarchiv e UCLA Film and Television Archive), combinando porzioni di undici elementi del film per presentare la ricostruzione pi\u00f9 completa del film ritenuta possibile, cronometrando in poco meno di un'ora e quaranta minuti.\nLa pellicola \u00e8 entrata nel pubblico dominio negli Stati Uniti.\nInfluenza culturale.\nIl film per la prima volta (1925) mostrava al grande pubblico dei dinosauri \"dal vivo\" dei quali al massimo, fino ad allora, si erano visti gli scheletri.\nIl film \u00e8 capostipite di un fortunato filone cinematografico, quello del \"mondo perduto\" popolato di creature preistoriche, da cui avrebbero attinto film di successo come \"Jurassic Park\" di Steven Spielberg e il suo seguito, che citano il film del 1925 in parecchie scene. Il film \"Godzilla\" (1998) riprende la scena del dinosauro in citt\u00e0.\nL'autore degli effetti speciali Willis O'Brien \u00e8 il maestro dichiarato di Ray Harryhausen (entrambi usavano la tecnica dello stop motion), nonch\u00e9 autore otto anni dopo di \"King Kong\"."}
{"id": "837974", "revid": "287204", "url": "https://it.wikipedia.org/wiki?curid=837974", "title": "Mukkuru", "text": ""}
{"id": "837976", "revid": "123358459", "url": "https://it.wikipedia.org/wiki?curid=837976", "title": "Villa Frisiani Mereghetti", "text": "Villa Frisiani Mereghetti \u00e8 una villa storica che si trova a Corbetta (Milano).\nStoria.\nCollocata tra il Castelletto e la villa Borri Manzoli presso l'attuale Piazza del Popolo, villa Frisiani Mereghetti \u00e8 la dimora pi\u00f9 antica di Corbetta: alcune parti della costruzione risalgono infatti al '300. Anticamente la villa era annessa al Castello di Sant'Ambrogio; venne poi adibita ad abitazione privata, decorata nel Cinquecento con vari dipinti e successivamente ristrutturata nel '600 a opera dell'architetto Francesco Maria Richini, assumendo l'aspetto attuale. La dimora venne allora accorpata a un edificio esistente, risalente al Quattrocento, le cui pareti erano state allora affrescate.\nGli interni, ben conservati, sono decorati con soffitti a cassettoni lignei ed eleganti porte. Nella volta sopra lo scalone monumentale a doppie rampe \u00e8 possibile ammirare alcuni dipinti del Seicento dei fratelli Giuseppe e Giovanni Stefano Danedi detti \"Montalto\" (recenti studi hanno dimostrato essere errato il paragone che si sollevava da tempo con opere di Giambattista Tiepolo e di Carlo Francesco Nuvolone). Celebre \u00e8 anche lo studiolo al piano terreno, con la raffigurazione delle allegorie delle quattro stagioni ove \u00e8 presente uno dei rari ritratti del Richini, inserito all'interno di un complesso di affreschi dagli stessi Montalto. Nell'ala quattrocentesca \u00e8 invece presente la scuola pittorica del Luini. Notevoli sono anche le preziose e antiche cantine settecentesche sottostanti la casa. Il parco all'inglese si svolge in due blocchi fondamentali, l'uno posto nella parte anteriore della villa, e uno nella parte posteriore dove \u00e8 attraversato dal \"Fontanile della Madonna\".\nStanze interne.\nStanza dei paesaggi.\nAl primo piano della villa \u00e8 sita la Stanza dei paesaggi, un piccolo ambiente di passaggio che presenta nella fascia alta della stanza due paesaggi per parte posti all'interno di cornici ovali, separate da mascheroni antichi e figure di cavalli. Il tutto \u00e8 accompagnato da fascioni verticali con grottesche e figure con volute vegetali. Gli affreschi sono di un pittore anonimo del Seicento ma sotto le attuali pitture sono state trovate tracce di altri affreschi con motivi losangati simili a quelli utilizzati nel Quattrocento milanese.\nStanza degli Dei.\nI dipinti di questa stanza sono stati realizzati con tutta probabilit\u00e0 all'inizio del Seicento da pittore anonimo. Il nome della stanza deriva da una fascia affrescata presso il soffitto che rappresenta dieci Dei dell'antichit\u00e0 seduti nell'Olimpo su delle nuvole: Apollo, Crono, Diana, Marte, Mercurio, Cerere, Giunone, Venere, Giove, Nettuno. Gran parte di questi affreschi vennero fatti restaurare dal conte Paolo Frisiani al pittore Luigi Morgari di Torino nel 1894 (come testimonia una scritta posta dal restauratore nei pressi della figura di Giove). Nella stanza si trova inoltre un pregevole camino in pietra arenaria d'epoca.\nQuesta stanza \u00e8 tradizionalmente ricondotta al soggiorno di San Carlo Borromeo a Corbetta, ospitato dalla famiglia Frisiani presso la propria abitazione in occasione delle tre visite pastorali che l'arcivescovo comp\u00ec nel territorio corbettese. Gli arredi originali della stanza, trasmessi tra le varie generazioni, sono infine stati venduti al Santuario locale che oggi li conserva nel museo annesso.\nStanza delle Muse o della Musica.\nAnche questa stanza presenta dipinti ascrivibili come periodo di realizzazione alla prima met\u00e0 del XVII secolo, per mano di autore ignoto. Essi sono composti da una serie di riquadri presenti nella parte alta della stanza ove sono raffigurati donne e uomini con strumenti musicali d'epoca (tromba, viola da gamba, violino, cornamusa, tamburello, arpa, triangolo). Nella parte inferiore si trovano invece delle cornici affiancate da colonne con cariatidi.\nStanza della Mitologia.\nLa Stanza della Mitologia \u00e8 la prima di due stanze attigue con affreschi realizzati da Giovanni Stefano Danedi detto \"il Montalto\" nel 1656 su incarico del conte Gottardo Frisiani, suo mecenate a Corbetta che l'anno successivo lo patrociner\u00e0 nella realizzazione degli affreschi della cappella di Sant'Antonio nel santuario cittadino.\nLe pareti della stanza rappresentano alcune figure della mitologia classica come Artemide, Giunone, Teti e Vulcano, con soffitti decorati a trompe l'oeil.\nStanza della Fortuna.\nDecorata come la precedente dal Montalto, la stanza trae il proprio nome da una serie di affreschi parietali che rappresentano delle allegorie classiche della fortuna positiva e negativa con scene tratte del mito d'Artemide, oltre alla caduta di Icaro ed alla punizione di Cupido, sempre con soffitti decorati a trompe l'oeil.\nStanza degli animali.\nLa Stanza degli Animali, prima del piano terra, conserva tra i dipinti pi\u00f9 antichi di Villa Frisiani Mereghetti, realizzati nella prima met\u00e0 del Cinquecento da autore ignoto. Essi rappresentano nella parte alta un corteo trionfale di animali di vario tipo (spesso esotici), satiri, ninfe e putti che si snodano sino a giungere alla figura affrescata di due figure femminili che sorreggono uno stemma (oggi quasi del tutto illeggibile) drappeggiato di rosso.\nStanza degli stemmi.\nNella parte superiore della stanza degli stemmi si trova un fascione affrescato nel Seicento con una serie di blasoni nobiliari riconducibili all'albero genealogico della famiglia Frisiani sino a quell'epoca. Al centro vi \u00e8 inoltre raffigurato lo stemma della famiglia Frisiani che \u00e8 stato in parte alla base della creazione del moderno stemma del comune di Corbetta tanto la famiglia influ\u00ec sullo sviluppo artistico, economico e culturale della citt\u00e0.\nStanza \"de arte venandi\".\nIn questa stanza del pian terreno sono presenti affreschi riconducibili nella loro esecuzione alla fine del Cinquecento con diversi episodi tratti da scene di caccia alla lepre, all'orso, al cinghiale, al cervo, col falcone, riproducendo uno degli svaghi pi\u00f9 tipici dell'aristocrazia milanese dell'epoca. La stanza venne restaurata nel 1888 per volont\u00e0 del conte Carlo Frisiani dal pittore R. Molinari.\nStanza delle Allegorie.\nAl pian terreno \u00e8 conservata una delle sale pittoricamente pi\u00f9 vivaci di tutto il complesso di Villa Frisiani Mereghetti: la Stanza delle Allegorie.\nIl ciclo di affreschi presenti \u00e8 stato realizzato Giovan Antonio Pozzi (Puteus) nel 1598 e si caratterizzano per la presenza come divisori delle scene di colonne dipinte con una decorazione a squame e con alla base una zampa d'animale, il tutto sormontato da cariatidi e telamoni decorati a monocromo.\nNella fascia alta si trovano invece le allegorie delle quattro stagioni, ciascuna accompagnata da un putto e dalla rappresentazione di una delle sette arti liberali rappresentate da alcune muse. L'indicazione dell'autore degli affreschi ci proviene proprio da uno di questi affreschi, quello raffigurante Clio (musa della storia) che sorregge tra le mani un libro nella quale si trova la scritta: su una pagina, mentre su quella accanto si nota l'iscrizione "}
{"id": "837986", "revid": "276491", "url": "https://it.wikipedia.org/wiki?curid=837986", "title": "Impronta digitale", "text": "Un'impronta digitale \u00e8 una traccia lasciata dai dermatoglifi dell'ultima falange delle dita delle mani.\nUn dermatoglifo \u00e8 invece il risultato dell'alternarsi di creste e solchi. Dermatoglifi sono presenti sulle palme delle mani, sulle piante dei piedi e sui polpastrelli delle dita. Le creste variano in ampiezza da 100 ai 300 micron, mentre il periodo cresta-solco corrisponde all'incirca a 500 micron. La condizione di assenza di impronte digitali in medicina prende il nome di adermatoglifia.\nEsse sono utilizzate da molto tempo ed estensivamente per l'identificazione degli esseri umani in generale, e per poterne inoltre rilevare la presenza su oggetti collegati a eventi criminosi anche se non si hanno certezze della loro unicit\u00e0.\nStoria.\nPer quanto riguarda i primordi della storia delle impronte digitali, sono state trovate tavolette babilonesi risalenti al 500 a.C. (e quasi contemporaneamente anche in Cina) riguardanti transazioni commerciali e recanti impronte impresse sulla loro superficie, probabilmente utilizzate come una specie di firma personale o di sigillo del documento. \nLo studio vero e proprio delle impronte digitali, che va sotto il nome di dattiloscopia, risale ad un passato molto pi\u00f9 recente, ma comunque sempre abbastanza lontano dai nostri giorni: le moderne tecniche si sono evolute da studi compiuti per la prima volta alla fine del XVII secolo d.C.\nIn questo senso, uno dei primi documenti scientifici riguardante le creste cutanee \u00e8 stato il \"De externo tactus organo anatomica observatio\", redatto nel 1665 dallo scienziato Marcello Malpighi, seguito nel 1684 dal botanico e fisico inglese Nehemiah Grew che si occup\u00f2 di uno studio sulla struttura delle creste e dei pori. \nSuccessivamente, nel 1788, J. C. A. Mayer individu\u00f2 e descrisse alcune caratteristiche ricorrenti delle impronte papillari, affermando anche la loro unicit\u00e0 da individuo a individuo.\nLa prima classificazione delle impronte in nove categorie, basate sulla struttura generale delle creste, viene ideata nel 1823 con Jan Evangelista Purkyn\u011b, professore di anatomia all'Universit\u00e0 di Breslavia.\nNel 1880, lo scozzese Henry Faulds, medico e missionario in Giappone, in un articolo pubblicato sulla rivista scientifica \"Nature\", sugger\u00ec l'individualit\u00e0 delle impronte digitali e un loro possibile utilizzo nell'identificazione dei criminali. \nQuasi contemporaneamente, William James Herschel annunci\u00f2 di averle gi\u00e0 utilizzate per diversi anni in India a fini amministrativi, dimostrando cos\u00ec la praticabilit\u00e0 dell'idea. Si ritiene, per\u00f2, che la prima identificazione certa di un criminale mediante l'esame delle impronte digitali sia stata effettuata nel 1892 in Argentina: la ventisettenne Francisca Rojas aveva ucciso i suoi due figlioletti e si era poi ferita alla gola per fare ricadere la colpa su un presunto aggressore esterno, ma venne scoperta grazie a una sua impronta insanguinata.\nLe ultime due importanti scoperte in questo campo furono apportate da Sir Francis Galton, che introdusse la struttura di minuzia nel 1888, e Sir Edward Henry, che nel 1899 realizz\u00f2 un sistema di classificazione delle impronte in grado di semplificare molto il processo di identificazione, visto che al tempo era chiaramente ancora realizzato manualmente da esperti del settore. In particolare, Sir Edward Henry in India nei primi anni del ventesimo secolo espanse il lavoro di Galton arrivando a definire cinque classi di base.\nSi pu\u00f2 quindi ritenere che gi\u00e0 nei primi anni del ventesimo secolo, la formazione e i principi generali alla base delle impronte digitali e della loro verifica fossero gi\u00e0 ben compresi a tal punto da consentire un loro primo utilizzo, come difatti avvenne, nei tribunali di giustizia di diversi stati.\nA partire dagli anni 2000, sono divenute uno standard facilmente falsificabile, in modo particolare quando i dati biometrici non sono segregati e salvati nel cellulare con un adeguato metodo di cifratura. La falsificazione risultava possibile anche con le impronte tradizionali e con tecniche di falsificazione non digitali applicate alle nuove impronte elettroniche.\nDal 2010 il \"Fingerprint Liveness Detection Competition\" \u00e8 una competizione internazionale che si \u00e8 occupa di elevare gli scarsi margini di sicurezza di questa potenziale tecnologia. Nel 2015, il blog specialistico \"Hackaday\" dichiarava che i codici numerici erano pi\u00f9 sicuri e affidabili delle impronte (es. codici generati mediante \"token\").\nAl Mobile World Congress 2016, lo scanner delle impronte di digitali di un iPhone Touch fu violato con una copia ricalcata nel pongo. Due anni pi\u00f9 tardi, la stessa azienda cinese che aveva prodotto il primo scanner commerciale, comunic\u00f2 il lancio dei primi scanner di impronte in cui il dato biometrico veniva fisicamente salvato (\"embedded\") all'interno degli schermi OLED dei cellulari. DeepMasterPrint \u00e8 l'applicazione lanciata a novembre del 2018, che dimostra la possibilit\u00e0 di generare impronte digitali false a partire da un campione significativo di impronte reali tramite l'impiego dell'intelligenza artificiale (una rete di confronto generativo), sfruttando il fatto che la maggior parte degli scanner commerciali acquisisce soltanto una parte dell'impronta e che statisticamente le impronte presentano dei tratti somatici comuni.\nAl contrario delle password che devono essere periodicamente modificate, i dati biometrici sono permanenti e non modificabili dai singoli, motivo per il quale una loro acquisizione crea un danno esistenziale protratto nei decenni, al quale \u00e8 difficile porre rimedio.\nCaratteristiche.\nL'identificazione attraverso l'utilizzo delle impronte digitali \u00e8 basata su due basilari premesse: l'\"immutabilit\u00e0\", secondo la quale le caratteristiche delle impronte non cambiano attraverso il tempo, e \"individualit\u00e0\", la quale afferma che l'impronta \u00e8 unica da individuo a individuo.\nImmutabilit\u00e0.\nLe impronte si formano definitivamente nel feto all'ottavo mese di gravidanza e non cambiano per tutta la vita. In caso di graffi o tagli, la pelle dei polpastrelli ricresce con le stesse caratteristiche. Modificarle chirurgicamente \u00e8 quasi impossibile: un medico riconoscerebbe a occhio nudo che la cresta originaria \u00e8 stata sostituita da una cicatrice.\nPer trattare brevemente l'aspetto dal punto di vista biologico, la pelle \u00e8 costruita da tre tipi di tessuto, epidermide e derma, che insieme formano la cute e l'ipoderma che si trova pi\u00f9 in profondit\u00e0. Mentre l'epidermide costituisce lo strato pi\u00f9 superficiale, il derma si trova immediatamente sotto a questa e quindi ha con lei intimi rapporti, perch\u00e9 la sostiene, la nutre e offre sede alle appendici epidermiche (le ghiandole e i peli).\nL'epidermide e il derma sono uniti tramite le papille dermiche, cio\u00e8 dei prolungamenti conici di tessuto connettivo che dal derma si estendono a compenetrare l'epidermide.\nIl disegno superficiale della cute \u00e8 in rapporto al variare della disposizione e dello spessore delle fibre connettive del derma e questo d\u00e0 origine a una precisa disposizione papillare. Questo disegno \u00e8 appunto cos\u00ec tipico che \u00e8 utilizzabile per l'identificazione di un individuo e, a meno di traumi o di interventi, la prima caratteristica di persistenza \u00e8 assicurata quindi dalla ricrescita dello strato di pelle morta con le stesse esatte caratteristiche.\nLe impronte digitali fanno parte, insieme all'aspetto fisico, del fenotipo di un individuo, che si ritiene sia univocamente determinato dalla combinazione di uno specifico genotipo con uno specifico ambiente. La loro formazione \u00e8 quindi simile a quella dei vasi sanguigni nell'angiogenesi; le caratteristiche generali cominciano a emergere con la definizione della pelle sui polpastrelli, ma allo stesso tempo la posizione del feto nell'utero e i flussi del liquido amniotico cambiano durante questo processo di formazione rendendolo unico.\nQuesto micro ambiente varia da mano a mano e da dito a dito: esistono quindi molti fattori che variano durante tale sviluppo, anche se esiste un patrimonio genetico che in principio lo ha fortemente influenzato.\nIndividualit\u00e0.\nPer quanto riguarda quindi la seconda premessa, l'individualit\u00e0, essa viene ritenuta essere vera sulla base di risultati empirici, ma non ne \u00e8 stata scientificamente dimostrata la validit\u00e0 assoluta. L'unicit\u00e0 di un'impronta digitale \u00e8 un'ipotesi di lavoro che in senso matematico \u00e8 difficile, se non impossibile, da provare. La dimostrazione opposta \u00e8 sicuramente pi\u00f9 facile da ottenere in teoria, trovando nella pratica due impronte identiche di due dita diverse. L'uguaglianza di due impronte appartenenti a due persone diverse, dalla loro scoperta ad oggi non \u00e8 stata mai provata.\nIl rilevamento.\nGeneralmente, il rilevamento delle impronte \u00e8 un'operazione comunemente effettuata nel corso di indagini di polizia. Pu\u00f2 avvenire in modo diretto, su individui in stato di fermo, ai quali si fanno imprimere su carta le impronte dei polpastrelli macchiati di inchiostro; oppure in modo indiretto, attraverso particolari procedure che permettono di rendere visibili le impronte presenti, ad esempio, nel luogo in cui \u00e8 stato commesso un crimine.\nIn questo caso, una delle pi\u00f9 usate procedure consiste nell'applicare sulle superfici dure e non assorbenti una polvere a base di alluminio, di carbone o di sostanze fluorescenti, capace di aderire alle tracce di sebo eventualmente presenti e, quindi, di evidenziare le impronte. Per superfici porose o nel caso di tessuti, risultano pi\u00f9 indicati trattamenti chimici a base di ninidrina e vapore di iodio.\nLe impronte, fotografate in scala 1:1 e archiviate, possono essere confrontate con quelle di individui sospettati, in modo da poterne escludere o confermare un possibile coinvolgimento con il reato. Tale operazione si avvale di sistemi computerizzati AFIS che permettono l'archiviazione di un gran numero di dati e la rapida effettuazione dei confronti.\nClassificazione.\nA livello globale, lo schema di creste-valli esibisce una o pi\u00f9 regioni caratterizzate da una forma particolare; esse vengono definite \"regioni singolari\". La presenza di tali regioni determina la classificazione dell'intera impronta in una delle cinque classi definite da Sir Edward Henry. \nGi\u00e0 agli albori della loro utilizzazione infatti, appariva necessario un sistema di suddivisione delle impronte in classi per rendere pi\u00f9 veloce il processo di comparazione. Tali classi sono chiamate \"Right Loop\" (che \u00e8 rilevabile con una frequenza del (31,7%), \"Left Loop\" (33,8%), \"Arch\" (3,7%), \"Tented Arch\" (2,9%) e infine, \"Whorl\" (27,97%).\nA livello locale invece, le discontinuit\u00e0 delle creste vengono chiamate \"minuzie\", o \"dettagli di Galton\", in onore del primo studioso che ne approfond\u00ec lo studio e ne accert\u00f2 la persistenza. Esse possono essere fatte corrispondere semplicisticamente alle terminazioni o alle biforcazioni delle creste (vedi l'esempio in Figura, dove il cerchio evidenzia una terminazione e il quadrato, una biforcazione), anche se in dettaglio la loro forma pu\u00f2 essere descritta in modo pi\u00f9 preciso: esistono ad esempio minuzie a forma di punto, uncino e biforcazione multipla.\nTipi di impronte.\nL'impronta \u00e8 costituita non solo da linee ma anche dalla figura che esse creano, e non ne esistono cos\u00ec tante come si potrebbe supporre. Ce ne sono circa sette tipi diversi:"}
{"id": "837991", "revid": "88740", "url": "https://it.wikipedia.org/wiki?curid=837991", "title": "Versace", "text": ""}
{"id": "837999", "revid": "729019", "url": "https://it.wikipedia.org/wiki?curid=837999", "title": "Legio XXII Primigenia", "text": "La Legio XXII \"Primigenia\" (dedicata alla dea Fortuna Primigenia) fu una legione romana costituita dall'imperatore Caligola nel 39, ed era ancora presente a \"Moguntiacum\" (Magonza) all'inizio del IV secolo. I simboli legionari erano il capricorno ed Ercole, quest'ultimo non usato a partire dal terzo secolo.\nPrimo secolo.\nLa XXII \"Primigenia\" venne costituita da Caligola assieme alla gemella XV \"Primigenia\" in vista di una probabile campagna in Germania. I numeri delle due legioni furono probabilmente scelti in riferimento a due legioni gi\u00e0 presenti sul territorio germanico: la XIIII \"Gemina\", di stanza a Mogontiacum dal 13 a.C., in Germania Superiore e la XXI \"Rapax\", di stanza dal 9 d.C. a Castra Vetera, in Germania Inferiore, l'odierna Xanten. Le due nuove legioni costituite da Caligola si sarebbero dovute affiancare a quelle gi\u00e0 presenti sul Limes. Secondo quanto riporta Svetonio, Caligola fece schierare il suo esercito sulla riva del mare, fronteggiando l'oceano, in assetto da battaglia, ordinando poi ai suoi uomini di raccogliere le conchiglie (\"Vita Caligulae\", 46). Al di l\u00e0 del racconto di Svetonio, i ritrovamenti archeologici testimoniano che la campagna dell'imperatore non fu del tutto inoffensiva: le due legioni appena costituite attraversarono le Alpi e poi il Reno, affrontando il nemico a Wiesbaden.\nLa XXII \"Primigenia\" venne stanziata a Mogontiacum (Magonza) nella Germania superior a guardia del \"limes\" germanico, sul confine del Reno, nello stesso campo della IIII \"Macedonica\", una legione veterana proveniente dalla Hispania. Probabilmente la XXII prese parte alla vittoriosa campagna di Aulo Gabinio Secundo, che recuper\u00f2 ai Chatti le aquile perse nella battaglia di Teutoburgo, oppure alla campagna, sempre contro i Chatti, che vide vittorioso Servio Sulpicio Galba nei pressi di Magonza.\nAssieme al resto dell'esercito germanico, la XXII sostenne Vitellio durante l'Anno dei quattro imperatori (69). Avvenne infatti che in occasione della simultanea sollevazione di pi\u00f9 pretendenti al trono contro Nerone, l'esercito di Germania inferior (costituito dalle legioni I \"Germanica\", V \"Alaudae\", XV \"Primigenia\" e XVI \"Gallica\") avessero sedato la rivolta di Gaio Giulio Vindice in Gallia, prima che Galba, alleato di Vindice, riuscisse a farsi riconoscere imperatore dal senato romano. Per evitare la punizione del nuovo imperatore, le legioni di Germania decisero di acclamare un proprio imperatore, Vitellio appunto, inducendolo a marciare su Roma. L'aquila della XXII fu tra quelle portate in trionfo all'ingresso di Vitellio nella capitale, ma tale situazione dur\u00f2 poco, finch\u00e9 dall'oriente non giunse un altro generale, Vespasiano, col proprio esercito, che conquist\u00f2 il trono dopo aver sconfitto l'esercito di Vitellio nella seconda battaglia di Bedriaco.\nDurante la Rivolta batava (70), la \"Primigenia\" fu l'unica legione germanica a sopravvivere agli attacchi dei ribelli, difendendo strenuamente ma inutilmente il proprio campo agli ordini di Gaio Dillio Vocula. Alla fine della rivolta fu trasferita prima a \"Vindobona\" (Vienna) e poi a \"Castra Vetera II\" (Xanten). La vittoria contro l'usurpatore Lucio Antonio Saturnino, ottenuta nell'89 assieme all'esercito della Germania Inferior contro quello della Germania Superior, fece guadagnare alla XXII e alle altre legioni (I \"Minervia\", VI \"Victrix\", X \"Gemina\") la gratitudine dell'imperatore Domiziano e il titolo \"Pia Fidelis Domitiana\", ridotto a \"Pia Fidelis\" alla morte dell'imperatore. Ebbe Publio Elio Traiano Adriano come \"tribunus militum\" nel 97-98, e Didio Giuliano come ufficiale nel 170-171.\nSecondo, terzo e quarto secolo.\nIl campo sul Reno era quello principale della legione, ma \"vexillationes\" della legione parteciparono alla costruzione del Vallo di Adriano (119) e del Vallo di Antonino in Scozia (II secolo), nella campagna contro i Mauri sotto Antonino Pio, nella campagna partica sotto Lucio Vero, in quella contro i Marcomanni guidata da Marco Aurelio; probabilmente alcuni uomini della XXII seguirono Settimio Severo in Scozia, dopo che la legione aveva difeso Treviri per Clodio Albino.\nLa XXII \"Primigenia\" partecip\u00f2 alla campagna di Caracalla in Germania, nel 213, per la quale ricevette il titolo \"Antoniniana\". Alessandro Severo port\u00f2 la \"Primigenia\" con s\u00e9 contro i Sasanidi, nel 233, onorandola col titolo \"Alexandriana\". Due anni dopo, a seguito del tentativo di Alessandro di comprare gli Alamanni che avevano travolto le difese settentrionali prima della controffensiva romana, gli uomini della legione linciarono l'imperatore e sua madre, eleggendo Massimino Trace nuovo imperatore.\nCol passare degli anni, la XXII ricevette diverse volte il titolo \"Pia Fidelis\", senza che per\u00f2 ne sia restata traccia: tale evento pu\u00f2 essere inferito dai titoli \"Pia VI Fidelis VI\" e \"Pia VII Fidelis VII\" ricevuti dall'imperatore Gallieno per il sostegno e la lealt\u00e0 fornitigli durante il suo scontro con Postumo, l'imperatore dell'Impero delle Gallie: il fatto che Gallieno abbia dato il titolo \"Pia Fidelis\" per la sesta e la settima volta testimonia a favore della possibilit\u00e0 che altri imperatori, dopo Domiziano, abbiano conferito il titolo altre quattro volte. Nel 268 la \"Primigenia\" combatt\u00e9 probabilmente, agli ordini di Gallieno, nella battaglia di Naisso, conquistando la vittoria contro i Goti, ma l'anno seguente il comandante della XXII, Leliano, divenne l'imperatore dell'Impero delle Gallie, conquistando brevemente Magonza con la sua legione. Fu poi Postumo a riprendere il controllo della citt\u00e0, ma venne ucciso dai suoi uomini per aver loro proibito di saccheggiarla.\nLa zona in cui era acquartierata la legione fu interessata dalla riconquista di Aureliano e dalla sua campagna contro i barbari del nord (270-275). Vi sono testimonianze dell'esistenza della XXII \"Primigenia\" all'inizio del IV secolo, ma essa scompare in et\u00e0 costantinea."}
{"id": "838013", "revid": "287204", "url": "https://it.wikipedia.org/wiki?curid=838013", "title": "Koine", "text": ""}
{"id": "838018", "revid": "36426", "url": "https://it.wikipedia.org/wiki?curid=838018", "title": "Oratorio di Sant'Antonio del Vescovo", "text": ""}
{"id": "838030", "revid": "729019", "url": "https://it.wikipedia.org/wiki?curid=838030", "title": "Urtovox Records", "text": "La Urtovox Records \u00e8 una casa discografica fondata nel 1997 a Firenze da Paolo Naselli Flores. Pubblica dischi di artisti indie rock. Nel novembre 2006 ha vinto un premio speciale Miglior Etichetta Indipendente 2006 conferito dal M.E.I. (Meeting Etichette Indipendenti) di Faenza."}
{"id": "838055", "revid": "1433186", "url": "https://it.wikipedia.org/wiki?curid=838055", "title": "Barranquitas", "text": "Barranquitas \u00e8 una citt\u00e0 di Porto Rico situata nella regione centrale dell'isola. L'area comunale confina a nord con Corozal e Naranjito, a est con Comer\u00edo e Cidra, a sud con Aibonito e Coamo e a ovest con Orocovis. Il comune, che fu fondato nel 1803, oggi conta una popolazione di quasi 30.000 abitanti ed \u00e8 suddiviso in 7 circoscrizioni (\"barrios\")."}
{"id": "838068", "revid": "767487", "url": "https://it.wikipedia.org/wiki?curid=838068", "title": "Il corvo 2", "text": "Il corvo 2 (\"The Crow: City of Angels\") \u00e8 un film del 1996 diretto da Tim Pope. \u00c8 il seguito del film \"Il corvo - The Crow\" basato sull'omonimo fumetto scritto e disegnato da James O'Barr. A differenza degli altri sequel, questo secondo capitolo \u00e8 collegato direttamente al primo film attraverso la figura di Sarah, personaggio presente in entrambe le storie. \u00c8 stato distribuito in home video anche col titolo Il corvo 2 - La citt\u00e0 degli angeli. L'accoglienza per questo sequel fu tiepida.\nTrama.\nL'affascinante Sarah Mohr, dopo aver assistito alla misteriosa scomparsa dell'amico musicista Eric Draven e della compagna Shelly Webster, si \u00e8 trasferita a Los Angeles dove lavora come tatuatrice. In citt\u00e0, infestata dal crimine e calata in una perenne oscurit\u00e0, si sta celebrando il Giorno dei Morti per ricordare gli spiriti dei defunti. Nell'orgia dei festeggiamenti e nei disordini che seguono, il giovane meccanico di motociclette Ashe Corven viene ucciso insieme al suo piccolo figlioletto Danny dal capo dei criminali Judah Earl, il malvagio signore della droga, e dalla banda dei suoi scagnozzi (Curve, Kali, Nemo e Spider Monkey) per aver assistito ad un omicidio. I due vengono uccisi a colpi di pistola e gettati sott'acqua nel molo.\nUn'antica credenza dice che quando qualcuno muore, un corvo porta la sua anima nella terra dei morti. Ma quando la morte \u00e8 particolarmente triste o dolorosa, il corvo fa resuscitare l'anima per poter regolare i conti.\nCome nel primo film, un corvo riporta in vita Ashe che dopo essere riemerso dall'acqua, incontra Sarah, con cui comprende di avere un forte legame psichico.\nEgli crede di essere ancora vivo, e perci\u00f2 scappa da Sarah. Tornato nella sua abitazione, Ashe vive gli istanti della sua morte e di quella del figlio, iniziando a distruggere il suo garage dalla rabbia e dalla disperazione. Sarah ritorna da lui e dopo averlo truccato simile a Eric, lo esorta a compiere la sua missione: cercare di uccidere tutti i suoi assassini, vendicando cos\u00ec la sua morte e quella del figlio.\nAshe si dirige da Spider Monkey, uno degli assassini, uccidendolo dando fuoco ad una fabbrica di droga, di cui Monkey era proprietario. Poco prima di uccidere Spider Monkey, Ashe si fa rivelare la posizione esatta degli altri colpevoli. Cos\u00ec si dirige dal pervertito Nemo. Una volta ucciso, nella camera di un locale per spogliarellisti in cui si masturbava e lasciato un messaggio per gli altri colpevoli Ashe fugge e torna nell'abitazione di Sarah, dove i due incominciano a parlare di cosa succeder\u00e0 al ragazzo dopo che la sua missione sar\u00e0 finita. Sarah, sembra essersi innamorata del vendicatore immortale, ma appena ci prova, l'uomo si ritrae e esce fuori dall'appartamento per recarsi nel luogo dov'\u00e8 stato assassinato. Noah, un uomo anziano che lavora insieme a Sarah, viene rapito e torturato dai drogati che hanno ucciso Ashe, una volta trovata la residenza della ragazza, i criminali sono liberi di rapirla. Ashe si ritrova a fronteggiare Kal\u00ec, l'unica donna del gruppo, che gli ha ucciso il figlio a colpi di pistola.\nAshe, dopo aver ripescato il figlio dal mare dov'\u00e8 morto e averlo seppellito, ingaggia una breve lotta di arti marziali, ma inizialmente la ragazza sembra che abbia la meglio e Ashe si trova in difficolt\u00e0. Dopo avergli procurato una lieve ferita e lanciato su un muro, Ashe ricorda il momento in cui Kali uccide suo figlio e sfascia l'abitazione e i mobili colto da una crisi di furore, Kali si gira e tenta di scappare, Ashe le rompe una gamba e la scaraventa gi\u00f9 dalla finestra, uccidendola dimostrando la sua super-forza e la sua abilit\u00e0 nelle arti marziali. Dopodiche raggiunge Curve in una discoteca dove qui dimostra la sua immortalit\u00e0 e dopo un lungo inseguimento riesce ad ucciderlo e ad annegarlo nel fiume. Dopo questo si prepara anche ad uccidere Judah, l'artefice della sua tragica morte. Il corvo di Ashe, intanto, avverte la presenza di Sarah. Avvicinandosi alla donna in gabbia, viene catturato da Judah. Ashe intanto sta salendo al palazzo di Judah, mentre sotto di lui una folla festeggia il giorno dei morti.\nJudah riesce ad ottenere i poteri del corvo mentre Ashe ritorna mortale. Allora, Sarah, liberata da Sybil, la chiaroveggente di Judah, si fa uccidere apposta per far riacquistare ad Ashe il suo potere: il protagonista scaraventa corvi contro il nemico e cos\u00ec compie la sua vendetta definitiva, eliminando Judah e vendicando la sua morte e quella del figlioletto. Il film si conclude con la morte di Sarah e la scomparsa di Ashe che ritorna finalmente dall'amato figlio Danny e da Sarah.\nProduzione.\nDopo l'uscita de \"Il corvo - The Crow\" di Alex Proyas, film di culto la cui lavorazione fu funestata dalla tragica e prematura scomparsa del protagonista, il produttore Edward R. Pressman e lo scenografo del primo capitolo, decisero di far ritornare il Corvo in un remake, cambiando storia e personaggio principale.\nDurante la stesura della sceneggiatura de \"Il corvo 2\", il personaggio di Ashe non venne subito realizzato poich\u00e9 lo sceneggiatore David S. Goyer voleva che fosse Sarah a vestire i panni del Corvo. La cosa, per\u00f2, non piacque agli autori e perci\u00f2 Goyer ide\u00f2 i personaggi di Ashe e di Danny, fratelli che in seguito venivano uccisi a Los Angeles. L'idea era poi quella di far resuscitare Ashe e di farlo combattere contro Grange e Top Dollar (personaggi apparsi nel primo film) che sarebbero stati anche loro resuscitati. Goyer decise poi di rimuovere questi personaggi dallo script e di rendere Danny non il fratello, bens\u00ec il figlio di Ashe.\nL'attore Vincent P\u00e9rez venne considerato nella parte di Ashe grazie alla sua ottima interpretazione nel film \"La regina Margot\". Perez prese Jim Morrison e Amleto come riferimento per il personaggio di Ashe. In seguito, la produzione decise di rendere il film molto pi\u00f9 simile al primo capitolo e perci\u00f2 il personaggio di Ashe sub\u00ec alcuni cambiamenti diventando pi\u00f9 simile ad Eric Draven. Durante una intervista, l'attore rivel\u00f2 che il personaggio di Ashe fu creato a poco a poco durante le riprese. A detta di Perez, Ashe man mano che uccide i suoi avversari impara contemporaneamente molto su s\u00e9 stesso. Sempre Perez ha definito il suo personaggio come una \"guida che sta conducendo le sue vittime alla morte\".\nSarah indossa la fede nuziale di Shelly, la fidanzata e promessa sposa di Eric, protagonista del primo film, \"Il corvo - The Crow\". Il personaggio di Sarah, infatti, \u00e8 lo stesso del primo film, ma interpretato da un'altra attrice perch\u00e9 ovviamente nel frattempo Sarah \u00e8 cresciuta.\nIl protagonista utilizza una Ducati Monster."}
{"id": "838071", "revid": "827882", "url": "https://it.wikipedia.org/wiki?curid=838071", "title": "Alex Raymond", "text": "Biografia.\nDopo aver frequentato la Grand Central School of Art, inizia a collaborare con Russ Westover, per poi passare nel 1931 nello studio dei fratelli Young, autori di \"Cino e Franco\". L'anno della svolta \u00e8 il 1933, quando il King Features Syndacate gli affida tre serie a strisce contemporaneamente; cos\u00ec, nel 1934 escono \"Flash Gordon\", \"Jungle Jim\" e \"Secret Agent X-9\" (tutti in seguito oggetto di serial cinematografici), quest'ultima scritta per i primi episodi da Dashiell Hammett. Nel 1935 Raymond abbandona \"Secret Agent X-9\" e nel 1944 si arruola nei marines, da cui viene congedato due anni pi\u00f9 tardi dopo essersi guadagnato i gradi di maggiore.\nNel frattempo le sue serie vengono proseguite dai suoi assistenti e, tornato a casa, il maestro americano crea \"Rip Kirby\", che lo fa entrare definitivamente tra gli autori pi\u00f9 importanti di tutti i tempi grazie alle tematiche adulte trattate nelle storie e ad una nuova concezione dei protagonisti della serie stessa. Grande appassionato di automobili, il 6 settembre 1956 prova la nuova auto sportiva del collega Stan Drake e perde tragicamente la vita in un incidente stradale.\nLe sue creazioni.\nJungle Jim.\nJungle Jim (presentato in lingua italiana anche come \"Jim della giungla\") \u00e8 una guida turistica operante dapprima nella giungla africana successivamente in Asia, ma con l'hobby dell'investigazione. Al suo fianco il servo muto \"Kulu\", esperto lanciatore di coltelli. Prima pubblicazione: 7 gennaio 1934.\nFlash Gordon.\nFlash Gordon \u00e8 un avventuriero dello spazio alle prese con i malvagi piani criminosi del \"villain\" Ming lo spietato. Prima pubblicazione: 7 gennaio 1934.\nAgente segreto X-9.\nAgente segreto X-9 (in lingua originale \"Secret Agent X-9\") \u00e8 un agente dell'FBI circondato da un alone di mistero, lupo solitario, ma molto coraggioso. \u00c8 un duro, combatte la malavita organizzata e non disdegna di infiltrarsi tra i criminali per raggiungere i suoi obiettivi. Prima pubblicazione: 22 gennaio 1934.\nRip Kirby.\nRip Kirby \u00e8 forse il personaggio pi\u00f9 autobiografico tra quelli creati da Raymond, infatti come lui \u00e8 un ex-marine con la passione per la bella vita e l'hobby dell'investigazione. Occhialuto e accanito fumatore di pipa. Lo stile di disegno \u00e8 pi\u00f9 sobrio e meno barocco rispetto ai fumetti precedenti. Prima pubblicazione: 4 marzo 1946."}
{"id": "838100", "revid": "42179", "url": "https://it.wikipedia.org/wiki?curid=838100", "title": "Longanesi &amp; C.", "text": ""}
{"id": "838101", "revid": "228587", "url": "https://it.wikipedia.org/wiki?curid=838101", "title": "Campionati mondiali di canoa/kayak 1954", "text": "I quarti Campionati mondiali di canoa/kayak si sono svolti a M\u00e2con (Francia) nel 1954."}
{"id": "838105", "revid": "767487", "url": "https://it.wikipedia.org/wiki?curid=838105", "title": "Godzilla contro i giganti", "text": " \u00e8 un film del 1972 diretto da Jun Fukuda.\nSi tratta del dodicesimo sequel del film \"Godzilla\" del 1954. Questo \u00e8 stato l'unico film di Godzilla che \u00e8 stato distribuito lo stesso anno in Italia (per gli altri film si doveva attendere anche 3 o 4 anni prima della sua uscita).\nTrama.\nDegli alieni simili a scarafaggi, provenienti dalla Nebulosa M, sono scappati dal loro pianeta ormai troppo inquinato. Una volta giunti in Giappone assumono l'aspetto di persone precedentemente morte e aprono un luna park, chiamato \"il Mondo dei ragazzi\", come copertura nel quale l'attrazione principale \u00e8 una gigantesca torre a forma di Godzilla, che in realt\u00e0 sarebbe il centro di comando dove manovrano i loro due mostri: King Ghidorah e un nuovo mostro, Gigan. Il loro scopo \u00e8 colonizzare la Terra con l'aiuto dei due giganti. Intanto il disegnatore di fumetti Gengo Kodaka sta cercando lavoro dopo aver fallito in tutte le aziende in cui ha lavorato e lo trova proprio nella torre, venendo assunto dal direttore. Questo \u00e8 strano perch\u00e9 \u00e8 basso e ha l'et\u00e0 di un quindicenne. Gengo viene contattato da una ragazza che crede che suo fratello sia prigioniero in quella torre e lei aveva rubato un nastro contenente un suono comprensibile solo da Godzilla: un segnale d'aiuto.\nGengo trova il fratello della ragazza imprigionato in una stanza della torre e capisce che quelle persone in realt\u00e0 sono alieni. Gengo e la ragazza chiamano Godzilla con il nastro per avvertirlo del pericolo ed egli parte subito per il Giappone. Gengo per\u00f2 si fa scoprire e viene fatto prigioniero nella torre insieme alla ragazza. Gli alieni riprendono il nastro e insieme a un altro chiamano Gigan e King Ghidorah che una volta arrivati attaccano e distruggono gran parte di Tokyo. Gengo, la ragazza e suo fratello per\u00f2 fuggono e chiamano l'esercito. Intanto Godzilla, seguito da Angilas arriva a Tokyo e tiene occupati i due mostri spaziali, mentre Gengo e un piccolo gruppo di soldati, con un trucco riesce a ingannare gli alieni e a far saltare in aria la torre che stava indebolendo Godzilla con un potentissimo raggio laser. Godzilla per\u00f2 \u00e8 privo di forze a causa del raggio laser e Ghidorah ne approfitta per attaccarlo e lo mette KO. Ma commette un errore. Lancia Godzilla verso quel che rimane della torre e il colpo fa riprendere i sensi al mostro nucleare che con Angilas organizza un piano per sbarazzarsi dei due mostri spaziali, che dopo una dura lotta, scappano ritornando nello spazio.\nProduzione.\nIl film segna il ritorno nella serie di Jun Fukuda, dopo cinque anni: Tomoyuki Tanaka infatti non aveva apprezzato il lavoro di Yoshimitsu Banno sul precedente film Godzilla - Furia di mostri. Il progetto in origine doveva essere intitolato \"Kingu Gidora no daigyakushu\" (lett. \"Il grande contrattacco di King Ghidorah\") e prevedeva Godzilla, Rodan e Varan contro il drago a tre teste, Gigan e un nuovo mostro chiamato Mogu. Un secondo progetto prevedeva invece l'inserimento di Megalon, che verr\u00e0 poi utilizzato nel film successivo della serie, alla fine poi si arriv\u00f2 al progetto finale. Originariamente il regista doveva essere Ishir\u014d Honda, che non pot\u00e9 perch\u00e9 era impegnato in un'altra sceneggiatura per un altro film che poi diventer\u00e0 Distruggete Kong! La Terra \u00e8 in pericolo!, il regista allora affid\u00f2 la regia al collega Jun Fukuda. questo \u00e8 l'unico film di Jun Fukuda ad avere come compositore il maestro Akira Ifukube, abituale compositore dei film di Ishir\u014d Honda, Ifukube comunque non ha composto alcuna nuova musica per il film e sono state riciclate alcune composizioni dai precedenti capitoli della saga e della library Toho. A causa delle forti restrizioni di budget, il film fa ampio uso di stock-footage presi dai precedenti film della saga, e fra le scene riciclate compaiono anche alcune rapide apparizioni di altri mostri della saga, come Rodan, il ragno gigante Kumonga o la mantide Kamacuras. I problemi relativi alla mancanza di fondi sono visibili anche nella scarsa mobilit\u00e0 di King Ghidorah e nell'azione dilatata artificiosamente con alcuni ralenti. Persino il costume di Godzilla (creato all'epoca de Gli eredi di King Kong) era malandato e nelle scene acquatiche fu sostituito da quello utilizzato in Il figlio di Godzilla.\nNel film sono state aggiunte in due scene delle nuvolette fumettistiche con dentro delle scritte davanti a Godzilla e Anguirus, per far capire cosa stessero dicendo, nella versione americana e italiana invece i due mostri vengono direttamente doppiati e le nuvolette non appaiono."}
{"id": "838107", "revid": "1086846", "url": "https://it.wikipedia.org/wiki?curid=838107", "title": "Unione Sportiva Lecce 1993-1994", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1993-1994.\nMaglie e sponsor.\nIl fornitore di materiale tecnico per la stagione 1993-1994 \u00e8 stato Asics, mentre non vi era alcuno sponsor di maglia."}
{"id": "838109", "revid": "767487", "url": "https://it.wikipedia.org/wiki?curid=838109", "title": "UNOMIG", "text": "La Missione degli osservatori delle Nazioni Unite in Georgia (UNOMIG dall'inglese \"United Nations Observer Mission in Georgia\") fu creata dalla risoluzione numero 858 del Consiglio di sicurezza delle Nazioni Unite approvata il 24 agosto 1993 dopo l'accordo di pace firmato il 27 luglio 1993 tra la Georgia e i ribelli dell'Abcasia.\nIl mandato degli 88 osservatori mandati nella regione era quello di monitorare il cessate-il-fuoco tra le parti e di riferire al segretario generale delle Nazioni Unite.\nIl mandato per\u00f2 fu invalidato a causa di un conflitto a fuoco tra le parti nel settembre 1993, e il conflitto scoppi\u00f2 nuovamente.\nFu dato allora il compito alla missione di verificare le responsabilit\u00e0 della rottura della tregua e raccogliere informazioni sulle forze in campo.\nNel maggio 1994 la Georgia e i ribelli firmarono l'accordo per il cessate il fuoco e il disarmo.\nIl 27 giugno, con la risoluzione numero 937, il Consiglio di sicurezza autorizz\u00f2 un incremento delle truppe (da 88 a 136) e il prolungamento della missione.\nI compiti della nuova missione erano cambiati; non solo gli osservatori dovevano monitorare il rispetto del cessate il fuoco, ma dovevano anche controllare le operazioni del contingente di pace schierato dalla Comunit\u00e0 degli Stati Indipendenti.\nInoltre gli osservatori sostituirono le truppe Georgia nella valle di Kodori e poterono garantire il ritorno a casa dei profughi abkhazi.\nL'11 dicembre fu stabilita a Tbilisi, capitale della Georgia, la creazione dell'Ufficio delle Nazioni Unite per il rispetto dei diritti umani in Abcasia con personale dell'OCSE e dell'UNHCR, la maggior parte dei quali dislocati nella cittadina abkhaza di Sukhumi.\nNel 2001 un elicottero dell'ONU venne abbattuto al confine della regione, gli occupanti del velivolo non sono mai stati ritrovati.\nI responsabili dell'UNOMIG hanno protestato col governo georgiano chiedendo di poter riprendere il controllo della frontiera tra l'Abcasia e la Georgia.\nNegli anni la missione ha contribuito al ripristino delle infrastrutture del paese e alla stabilizzazione democratica, tuttavia nella regione la criminalit\u00e0 rimane molto alta.\nLa missione \u00e8 terminata nel giugno 2009, un anno dopo la seconda guerra in Ossezia del Sud per mancanza di consenso tra i membri del Consiglio di sicurezza dell'ONU (veto della Russia) sull'estensione del suo mandato."}
{"id": "838110", "revid": "1543377", "url": "https://it.wikipedia.org/wiki?curid=838110", "title": "Lab-on-a-chip", "text": "Lab-on-a-chip (LOC) \u00e8 un termine per un dispositivo che integra funzioni multiple che si possono svolgere in laboratorio in un singolo chip che va da pochi millimetri a qualche centimetro quadrato di grandezza ed \u00e8 capace di trattare volumi di fluidi estremamente piccoli, sotto i picolitri. I dispositivi \"Lab-on-a-chip\" sono un sottogruppo dei dispositivi MEMS (dall'inglese \"Micro Electro Mechanical Systems\") e spesso indicati anche come \"Micro Total Analysis Systems\" (\u00b5TAS). Microfluidica \u00e8 un termine generale che descrive anche dispositivi di controllo di meccanica dei fluidi come pompe e valvole o sensori come flussometri e viscosimetri. Tuttavia, con il termine \"Lab-on-a-Chip\" si indica generalmente la misurazione di un singolo o un multiplo processo di laboratorio con un semplice \"chip\", mentre \"\u00b5TAS\" si dedica all'integrazione di tutte le sequenze di processi di laboratorio per fare analisi chimiche. Il termine \"Lab-on-a-chip\" fu introdotto pi\u00f9 tardi quando si dimostr\u00f2 che era possibile applicare le tecnologie \u00b5TAS in maniera pi\u00f9 ampia che per soli scopi di analisi.\nStoria.\nDopo la scoperta della microtecnologia (1958) per realizzare strutture integrate di semiconduttori per \"chip\" microelettronici, queste tecnologie basate sulla tecnologia litografica elettronica furono presto applicate nei sensori di pressione nel campo manifatturiero. Nuovi sviluppi di queste tecnologie, una scatola di strumenti divenne disponibile per creare strutture meccaniche in silicio nell'ordine di grandezza dei micrometri o ancor pi\u00f9 piccole: l'era dei \"Micro Electro Mechanical Systems\" (MEMS) era cominciata.\nI dispositivi di trattamento dei fluidi furono sviluppati dopo i sensori di pressione e altre strutture meccaniche mobili. Esempi: canali (collegamenti capillari), miscelatori, valvole, pompe e dispositivi dosatori. Il primo sistema di analisi su tecnologia \"Lab-on-a-chip\" fu un gas-cromatografo, sviluppato nel 1975 da S.C. Terry alla Stanford University. Tuttavia, solo alla fine degli anni ottanta e all'inizio degli anni novanta, la ricerca sui \"Lab-on-a-chip\" inizi\u00f2 a crescere seriamente grazie a qualche gruppo di ricercatori svilupp\u00f2 micropompe, sensori di flusso e il concetto del trattamento integrato dei fluidi per i sistemi di analisi. Questi concetti \u00b5TAS dimostrarono che l'integrazione dei passi di pretrattamento, normalmente fatti in laboratorio, avrebbe potuto estendere le semplici funzionalit\u00e0 dei sensori fino ad analisi complete di laboratorio, includendo passi addizionali di pulizia e separazione.\nUna grande spinta nella ricerca e negli interessi commerciali arriv\u00f2 nella met\u00e0 del 1990, quando le tecnologie \u00b5TAS riuscivano a provvedere strumenti interessanti per le applicazioni genomiche, come l'elettroforesi capillare e il DNA \"microarray\". Un supporto alla grande spinta nelle ricerca venne anche dalle forze armate, specialmente dal DARPA (\"Defense Advanced Research Projects Agency\"), per il loro interesse nei sistemi portatili di rilevamento di agenti bio-chimici durante le guerre. Il valore aggiunto non era solo limitato all'integrazione di processi di laboratorio per le analisi ma anche per le possibilit\u00e0 di applicare elementi individuali ad altri processi (\"non-analysis\").\nTuttavia l'applicazione di LOCs \u00e8 ancora nuova e umile, un interesse crescente di compagnie e gruppi di ricerca applicati \u00e8 osservato in campi differenti come analisi (analisi chimiche, monitoraggio dell'ambiente, diagnosi mediche e \"cellomics\"), ma anche in chimica sintetica (test rapidi e microreattori per la farmaceutica). A parte ulteriori sviluppi di applicazioni, si pensa che la ricerca nei sistemi LOC possa espandersi fino a ridurre le strutture di trattamento dei fluidi usando la nanotecnologia. Nano-canali, labirinti di DNA, rilevamento delle singole cellule e nano sensori possono essere fattibili e dare la possibilit\u00e0 a nuovi tipi di interazione con le specie biologiche e le grandi molecole. Un esempio di successo per i LOCs nelle scienze della vita \u00e8 lo sviluppo di \"automated patch clamp chips\", che danno la possibilit\u00e0 di incrementare drasticamente i risultati per i test sui farmaci nelle industrie di questo settore.\nMateriali e Fabbricazione.\nLa base per la maggior parte dei processi di fabbricazione dei LOC \u00e8 la litografia. Inizialmente la maggior parte dei processi erano in silicio, dato che queste tecnologie ben sviluppate erano direttamente derivate dalla fabbricazione dei semiconduttori. Data la richiesta di caratteristiche ottiche specifiche, biocompatibili o chimico compatibili, minori costi di produzione e pi\u00f9 veloce fase di prototipazione, nuovi processi sono stati sviluppati come incisione del vetro, ceramica e metallo, \"deposition\" e \"bonding\", processi PDMS (polidimetilsilossano), \"thick-film\" e stereolitografia allo stesso modo di metodi di replicazione veloce via \"electroplating\", \"injection molding\" (formatura) e \"embossing\" (stampaggio). Per di pi\u00f9 il campo dei LOC supera sempre pi\u00f9 i confini tra la tecnologia dei microsistemi basati sulla litografia, nanotecnologia e ingegneria di precisione.\nVantaggi.\nUn dispositivo LOC pu\u00f2 provvedere vantaggi, molto specifici per le loro applicazioni. Tipici vantaggi sono:\nCollegamenti esterni.\nwww.fluidics.eu Raccolta di articoli relativi a microfluidica e lab-on-chip"}
{"id": "838112", "revid": "3732", "url": "https://it.wikipedia.org/wiki?curid=838112", "title": "Longanesi", "text": "Longanesi &amp; C., o pi\u00f9 semplicemente Longanesi, \u00e8 una casa editrice italiana fondata a Milano il 1\u00ba febbraio 1946 da Leo Longanesi in societ\u00e0 con l'industriale Giovanni Monti.\nStoria.\nFondazione.\nFin dal 1943-44 l'industriale Giovanni Monti era intenzionato ad entrare nel mercato dell'editoria. Inizialmente si rivolse allo scrittore Elio Vittorini. Questi acquist\u00f2, sfruttando una svendita d'occasione, un cospicuo quantitativo di carta color paglierino e inizi\u00f2 a stendere un primo programma editoriale, con una lista di autori. Ma la condizione di clandestinit\u00e0 cui era costretto Vittorini (essendo antifascista) e l'impostazione progressista dello scrittore contrastarono con le idee conservatrici di Monti; Vittorini si fece da parte.\nSu indicazione di Indro Montanelli, Monti chiam\u00f2 Leo Longanesi, a quel tempo impegnato a Roma nella direzione del settimanale \"Sette\", edito da De Fonseca. Dopo una breve trattativa Longanesi divenne socio di minoranza della societ\u00e0. Nel gennaio 1946 Longanesi sal\u00ec a Milano e il 1\u00ba febbraio fu fondata la casa editrice. Il simbolo, due spadini incrociati, nacque dalla sua matita.\nDirezione Longanesi.\nIl capitale iniziale investito da Monti ammontava a un milione di lire. La societ\u00e0 trov\u00f2 sede in via Borghetto 5. Il personale era costituito da: Leo Longanesi (direttore editoriale), una segretaria e un responsabile vendite di ventidue anni, Bruno Licitra. La carta color paglierino, lasciata da Vittorini, fu utilizzata. Port\u00f2 fortuna alla nuova casa editrice, divenendo il carattere distintivo della produzione longanesiana.\nAlcuni degli allievi che nell'anteguerra avevano lavorato per Leo Longanesi nel settimanale \"Omnibus\" si prestarono a collaborare con la nuova casa editrice nella veste di consulenti: da Indro Montanelli a Emilio Cecchi, da Camillo Pellizzi a Henry Furst (esperto di letteratura anglosassone), da Alberto Moravia a Giovanni Ansaldo. Quest'ultimo fu il principale collaboratore di Longanesi ne \"Il Libraio\", raffinato bollettino d'informazioni della casa editrice stampato in formato tabloid. Longanesi incarn\u00f2 una nuova dimensione dell'editore: l'\"editore protagonista\", una figura che era insieme amministratore, cacciatore di talenti, uomo di pubbliche relazioni, direttore artistico (sceglieva il tipo di carta e il carattere della stampa) e revisore di bozze.\nNel 1946 la casa editrice pubblic\u00f2 \"I fascisti invecchiano\" di Vitaliano Brancati. Nello stesso anno apparvero le \"Memorie del cameriere di Mussolini\", una biografia di Benito Mussolini. Non fu un successo commerciale, ma fece parlare di s\u00e9 per l'insolito punto di vista: Mussolini veniva raccontato dal suo cameriere privato, Quinto Navarra. Alla redazione dell'opera, tratta dalle memorie milanesi di Navarra raccolte all'indomani della caduta del fascismo, prese parte anche lo stesso Montanelli, che redasse l'introduzione della seconda edizione. Il primo successo di vendite arriv\u00f2 nel 1947 con \"Tempo di uccidere\" di Ennio Flaiano. Longanesi consigli\u00f2 poi a Flaiano di promuovere se stesso e il libro in vista della stagione dei premi. \"Tempo di uccidere\" vinse la prima edizione del Premio Strega.Un altro successo di vendite fu, l'anno seguente, l'opera prima di Giuseppe Berto, \"Il cielo \u00e8 rosso\" e l'opera autobiografica \"Ho scelto la libert\u00e0\" di Viktor Krav\u010denko.\nSe nel campo narrativo le scelte di Longanesi furono caratterizzate da un'eterogeneit\u00e0 di fondo, l'editore fu ancora pi\u00f9 controcorrente nella saggistica. Pubblic\u00f2 nelle collane \"Cammeo\" e \"La Fronda\" opere di chiara impronta storicista, cui fecero riscontro il neokantismo di Ernst Cassirer e l'empirismo di Bertrand Russell, di cui ottenne l'esclusiva nel 1952.\nDopo Longanesi.\nL'ultima invenzione commerciale di Longanesi riguard\u00f2 la collana \"Gialli proibiti\" (1953): i libri vennero distribuiti con le ultime pagine sigillate. Se il lettore rinunciava volontariamente a scoprire il finale, poteva ottenere il rimborso del prezzo.\nNel 1956 Longanesi lasci\u00f2 la casa editrice da lui fondata a causa dei problemi politici incontrati dalla rivista \"Il Borghese\". Infatti, egli condusse campagne taglienti e sferzanti soprattutto contro i centri del nuovo potere partitico nato nel dopoguerra. Monti non era direttamente impegnato nel \"Borghese\" (la rivista era in compropriet\u00e0 al 50% tra Longanesi e Rizzoli), ma inizi\u00f2 a ritenerlo troppo pericoloso per i propri interessi. Gli propose di staccarla dalla casa editrice e di sottoscrivere un aumento di capitale. Longanesi non accett\u00f2 la proposta, si ritrov\u00f2 fuori dal nuovo consiglio di amministrazione e lasci\u00f2 la societ\u00e0.\nCrisi e rilancio.\nDopo l'abbandono di Longanesi, Monti affid\u00f2 la direzione della casa editrice al figlio cadetto, lo scrittore Mario Monti. Inizi\u00f2 un declino che nemmeno l'introduzione di una collana di tascabili economici, i \"Superpocket\", riusc\u00ec ad arrestare.\nNel 1977, Luciano Mauri, patron delle Messaggerie Italiane, acquis\u00ec con Alfredo Curcio il marchio, decidendo di farsi editore in proprio. La societ\u00e0 era in profondo passivo: alla fine del 1979 Mauri ne affid\u00f2 la direzione a Mario Spagnol (1930-1999), reduce da esperienze in Bompiani, Feltrinelli, Mondadori e Rizzoli. Spagnol rilanci\u00f2 la casa editrice puntando sulla narrativa internazionale, ma con un occhio di riguardo per gli autori di qualit\u00e0. A caccia di bestseller, pubblic\u00f2 Wilbur Smith, Michael Ende, William Golding e James Patterson. Fu Spagnol a scoprire Tiziano Terzani, negli anni Ottanta uno sconosciuto giornalista che lavorava per il settimanale tedesco \"Der Spiegel\".\nNel settembre 1999 mor\u00ec Spagnol; Stefano Mauri, che dal 1988 lo aveva affiancato, assunse la carica di amministratore delegato, mentre quella di direttore editoriale fu affidata a Luigi Brioschi.\nNel 2005 venne fondato il Gruppo editoriale Mauri Spagnol. Da allora la Longanesi \u00e8 la casa editrice \"leader\" del Gruppo. Nel 2011 \u00e8 diventato direttore editoriale Giuseppe Strazzeri. Nel maggio 2015 Ferruccio de Bortoli \u00e8 stato nominato presidente della casa editrice, succedendo a Enrico Zanelli, in carica per 15 anni.\nI Premi Nobel.\nNel 1978 fu assegnato il Premio Nobel per la letteratura a Isaac B. Singer, grande amico personale dell'editore Mario Monti.\nAnche la gestione di Mario Spagnol \u00e8 stata impreziosita da un Nobel per la letteratura, assegnato nel 1983 a William Golding.\nGli autori.\nLa Longanesi pubblic\u00f2 il primo racconto di Ernest Hemingway in Italia e lanci\u00f2 alcuni scrittori italiani come Vitaliano Brancati, Ennio Flaiano, Dino Buzzati, Goffredo Parise, Giuseppe Berto. Pubblic\u00f2, tra le altre, opere di Giuseppe Prezzolini, Giovanni Spadolini e Indro Montanelli.\nTra gli autori stranieri nel catalogo Longanesi si segnalano (in ordine alfabetico): Susanna Clarke, Bernard Cornwell, Clive Cussler, Michael Ende, Jostein Gaarder, Elizabeth George, Arthur Golden, William Golding, Denis Guedj, Torben Guldberg, Chang Jung, Patrick O'Brian, James Patterson, Iain Pears, Bertrand Russell, Vikram Seth, Graeme Simsion, Isaac B. Singer, Sven Hassel, Wilbur Smith, Patrick S\u00fcskind, Marion Zimmer Bradley.\nTra gli italiani hanno fatto stabilmente parte del catalogo (in ordine alfabetico): Mario Biondi, Marco Buticchi, Alfio Caruso, Matteo Collura, Giuseppe Conte, Alessia Gazzola, Francesca Marciano, Marta Morazzoni, Piergiorgio Odifreddi, Piero Ottone, Luca Ricolfi, Sergio Romano, Tiziano Terzani, Federico Zeri."}
{"id": "838113", "revid": "725642", "url": "https://it.wikipedia.org/wiki?curid=838113", "title": "Alicia Alonso", "text": "Biografia.\nAlicia Alonso si affacci\u00f2 al mondo della danza nel 1931 a L'Avana, presso la scuola di balletto della Sociedad Pro-Arte Musical, con Nikolai Yavorsky, e danz\u00f2 a Cuba con il nome di Alicia Martinez.\nA 15 anni si spos\u00f2 con il partner, il ballerino Fernando Alonso, e adott\u00f2 il nome di Alicia Alonso.\nContinu\u00f2 gli studi a New York con Anatole Vilzak e Ludmilla Shollar alla Scuola dell'American Ballet e pi\u00f9 tardi a Londra con Vera Volkova. La sua carriera professionale inizi\u00f2 per\u00f2 negli Stati Uniti nel 1938. Danz\u00f2 in molte commedie musicali come \"Great Lady\" nel 1938 e \"Stars In Your Eyes\" nel 1939 (coreografia di George Balanchine).\nA 19 anni divent\u00f2 parzialmente cieca: si aiut\u00f2 con le luci per orientarsi sulla scena, chiedendo inoltre ai partner artistici di trovarsi esattamente l\u00e0 dove lei pensava che si trovassero.\nNel 1939 entr\u00f2 nella compagnia fondata da George Balanchine, l'American Ballet Caravan, precursore dell'attuale New York City Ballet. Nella prestigiosa e nuovissima compagnia pass\u00f2 i migliori anni della sua carriera di ballerina interpretando i grandi ruoli del balletto classico. Nominata \u00e9toile, avr\u00e0 l'occasione di lavorare con i pi\u00f9 grandi coreografi del tempo: Michel Fokine, George Balanchine, L\u00e9onide Massine, Bronislava Nijinska, Antony Tudor, Jerome Robbins e Agnes de Mille.\nLe sue versioni dei grandi balletti classici divennero note a livello internazionale: all'Op\u00e9ra national de Paris (\"Giselle\", \"Grand pas de quatre\", \"La Belle au bois dormant\"), all'Opera di Vienna e al Teatro di San Carlo di Napoli (\"Giselle\"), all'Opera di Praga (\"La fille mal gard\u00e9e\") e alla Scala di Milano (\"La Belle au bois dormant\").\nDesiderosa di dare un contributo allo sviluppo del balletto a Cuba, il suo paese d'origine, fond\u00f2 nel 1948 a L'Avana il \"Ballet Alicia Alonso\". Questa compagnia prender\u00e0 in seguito il suo nome attuale di \"Ballet Nacional de Cuba\", da lei diretta fino alla morte.\nNel 2002 fu nominata ambasciatore di buona volont\u00e0 dall'UNESCO per il contributo allo sviluppo e alla salvaguardia della danza classica.\nNon esiste una registrazione secondo la quale il titolo sia stato mai attribuito ufficialmente, ma \u00e8 accreditata come Prima ballerina assoluta in numerose fonti, compreso il Cuban National Ballet, del quale \u00e8 stata la fondatrice."}
{"id": "838115", "revid": "1318658", "url": "https://it.wikipedia.org/wiki?curid=838115", "title": "Parco nazionale di Sangay", "text": "Il parco nazionale di Sangay \u00e8 un parco nazionale che si trova a cavallo delle province di Morona Santiago, Chimborazo e Tungurahua, in Ecuador.\nTerritorio.\nAll'interno dell'area protetta si trovano due vulcani attivi, il Sangay e il Tungurahua, e diversi ecosistemi, dalla foresta pluviale ai ghiacciai delle vette andine.\nStoria.\nNel 1983 il parco \u00e8 stato inserito nell'elenco dei patrimoni dell'umanit\u00e0 dell'UNESCO. Nel 1992 \u00e8 stato inserito nella lista dei patrimoni a rischio, a causa di bracconaggio, allevamento estensivo di bestiame all'interno dei suoi confini, costruzione abusiva di strade e violazioni ripetute dei confini dell'area protetta. Nel 2005, grazie agli sforzi dell'UNESCO e del governo ecuadoriano, il parco \u00e8 stato escluso dalla lista dei patrimoni in pericolo."}
{"id": "838120", "revid": "1442080", "url": "https://it.wikipedia.org/wiki?curid=838120", "title": "Sopor Aeternus &amp; The Ensemble of Shadows", "text": "Sopor Aeternus &amp; The Ensemble of Shadows \u00e8 un progetto musicale darkwave fondato nel 1989 a Francoforte, composto dalla compositrice Anna Varney Cantodea. Le tematiche dei primi lavori si basano su necrofilia omo-erotica, la perdita di una persona cara e la discesa junghiana nelle proprie tenebre spirituali, legate anche alla sessualit\u00e0 personale della fondatrice. L'intero album \"Poetica\" \u00e8 incentrato su Edgar Allan Poe, uno dei suoi scrittori preferiti.\nL'aspetto fondamentale del suo lavoro si concentra sull'evocare gli aspetti negativi e talvolta repressi dell'esistenza, che \"possono rivelare una bellezza inaspettata\". In virt\u00f9 di ci\u00f2 \u00e8 accostabile alla corrente artistica del decadentismo fino al sesto album di Sopor,\" \"Songs from the inverted Womb\"\" (Apocalyptic Vision, 2000). Tutte le composizioni del progetto includono fiati, ottoni, quartetti d'arco e chitarre classiche. In qualche caso vengono adoperati sintetizzatori e drum machine o percussioni."}
{"id": "838126", "revid": "124123", "url": "https://it.wikipedia.org/wiki?curid=838126", "title": "Alex Toth", "text": "Biografia.\nApproda nel settore fumettistico nel 1947 collaborando con la \"National\" (la futura DC Comics) a serie come \"Atom\", \"The Flash\" e \"Green Lantern\" e successivamente come assistente di Warren Tufts.\nDopo diverse serie a sfondo bellico, passa alla Western Publishing dove disegna le trasposizioni a fumetti di film e telefilm; tra queste \u00e8 sicuramente da segnalare quella del telefilm \"Zorro\" della Disney.\nNel 1960 diventa direttore artistico della serie d'animazione \"Space Angel\" e nel 1964 passa a lavorare negli studios di Hanna-Barbera, per poi tornare al fumetto disegnando storie autoconclusive, mentre negli anni Settanta va segnalato il suo contributo a \"Vampirella\".\nNei primi anni Ottanta disegna le prime due storie di \"Torpedo\" su testi di Enrique S\u00e1nchez Abul\u00ed, per poi abbandonare la serie che viene affidata a Jordi Bernet. \"Jesse Bravo\" \u00e8 il pi\u00f9 importante tra i suoi lavori successivi ed in Italia viene pubblicato sulla rivista \"Comic Art\".\nAlex Toth muore mentre lavora al suo tavolo da disegno, alle ore 7 di sabato 27 maggio 2006."}
{"id": "838128", "revid": "287204", "url": "https://it.wikipedia.org/wiki?curid=838128", "title": "Mimirol", "text": ""}
{"id": "838130", "revid": "93556", "url": "https://it.wikipedia.org/wiki?curid=838130", "title": "Beam splitter", "text": " \nUn beam splitter \u00e8 un dispositivo ottico che divide un raggio di luce (beam) in due parti. \u00c8 un componente fondamentale in molti interferometri.\nNella sua forma pi\u00f9 comune, \u00e8 un cubo fatto di due prismi triangolari, incollati alla loro base mediante una colla. Lo spessore dello strato di resina \u00e8 tale che, per alcune lunghezze d'onda, met\u00e0 della luce incidente attraverso la \"porta\" uno (ossia una faccia del cubo) sia riflessa e che l'altra met\u00e0 sia trasmessa. Beam splitter polarizzatori, come il prisma di Wollaston, usano materiali birifrangenti, che dividono la luce in raggi con diversa polarizzazione.\nUn altro tipo di implementazione fa uso di uno specchio semitrasparente; una lastra di vetro con un sottile rivestimento di alluminio (solitamente depositata mediante vapori di alluminio), con uno spessore del rivestimento tale che, della luce incidente a 45 gradi, met\u00e0 sia trasmessa e l'altra met\u00e0 sia riflessa. Al posto di rivestimenti metallici, pu\u00f2 essere usato un rivestimento ottico dielettrico. Tali specchi sono comunemente usati come accoppiatori di uscita nella costruzione di laser. Similmente, anche una pellicola di rivestimento pu\u00f2 essere usata come beam splitter.\nUna terza versione di beam splitter \u00e8 un prisma dicroico che usa un rivestimento ottico dicroico per dividere la luce incidente in tre raggi, uno rosso, uno blu ed uno verde. Tale dispositivo era usato nelle telecamere per televisione multi tubo a colori ed anche nelle cineprese Technicolor a tre pellicole. \nI beam splitter sono anche utilizzati nella fotografia stereo per scattare foto stereo usando una sola macchina fotografica non stereo. Il dispositivo \u00e8 posizionato al posto della lente della fotocamera. Alcuni ritengono che \"image splitter\" sia un nome pi\u00f9 corretto per questo dispositivo."}
{"id": "838142", "revid": "767487", "url": "https://it.wikipedia.org/wiki?curid=838142", "title": "Sect of the White Worm", "text": "Sect of the White Worm \u00e8 il primo EP del gruppo musicale canadese 3 Inches of Blood pubblicato il 3 aprile 2001.\nInizialmente Cam Pipes fu chiamato per partecipare come secondo cantante in poche canzoni, ma la sua partecipazione piacque a tal punto che fin\u00ec per registrare le linee vocali anche per le altre canzoni."}
{"id": "838147", "revid": "65435", "url": "https://it.wikipedia.org/wiki?curid=838147", "title": "Puntata pilota", "text": ""}
{"id": "838150", "revid": "30610", "url": "https://it.wikipedia.org/wiki?curid=838150", "title": "Sinfonia n. 5 (\u010cajkovskij)", "text": "La sinfonia n. 5 in Mi minore di \u010cajkovskij \u00e8 stata composta nel 1888 ed eseguita la prima volta a Mosca il 17 novembre dello stesso anno.\nStruttura.\n\u00c8 composta nei canonici quattro movimenti:"}
{"id": "838151", "revid": "466539", "url": "https://it.wikipedia.org/wiki?curid=838151", "title": "Francis Collins", "text": "Biografia.\n\u00c8 noto anche soprattutto negli Stati Uniti per la sua fede cristiana e per la sua visione della scienza che egli considera un'\"opportunit\u00e0 di preghiera\", come scrive nel suo libro \"The Language of God\" (\"Il linguaggio di Dio\"). In questo libro sviluppa una prospettiva che definisce BioLogos, che cerca di conciliare l'attivit\u00e0 scientifica e i valori spirituali, dimostrando l'assenza di contraddizione tra fede e scienza. Nel 2009 Papa Benedetto XVI l'ha nominato Accademico della Pontificia accademia delle scienze, mentre nel 2020 viene insignito del premio Templeton."}
{"id": "838152", "revid": "30774", "url": "https://it.wikipedia.org/wiki?curid=838152", "title": "Metodi di vestizione del GAV", "text": "Ci sono diversi modi per indossare il giubbotto ad assetto variabile, o meglio il gruppo ARA, a seconda delle situazioni e delle abilit\u00e0 del subacqueo, sia in acqua che fuori dall'acqua.\nUn subacqueo esperto o molto eccitato dall'imminente immersione prediliger\u00e0, molto spesso, un metodo rapido per indossare il gruppo in modo da godere subito delle meraviglie del mare; \u00e8 bene precisare che il peso complessivo del gruppo ARA frequentemente supera i 15 kg e che, se indossato con scarsa cautela o con eccessiva fretta, pu\u00f2 provocare lesioni o strappi alla schiena, talvolta anche seri.\n\u00c8 necessario quindi porgere, sia in acqua che fuori, la massima attenzione durante la vestizione per evitare spiacevoli inconvenienti che potrebbero compromettere l'immersione o addirittura pregiudicare l'attivit\u00e0 subacquea futura.\nOvviamente un'adeguata preparazione da parte di un istruttore durante un corso pu\u00f2 aiutare a rendere improbabili simili errori: \u00e8 necessario quindi frequentare corsi appositi per apprendere la teoria e la tecnica.\n\u00c8 altrettanto importante che l'attrezzatura acquistata o in noleggio sia di facile vestizione e adatta al grado di esperienza del sub. Ad esempio molto utile risulta la presenza di D-ring alla fine dei fibbiaggi per poterli stringere rapidamente.\nVestizioni in acqua.\nPrimo metodo, o \"tecnica della seduta\".\nUna volta montato il gruppo ARA bisogna gonfiarlo affinch\u00e9 galleggi ed adagiarlo in acqua, senza legarlo a cime che potrebbero causare costrizioni e incidenti, ma tenendolo per uno spallaccio o un cinghiolo durante il posizionamento.\nIl subacqueo entra in acqua gi\u00e0 completamente attrezzato (con pinne, muta subacquea, maschera e zavorra) e allentare al massimo le fibbie degli spallacci. Sedendosi poi sul fondello della bombola e infilando le braccia all'interno degli spallacci il sub dovr\u00e0 spostarsi in posizione orizzontale, al di sopra del gruppo, ed allacciare il fibbiaggio ventrale. A questo punto il subacqueo potr\u00e0 stringere gli spallacci, fino ad ottenere una regolazione adeguata alla propria corporatura, riportarsi in posizione verticale ed assicurare il fibbiaggio pettorale e il corretto posizionamento di fruste e corrugato.\nQuesto metodo \u00e8 preferito dai subacquei meno esperti per la facilit\u00e0 di esecuzione e per la scarsa forza necessaria. \u00c8 adatto soprattutto per le immersioni di allenamento in piscina e per le immersioni da terra in acque molto calme.\nSecondo metodo, o \"tecnica dell'incappucciamento\".\nSimilmente al precedente metodo di vestizione bisogna adagiare in acqua il gruppo ARA sufficientemente gonfio per il galleggiamento ed entrare in acqua gi\u00e0 attrezzati.\nIl subacqueo deve allentare al massimo le fibbie degli spallacci, posizionando le fruste degli erogatori all'esterno del jacket, in modo da non intralciare la vestizione. Pu\u00f2 essere utile, per questa manovra, sgonfiare leggermente il GAV.\nBisogna poi posizionare il gruppo ARA verticalmente rispetto alla propria posizione, con la rubinetteria della bombola rivolta verso di se ed il fondello lontano, inserire le braccia attraverso le \"maniche\" del GAV ed impugnare la bombola appena sopra il fondello.\nDopodich\u00e9 bisogna portare la bombola dietro la schiena, infilando contemporaneamente il jacket come se fosse un gilet: questa operazione porta ad un leggero affondamento del subacqueo, ed \u00e8 pertanto consigliabile prendere una boccata d'aria prima di eseguire la manovra.\nUna volta portata la bombola dietro la schiena il subacqueo, riemerso, dovr\u00e0 porsi in posizione orizzontale come nel precedente metodo di vestizione e procedere all'aggancio del fibbiaggio ventrale, alla regolazione degli spallacci ed all'aggancio del fibbiaggio pettorale.\nQuesto metodo \u00e8 preferito dai subacquei pi\u00f9 esperti per la sua rapidit\u00e0 di esecuzione e pu\u00f2 indurre i meno esperti a credere che sia una manovra molto complessa e pericolosa; al contrario \u00e8 necessaria solo un po' di coordinazione. La \"tecnica dell'incappucciamento\" si pu\u00f2 eseguire, come la precedente, nel caso di immersioni da terra in acque molto calme o per le immersioni di allenamento in piscina.\nTerzo metodo, o \"vestizione sul fondo\".\nCapita talvolta che il sub, spesso durante l'esplorazione interna (detta anche \"penetrazione\") di un relitto sia costretto per un particolare passaggio (o in situazioni di emergenza), a sganciarsi dal proprio gruppo ARA (conservando ovviamente l'erogatore) ed a rivestirsi subito dopo aver effettuato il passaggio complicato.\nLa \"vestizione sul fondo\" \u00e8 una manovra molto simile all'incappucciamento, ma differisce da essa per tre fondamentali aspetti:\nQuando il sub deve rimuovere il gruppo ARA deve, prima di tutto, assicurarsi sul fondo con assetto negativo e successivamente allentare gli spallacci, sganciando i fibbiaggi pettorali e ventrali. Si deve sganciare la fibbia dello spallaccio sinistro e rimuovere il GAV da destra in modo da non impigliarsi nelle fruste delle fonti d'aria.\nUna volta eseguito il passaggio stretto bisogna immediatamente rivestire il gruppo ARA, con due tecniche; una simile all'incappucciamento: con la bombola posata sul fondo, verticalmente rispetto alla propria posizione, con la rubinetteria rivolta verso di se ed il fondello lontano, bisogna sistemare la frusta dell'erogatore all'interno dell'area racchiusa dalle braccia del sub, e poi afferrare il fondello della bombola attraverso gli spallacci.\nIl successivo sollevamento della bombola, con conseguente incappucciamento, richiede una discreta forza ed un'ottima gestione da parte del subacqueo della propria posizione sott'acqua; il subacqueo deve poi riassicurare tutti i fibbiaggi.\nL'altra tecnica consiste nel posizionare il gav davanti a s\u00e9 con l'interno del giubbotto rivolto verso s\u00e9, la mano sinistra tiene lo spallaccio destro e il braccio destro viene infilato nello stesso, per poi andare a prendere il fondo della bombola e tirarlo verso l'alto, in modo da consentire il corretto posizionamento sulla schiena del gav. Questa tecnica richiede meno forza ed \u00e8 inoltre pi\u00f9 semplice da eseguire perch\u00e9 ricorda il movimento per indossare un comune zainetto.\nVestizioni fuori dall'acqua.\nSul gommone, con \"entrata a capovolta\".\nLa vestizione sul gommone \u00e8 la pi\u00f9 comune per le immersioni ricreative e consente una rapida entrata in acqua del gruppo di sub. \u00c8 molto frequente osservare nei diving center un gommone carico di gruppi ARA gi\u00e0 assemblati (molto spesso dai titolari dei \"diving\") e di sub vestiti con muta e cintura dei pesi che parte per il .\nRaggiunta la meta il barcaiolo, un suo assistente oppure uno dei compagni aiuter\u00e0 il sub a vestire il gruppo ARA, appoggiando il fondello della bombola sul tubolare del gommone. Una volta indossato il jacket ben gonfio, le pinne e la maschera il subacqueo \u00e8 pronto per l'ingresso in acqua con la \"capovolta\", metodo prediletto per la sua rapidit\u00e0 e per la sua facilit\u00e0 d'apprendimento.\nPer eseguire l'entrata il subacqueo deve tenere erogatore e maschera saldamente con la mano sinistra e con la mano destra la fonte di aria alternativa e l'estremit\u00e0 della cintura dei pesi, per poterla subito sganciare in caso di difficolt\u00e0 dovute all'entrata in acqua; controllare che dietro di lui in acqua non ci sia nessuno, stendere le gambe e lasciarsi cadere all'indietro, \u00e8 consigliabile entrare dopo aver appena inspirato.\nSulla barca (o sul pontile), con \"entrata a passo del gigante\".\nLa vestizione sulla barca o sul pontile \u00e8 molto comune per le immersioni ricreative, soprattutto per quanto riguarda le crociere sub o per le immersioni dai diving center che si trovano sulle coste, posati direttamente su di un reef.\nIl sub deve indossare il gruppo ARA solo all'ultimo momento, e solo quando completamente vestito. Indossare le pinne prima del jacket dipende esclusivamente dalla situazione in cui il sub si trova.\nUna volta indossato il gruppo ARA come fosse un giubbotto (facendosi aiutare da un compagno o da qualcuno del diving o della barca) e dopo averlo debitamente gonfiato il subacqueo deve arrivare con i piedi al limite della zona di ingresso in acqua, trattenere con la mano destra maschera ed erogatore e con la mano sinistra le fruste accessorie, la cintura dei pesi e fonte d'aria alternativa), guardare dritto davanti a s\u00e9 ed allungare il passo verso l'acqua, spostando cos\u00ec il baricentro in avanti e lasciandosi cadere. Un colpo di pinne aiuter\u00e0 il sub a riemergere facilmente."}
{"id": "838153", "revid": "1318658", "url": "https://it.wikipedia.org/wiki?curid=838153", "title": "Nei boschi eterni", "text": "Nei boschi eterni (titolo in lingua originale \"Dans les bois \u00e9ternels\") \u00e8 un romanzo giallo del 2006 della scrittrice francese Fred Vargas, il quinto con protagonista il personaggio del commissario Adamsberg e i suoi uomini del commissariato del XIII \"arrondissement\" di Parigi.\nIl romanzo \u00e8 stato pubblicato per la prima volta in Francia nel 2006 dall'editore \"Hamy\", poi tradotto e pubblicato in Italia nel 2007, da Einaudi.\nTrama.\nIl commissario Adamsberg si \u00e8 appena trasferito in una nuova casa dove si dice abiti ancora il fantasma di una monaca che nel XVIII secolo derubava ed uccideva le anziane fedeli. Nello stesso tempo, in una nota zona parigina di spaccio e degrado, vengono trovati i cadaveri di due uomini molto alti e muscolosi. Il nuovo medico legale Ariane Lagarde, un'anatomopatologa famosa per i suoi studi sugli assassini dissociati e vecchia conoscente di Adamsberg, dichiara che, in base alle ferite inferte, entrambi gli uomini sono stati uccisi da una donna. Il libro che ha reso famosa la patologa tratta di un particolare tipo di serial killer dalla personalit\u00e0 dissociata: solo una sarebbe la personalit\u00e0 \"assassina\", ignorata dall'altra. Una delle pi\u00f9 celebri assassine di questo tipo \u00e8 un'anziana infermiera che uccideva i suoi pazienti con iniezioni d'aria, arrestata anni prima da Adamsberg e studiata a fondo dalla Lagarde: si viene a sapere che l'infermiera assassina \u00e8 da poco evasa.\nIn Normandia, invece, gli abitanti di un villaggio sono preoccupati per altri fatti strani: la barbara uccisione di due cervi, non per motivi di caccia, il furto di una reliquia (le ossa di un santo) e l'avvistamento di una strana \"ombra\" nel cimitero locale. La stessa ombra che \u00e8 stata vista in un cimitero parigino dove conducono le tracce dell'assassina dei due uomini. Qui una tomba \u00e8 stata dissacrata. Lo stesso \u00e8 avvenuto in Normandia. I fatti sembrano avere un collegamento solo per Adamsberg e il suo particolare metodo d'indagine: il commissario preferisce avanzare col naso per aria e fuori da ogni logica. Secondo lui, una monaca assassina, la dissacrazione delle tombe di alcune vergini e un'antica preparazione medioevale sono tutti eventi collegati tra loro.\nNel frattempo, mentre le indagini proseguono, un nuovo membro \u00e8 entrato a far parte della squadra e la vita personale di Adamsberg \u00e8 pericolante, come al solito. Il nuovo poliziotto, Veyrenc, dalla strana capigliatura tigrata, seduce Camille, la storica \"non-fidanzata\" con cui Adamsberg ha un'altalenante relazione e da cui ha avuto un figlio, Thomas. Veyrenc parla in versi simili a quelli di Jean Racine ed \u00e8 arrivato a Parigi per indagare sulla brutale aggressione di cui \u00e8 stato vittima durante l'infanzia, e che gli ha causato una ricrescita anomala della capigliatura: un crimine in cui \u00e8 coinvolto Adamsberg e che risale a quando entrambi vivevano in due valli attigue dei Pirenei.\nForse gli omicidi, le profanazioni delle tombe (entrambe di donne vergini) e l'uccisione dei cervi hanno qualcosa in comune: la preparazione di un'antica \"ricetta\" medioevale per la vita eterna, che qualcuno (l'infermiera assassina?) sta seguendo alla lettera.\nEdizioni.\nIl romanzo \u00e8 uno dei tre raccolti in:\nVoci correlate.\nAltri romanzi di Fred Vargas con protagonista il commissario Adamsberg:\nRaccolta di racconti"}
{"id": "838155", "revid": "1001457", "url": "https://it.wikipedia.org/wiki?curid=838155", "title": "Ayyavalismo", "text": ""}
{"id": "838158", "revid": "767487", "url": "https://it.wikipedia.org/wiki?curid=838158", "title": "Ai confini della realt\u00e0 (film 1973)", "text": " \u00e8 un film del 1973 diretto da Jun Fukuda.\nSi tratta del tredicesimo sequel del film \"Godzilla\" del 1954.\nTrama.\nIl popolo sotterraneo di Seatopia, stanco dell'inquinamento provocato dai giapponesi, decide di attaccarli rapendo uno scienziato, il dottor Goro, che ha costruito un robot in grado di aumentare le proprie dimensioni: \"Jet Jaguar\". Il robot, insieme al loro mostro Megalon, simile ad un coleottero in posizione eretta con delle tenaglie al posto delle mani, attacca il Giappone. Ma Goro si libera e riprende il controllo di Jet Jaguar. Gli abitanti di Seatopia, allora, inviano Gigan in aiuto di Megalon e insieme attaccano l'androide gigante. Jet Jaguar allora chiede l'aiuto a Godzilla e alla fine i due malvagi vengono sconfitti. Il film si conclude con gli uomini che si rendono conto dei danni causati dalle industrie, Godzilla ritorna sull'isola dei mostri e Jet Jaguar torna in dimensioni umane e si ricongiunge al creatore.\nProduzione.\nIn origine il film non contemplava Godzilla, ma vedeva Jet Jaguar come protagonista: il personaggio fu creato grazie a un concorso vinto da un alunno delle scuole elementari con il suo disegno e chiaramente si ispirava ai supereroi televisivi stile Ultraman, ma anche al genere dei robot animati che nello stesso periodo raggiungeva il successo con Mazinga Z. Dopo alcuni screen test, per\u00f2, si decise che da solo Jet Jaguar non aveva il carisma necessario a reggere un intero film e quindi il produttore Tomoyuki Tanaka decise di cambiare progetto, riconferm\u00f2 Gigan e, ovviamente, inser\u00ec Godzilla che divenne protagonista, anche se nel film lo sembra molto di pi\u00f9 jet Jaguar e Godzilla compare nell'ultimo quarto d'ora. Megalon poi fu riciclato da una stesura di Godzilla contro i giganti che inizialmente lo prevedeva nel progetto. I tempi di realizzazione furono molto brevi e il film fu girato in sole tre settimane con un budget dimezzato rispetto agli altri capitoli, facendo ampio ricorso allo stock footage, creando pure seri problemi di continuit\u00e0 fra le varie sequenze; lo stesso costume di Godzilla fu realizzato in una sola settimana.\nPromozione.\nI distributori americani decisero di sfruttare il successo del film \"King Kong\" di Dino De Laurentiis con una locandina raffigurante Godzilla e Megalon combattere in cima alle Torri Gemelle, nonostante tale scena non sia presente nel film e non sia ambientato a New York.\nAccoglienza.\nIl film ebbe uno scarso incasso al botteghino in Giappone, ma nel resto del mondo (soprattutto in America) fu un buon successo."}
{"id": "838162", "revid": "1776051", "url": "https://it.wikipedia.org/wiki?curid=838162", "title": "Battlecry Under a Wintersun", "text": "Battlecry Under a Wintersun \u00e8 il primo album in studio del gruppo musicale canadese 3 Inches of Blood, pubblicato nel 2002 dalla Teenage Rampage."}
{"id": "838163", "revid": "287204", "url": "https://it.wikipedia.org/wiki?curid=838163", "title": "Ladone (drago)", "text": "Ladone () \u00e8 una creatura della mitologia greca ed era un drago dalle cento teste che sorvegliava i pomi d'oro delle Esperidi.\nGenealogia.\nLa maggior parte degli autori scrive che sia figlio di Forco e di Ceto, mentre secondo altre tradizioni era invece figlio di Tifone e di Echidna.\nMitologia.\nDopo che fu ucciso da Eracle, la dea Era lo trasform\u00f2 nella costellazione del Dragone. \nEsiste un'altra versione della storia nella quale Eracle mand\u00f2 Atlante a prendere le mele d'oro nel giardino delle Esperidi e Ladone non venne ucciso."}
{"id": "838164", "revid": "6941435", "url": "https://it.wikipedia.org/wiki?curid=838164", "title": "Viverridi", "text": ""}
{"id": "838166", "revid": "339392", "url": "https://it.wikipedia.org/wiki?curid=838166", "title": "Ayyavali", "text": ""}
{"id": "838169", "revid": "1543377", "url": "https://it.wikipedia.org/wiki?curid=838169", "title": "Ana Beatriz Barros", "text": "Biografia.\nNata a Itabira e cresciuta a Rio de Janeiro (Brasile) da una famiglia di origini tedesche, portoghesi, italiane e spagnole.\nLei \u00e8 stata scoperta da un agente della Elite Model Management, quando aveva 13 anni, mentre era in una spiaggia di Rio con la sorella minore Patr\u00edcia (anche lei diventata successivamente una modella).\nNel 1996 ha vinto il concorso \"Brazilian Elite Look of the Year\" e si \u00e8 piazzata seconda all\"'International Elite Look of the Year\". Dopodich\u00e9 ha ricevuto un'offerta da Guess? che le ha portato molto successo.\nHa lavorato anche per Victoria's Secret, Chanel e per la linea di moda JLO di Jennifer Lopez. Ha sfilato anche per Valentino, Missoni, Gucci, Christian Dior, Versace, Dolce &amp; Gabbana, Michael Kors e diverse altre prestigiose case di moda. Nel 2006 viene scelta come testimonial del brand \"Intimissimi\". \u00c8 comparsa sulle copertine delle riviste \"Vogue\", \"Marie Claire\", \"Allure\", \"Capricho\", \"Audi magazine\", \"W\", \"ELLE\" e molte altre. Nel 2002 fa il suo debutto sulla rivista annuale Sports Illustrated Swimsuit Issue, per il quale viene confermata ininterrottamente fino al 2008. Sempre nel 2002 fa il suo debutto sulla passerella del Victoria's Secret Fashion Show, dove sfila anche nel 2003, 2005, 2006, 2008 e 2009.\nNel 2010 \u00e8 stata scelta per essere una delle protagoniste del Calendario Pirelli.\nNel 2013 viene fotografata per Calvin Klein che ha disegnato un'esclusiva t-shirt per la campagna di sensibilizzazione amfAR di San Paolo del Brasile, fondazione per la Ricerca sull'AIDS, oltre a lei, la campagna ha riunito un gruppo di illustri personaggi brasiliani, e viene scelta come testimonial de profumo di \"Azzaro\" accanto a Ian Somerhalder.\nNel 2014 viene nuovamente scelta da Intimissimi come testimonial della collezione autunno/inverno 2014/2015, ambientata all'arena di Verona e realizzata da Russel James. Dal 2017 viene scelta come testimonial del marchio di gioielli Pandora.\nVita privata.\nDopo 18 mesi di fidanzamento con l'imprenditore egiziano Karim El Chiaty, convola a nozze l'8 luglio 2016, a Mykonos, in Grecia, alla presenza di 400 invitati. La modella ha indossato un abito firmato Valentino, e le modelle e amiche Isabeli Fontana e Alessandra Ambrosio hanno svolto il ruolo di damigelle d'onore. La coppia ha un figlio, Karim, nato il 3 dicembre 2017."}
{"id": "838180", "revid": "104485", "url": "https://it.wikipedia.org/wiki?curid=838180", "title": "Strumento ottico", "text": "Lo strumento ottico o dispositivo ottico, \u00e8 uno strumento atto a processare onde luminose per migliorare la visione di un'immagine, o analizzare tali onde (o fotoni) per determinare una delle sue propriet\u00e0 caratteristiche.\nMiglioramento dell'immagine.\nI primi strumenti ottici furono il telescopio, usato per l'ingrandimento di immagini distanti ed il microscopio, usato per l'ingrandimento di piccole immagini. Dal tempo di Galileo Galilei e Van Leeuwenhoek, questi strumenti sono stati molto migliorati ed estesi ad altre porzioni dello spettro elettromagnetico. Il binocolo \u00e8 di solito uno strumento compatto per entrambi gli occhi, progettato per essere facilmente trasportabile. Una fotocamera pu\u00f2 essere considerata uno strumento ottico per immagazzinare un'immagine.\nStrumenti ottici.\nAnalisi.\nUn'altra classe di strumenti ottici \u00e8 usata per analizzare le propriet\u00e0 della luce o di materiali ottici. Essa include:"}
{"id": "838181", "revid": "1318658", "url": "https://it.wikipedia.org/wiki?curid=838181", "title": "Stevens", "text": ""}
{"id": "838186", "revid": "110157", "url": "https://it.wikipedia.org/wiki?curid=838186", "title": "Panmissia", "text": "Nella Genetica delle popolazioni, con il termine panmissia o panmixia (dal greco \u03c0\u03ac\u03bd \"pan\", \"tutto\", e \u03bc\u1fd6\u03be\u03b9\u03c2 \"mixis\", da \u03bc\u03b9\u03b3\u03bd\u1fe6\u03bd\u03b1\u03b9 \"mign\u00f9nai\", \"mescolare\", dunque letteralmente \"mescolamento casuale\") ci si riferisce a uno scenario ideale dove all'interno di una popolazione la scelta del partner \u00e8 casuale, ossia non influenzata da fattori genetici, di aspetto, o comportamentali. Una popolazione panmittica \u00e8 una popolazione dove tutti gli individui sono potenziali partner con la stessa probabilit\u00e0, perci\u00f2 tutte le ricombinazioni genetiche sono possibili.\nLa panmissia \u00e8 quindi il riassortimento libero e casuale, ad ogni ciclo riproduttivo, del patrimonio genetico.\nDescrizione.\nSi ha panmissia per un dato carattere in una popolazione mendeliana se il fenotipo per quel carattere non influenza la probabilit\u00e0 di un individuo di incrociarsi con un partner riproduttivo.\nLa panmissia pu\u00f2 invece mancare per un carattere non solo se questo \u00e8 evidente (come la statura, le dimensioni o altri caratteri morfologici o comportamentali), ma anche se vi \u00e8 una diversa frequenza genica in sottogruppi della popolazione che tendono ad essere endogamici per ragioni indipendenti dal carattere in oggetto.\nLa panmissia \u00e8 una delle condizioni richieste per il sussistere dell'Equilibrio di Hardy-Weinberg in una popolazione."}
{"id": "838187", "revid": "1347902", "url": "https://it.wikipedia.org/wiki?curid=838187", "title": "Emblema della Repubblica Socialista Federale di Jugoslavia", "text": "L'emblema della Repubblica Socialista Federale di Jugoslavia, adottato nel 1946, era composto da cinque fiaccole che alimentavano un'unica fiamma. Le fiaccole simboleggiavano i cinque popoli slavi (serbi, croati, sloveni, macedoni e montenegrini) uniti in una sola nazione, simboleggiata dalla fiamma.\nL'emblema, circondato da spighe di grano, aveva nella parte pi\u00f9 alta, dove si congiungevano le due fasce di grano, una stella rossa a rappresentare il modello socialista al quale la Jugoslavia si rifaceva. Le spighe erano legate da un nastro azzurro in cui sotto le fiaccole era riportata 29.XI.1943 che era quella della fondazione della repubblica a Jajce, in Bosnia ed Erzegovina, durante la seconda sessione dell'AVNOJ, il consiglio antifascista di liberazione nazionale della Jugoslavia.\nIn seguito all'approvazione della nuova Costituzione del 7 aprile 1963 le fiaccole diventarono sei, a rappresentare le sei repubbliche che componevano la federazione: Bosnia ed Erzegovina, Croazia, Macedonia, Montenegro, Serbia e Slovenia. La nuova costituzione sottolineava maggiormente l'unione delle sei repubbliche piuttosto che di cinque popoli e con la sesta fiaccola veniva rappresentata anche la Bosnia ed Erzegovina che era un miscuglio delle etnie dello Stato jugoslavo.\nCollegamenti esterni.\nStoria dello stemma"}
{"id": "838189", "revid": "767487", "url": "https://it.wikipedia.org/wiki?curid=838189", "title": "C.R.A.Z.Y.", "text": "C.R.A.Z.Y. \u00e8 un film del 2005, diretto da Jean-Marc Vall\u00e9e. Girato in Canada, viene presentato in anteprima al pubblico italiano il 18 settembre 2005 durante la Mostra Internazionale d'Arte Cinematografica di Venezia, per poi uscire in tutte le sale cinematografiche il 3 marzo 2006.\nIl titolo del film fa riferimento alle iniziali dei nomi dei cinque fratelli protagonisti della pellicola: Christian, Raymond, Antoine, Zachary e Yvan. Un altro riferimento \u00e8 alla canzone \"Crazy\" di Patsy Cline, della quale il padre \u00e8 follemente innamorato.\nTrama.\nZachary Beaulieu cresce nella turbolenta Qu\u00e9bec degli anni sessanta e settanta. Quarto di cinque fratelli, compir\u00e0 un viaggio che lo porter\u00e0 alla ricerca della propria sessualit\u00e0 e a farsi accettare dal suo omofobo padre.\nMusiche.\nLa colonna sonora del film \u00e8 probabilmente uno degli elementi centrali e importanti della pellicola, di sicuro \u00e8 stata spesa per essa, una parte consistente del budget. Nel film compaiono dei brani importanti di Patsy Cline, dei Pink Floyd e dei Rolling Stones e il brano \"Space Oddity\" di David Bowie.\nIl brano di Charles Aznavour, \"Emmenez-moi\", viene inserito in pi\u00f9 parti del film, spesso cantato dal padre. Quest'ultimo canta, durante il ventesimo completanno di Zac, anche altre canzoni dello stesso autore come \"Hier Encore\"."}
{"id": "838190", "revid": "71155", "url": "https://it.wikipedia.org/wiki?curid=838190", "title": "C.r.a.z.y.", "text": ""}
{"id": "838194", "revid": "108678", "url": "https://it.wikipedia.org/wiki?curid=838194", "title": "Santa Ana de los R\u00edos de Cuenca", "text": ""}
{"id": "838195", "revid": "628767", "url": "https://it.wikipedia.org/wiki?curid=838195", "title": "Venceslao III di Boemia", "text": "Ultimo sovrano della dinastia dei P\u0159emyslidi, che era al potere da circa 400 anni, era figlio dei re ceco e polacco Venceslao II e di sua moglie Giuditta d'Asburgo. Nel 1298, i delegati boemi si accordarono con Andrea III d'Ungheria affinch\u00e9 questi, in un futuro indeterminato, concedesse in sposa sua figlia al giovane boemo, che all'epoca aveva nove anni. Dopo la morte del sovrano magiaro, il dodicenne Venceslao fu incoronato re d'Ungheria il 27 agosto 1301 a Sz\u00e9kesfeh\u00e9rv\u00e1r. Tuttavia, egli non controll\u00f2 mai l'intera Ungheria e suo padre e i suoi consiglieri esercitarono il governo in sua vece. Durante il suo dominio, dovette convivere con la presenza di Carlo Roberto, il quale amministrava la parte meridionale dell'Ungheria e bramava per s\u00e9 la corona ungherese. Malgrado papa Bonifacio VIII e l'imperatore del Sacro Romano Impero Alberto I d'Asburgo avessero dichiarato il proprio sostegno a Carlo, nell'estate del 1304 Venceslao II decise di sostenere la posizione di suo figlio con una campagna militare in Ungheria. Tuttavia, ben presto, dovette ritirarsi dalla terra magiara assieme a Venceslao III, senza per\u00f2 che questi avesse rinunciato alla corona di Santo Stefano.\nDopo la morte del genitore nel giugno del 1305, Venceslao III sal\u00ec al trono della Boemia e della Polonia. Con quest'ultimo regno che versava in condizioni di forte indebitamento, la posizione del nuovo sovrano appariva assai fragile a Cracovia e la sua nulla influenza nel governo ungherese non gioc\u00f2 a suo favore. All'inizio del regno di Venceslao, si svolsero dei negoziati con Alberto del Sacro Romano Impero, i quali risultarono notevolmente vantaggiosi per Venceslao. Terminate le trattative con gli Asburgo, il 9 ottobre 1305 abdic\u00f2 al trono ungherese in favore del duca di Bassa Baviera Ottone III. Il 5 ottobre 1305 Venceslao spos\u00f2 Viola, la figlia del duca di Teschen Miecislao. Secondo i cronisti contemporanei e successivi, Venceslao III trascorse il suo periodo sul trono secondo stili di vita \u00abmoralmente deprecabili\u00bb e rimase sempre limitato dal peso specifico dell'aristocrazia, alla quale concesse molti dei suoi possedimenti. Secondo gli autori, l'inversione di rotta nel comportamento del re sarebbe avvenuta nel primo anniversario della morte di Venceslao II, quando visit\u00f2 la sua tomba nel monastero di Zbraslav, nei dintorni di Praga, dove l'abate locale Corrado di Erfurt lo riport\u00f2 alla ragione. Tuttavia, i documenti reali dell'epoca non confermano le affermazioni dei cronisti relative all'ampia distribuzione dei beni che sarebbe stata compiuta dal giovane.\nLa situazione in Polonia peggior\u00f2 per i P\u0159emyslidi nel 1306: il principe di Cracovia Ladislao I il Breve guid\u00f2 la resistenza in Piccola Polonia, mentre la Grande Polonia pat\u00ec l'attacco del principe di G\u0142og\u00f3w Enrico III. Deciso a intraprendere una campagna bellica in Polonia, Venceslao diede il via alle operazioni di reclutamento, ma, mentre radunava le truppe, si rec\u00f2 a Olomouc, dove fu assassinato il 4 agosto 1306 all'et\u00e0 di 16 anni. L'assassinio nella citt\u00e0 morava sarebbe avvenuto nella casa del decano, nelle immediate vicinanze della Cattedrale di San Venceslao. Le circostanze relative all'omicidio non sono mai state chiarite del tutto: la maggioranza dei cronisti afferma che l'assassinio fu commesso dal cavaliere della Turingia Corrado di Botenstein, proveniente da M\u00fchlhausen, che apparentemente venne catturato e ucciso dopo il tragico evento. La storiografia considera tra i pi\u00f9 probabili autori del misfatto Alberto d'Asburgo, Ladislao I, la nobilt\u00e0 boema nel suo insieme o qualcuno dei membri, con quest'ultima possibilit\u00e0 ritenuta la pi\u00f9 probabile secondo gli storici. Sepolto nella cattedrale di San Venceslao di Olomouc, in seguito le sue spoglie furono trasferite al monastero di Zbraslav e nel ruolo che ricopr\u00ec in vita gli subentr\u00f2 Enrico di Carinzia e Tirolo.\nBiografia.\nPrimi anni.\nVenceslao III nacque il 6 ottobre 1289 come secondo figlio del re ceco Venceslao II e di sua moglie Guta d'Asburgo. Assieme a lui nacque in un parto gemellare Ane\u017eka, il quale mor\u00ec in tenera et\u00e0 nel 1292. I due bambini furono probabilmente battezzati dall'abate di Sedlec Heidenreich Sedleck\u00fd, come riferisce il \"Chronicon Aulae regiae\" (l'opera \u00e8 anche nota con il nome di cronaca di Zbraslav):\nAcquisizione della corona ungherese.\nAll'et\u00e0 di nove anni, il 12 febbraio 1298, Venceslao III fu promesso a Vienna alla presenza del duca d'Austria Alberto d'Asburgo e del re d'Ungheria Andrea III a Elisabetta, la figlia di dieci anni del magiaro. Nel gennaio 1301, Andrea III mor\u00ec senza avere un erede maschio, con il risultato che la dinastia regnante degli Arpadi si estinse. La nobilt\u00e0 ungherese rifiut\u00f2 la candidatura del principe di Napoli Carlo Roberto d'Angi\u00f2 (nipote di Maria, la figlia del re ungherese Stefano V), che era stato incoronato sovrano d'Ungheria dall'arcivescovo di Esztergom. Poich\u00e9 questa incoronazione violava quasi tutte le antiche usanze ungheresi, la maggior parte dei nobili magiari non la riconobbe come legittima, sostenendo che tanto Venceslao III, nipote di Cunegonda di Slavonia e promesso sposo alla figlia di Andrea Elisabetta, tanto il duca di Bassa Baviera Ottone III della famiglia Wittelsbach, nipote di B\u00e9la IV, vantavano gli stessi diritti sul trono. A seguito di alcuni negoziati avvenuti tra Venceslao II e i delegati ungheresi, la corona di di Santo Stefano fu assicurata al figlio del boemo, decisione questa confermata dalla Dieta ungherese nel maggio del 1301. Come testimonia la cronaca di Ottocaro di Stiria, gli aristocratici ungheresi furono corrotti con l'argento di Kutn\u00e1 Hora elargito durante le elezioni: l'autore descrive altres\u00ec la grande avidit\u00e0 finanziaria dei magnati magiari e i malumori dei cortigiani boemi per questi esborsi eseguiti da Venceslao II.\nA seguito dell'intervento della delegazione boema in Ungheria dopo l'elezione, seguirono ulteriori atti di corruzione e si tenne un incontro tra le due controparti per confermare i diritti e le concessioni gi\u00e0 esistenti in capo ai nobili ungheresi.\nGrazie all'intervento di abili diplomatici e di alcuni membri del clero, Venceslao II procedette dunque di persona verso Sz\u00e9kesfeh\u00e9rv\u00e1r al fine di suggellare l'accordo per suo figlio. Il seguito di Venceslao fu attaccato pi\u00f9 volte dalle forze di Carlo Roberto d'Angi\u00f2, che bramava anch'egli la\nmassima carica e che si insedi\u00f2 stabilmente nelle terre meridionali del regno d'Ungheria, al fine di impedire che il suo rivale amministrasse quell'area. A seguito di tale occupazione, Venceslao non fu mai in grado di potersi dire unico sovrano su tutte le terre sottoposte all'autorit\u00e0 della corona di Santo Stefano. Il 27 agosto 1301, nella capitale storica ungherese, Venceslao III sal\u00ec alla massima carica sotto il nome di Ladislao V d'Ungheria. Tuttavia, tale denominazione non imped\u00ec la soppressione di Venceslao, come si desume da un'analisi storiografica di alcuni atti del tempo emessi in Ungheria. L'ascesa al trono ungherese \u00e8 cos\u00ec descritta dal \"Chronicon Aulae regiae\":\nBen presto, l'incoronazione di Venceslao III fu messa in discussione da papa Bonifacio VIII, il quale fece notare che a celebrare la nomina del nuovo sovrano non era stato l'arcivescovo di Esztergom, il quale parteggiava allo stesso modo della Santa Sede per Carlo Roberto d'Angi\u00f2, ma l'arcivescovo di Kalocsa, circostanza che violava l'antica tradizione ungherese. Pertanto, nell'ottobre del 1301, con la minaccia che in caso di assenza sarebbe stato rimosso dai suoi incarichi, il pontefice sollecit\u00f2 l'arcivescovo di Kalocsa a comparire entro quattro mesi a Roma per essere ascoltato al cospetto del soglio pontificio. Tuttavia, quest'udienza non ebbe mai luogo, in questo l'uomo di chiesa era nel frattempo morto. Bonifacio VIII invi\u00f2 una convocazione simile a Venceslao II tramite una delegazione pontifica recatasi a Praga, chiedendo che fossero rettificate tutte le irregolarit\u00e0 messe in atto di Venceslao II al momento dell'incoronazione di suo figlio quale re d'Ungheria. Poich\u00e9 il boemo era consapevole del fatto che accettare la richiesta del pontefice avrebbe comportato l'invalidazione delle manovre eseguite in favore di suo figlio, prefer\u00ec ignorare la richiesta.\nRe d'Ungheria.\nA causa della sua giovane et\u00e0 e della sua inesperienza, non si poteva immaginare che Venceslao III governasse da solo, ragion per cui in sua vece amministrarono alcuni consiglieri e suo padre stesso, il quale esercit\u00f2 una grande influenza in Ungheria. La regione effettivamente sotto il dominio del sovrano boemo era grosso modo compresa tra l'odierna Slovacchia e l'odierna Ungheria occidentale, nello specifico tra Buda e Sopron. Il suo vicecancelliere doveva originariamente essere il gi\u00e0 citato Jan Muskata, ma apparentemente questo non accadde mai, perch\u00e9 dopo l'incoronazione di Venceslao, Bench\u00e9 in principio si statu\u00ec che il suo vicecancelliere avrebbe dovuto essere Jan Muskata, ci\u00f2 non accade mai, in quanto dopo l'ascesa di Venceslao, oper\u00f2 in quella veste il prevosto di Sz\u00e9kesfeh\u00e9rv\u00e1r.\nSecondo alcuni cronisti e vari storici, i giovani nobili boemi si recarono sicuramente in Ungheria al fianco di Venceslao III. \u00c8 probabile che una simile scelta fu favorita dalla maggiore permissivit\u00e0 presente alla corte ungherese, cosa che agevol\u00f2 a Venceslao III l'adozione di uno stile di vita abbastanza sregolato. Tuttavia, tale ricostruzione non sembra verosimile, in quanto si pu\u00f2 verosimilmente supporre che i cronisti abbiano confuso le informazioni del \"Chronicon Aulae regiae\" relative ai giovani nobili che corruppero Venceslao III dopo la morte di suo padre, nello specifico quando era re di Boemia e Polonia.\nPer non perdere l'appoggio di alcuni magnati ungheresi, Venceslao dovette continuare a ricompensarli con il placet di suo padre; Mat\u00fa\u0161 \u010c\u00e1k, nobile di Tren\u010d\u00edn, fu colui che ne trasse i maggiori benefici. Il 28 febbraio 1302, Venceslao III conferm\u00f2 tramite un atto a oggi sopravvissuto che tutti i castelli reali, le citt\u00e0 e i feudi acquisiti da Mat\u00fa\u0161 durante la sua vita sarebbero confluiti nella sua eredit\u00e0, specialmente il comitato di Nitra. Al contempo, Venceslao dovette ricompensare non solo i magnati ungheresi, ma anche i consiglieri boemi che vennero con lui in Ungheria. Tra questi c'era, per esempio, l'arcivescovo di Cracovia e originario della Slesia Jan Muskata, al quale vendette il castello di Plave\u010d nel comitato di S\u00e1ros il 26 settembre 1301. Tuttavia, la condizione di frammentazione in cui versava il regno imped\u00ec a Muskata di ottenere effettivamente il possesso del castello.\nCome gi\u00e0 accennato, papa Bonifacio VIII non riconobbe Venceslao come legittimo re d'Ungheria e aveva gi\u00e0 inviato un legato pontificio e il cardinale Nicola Boccasini in Ungheria dall'8 maggio 1301, ovvero in una data antecedente all'incoronazione del giovane. Il prelato si mosse sin da subito contro i P\u0159emyslidi e i loro sostenitori in Ungheria nello stesso anno, incitandoli invece a sostenere Carlo Roberto d'Angi\u00f2. Tuttavia, la maggioranza di essi si rifiut\u00f2 e si oppose a Boccasini, la cui presa di posizione fu talmente rigettata dagli abitanti di Buda che cominciarono a minacciarlo di morte, costringendolo a fuggire a Bratislava non senza aver prima emesso un interdetto sulla citt\u00e0 da lui abbandonata. Egli insedi\u00f2 Stefano, ostile ai P\u0159emyslidi, al posto del defunto vescovo di Kaloc, e sotto la pressione della Santa Sede anche Jan Muskata dovette lasciare l'Ungheria. Nel settembre 1302, constatate le condizioni che riteneva mature, Carlo Roberto tent\u00f2 addirittura di conquistare Buda, ma fu contrastato dai rinforzi di un altro grande sostenitore di Venceslao, Ivan Kysecky, il quale costrinse l'esercito angioino a ritirarsi.\nNel 1302, il papa invit\u00f2 tutte le parti in conflitto in Ungheria a partecipare a un incontro a Roma. Venceslao II, tuttavia, non si affrett\u00f2 a riflettere su questa offerta e dapprima negozi\u00f2 tramite il suo consigliere Ulderico di Pabenice. La riunione nell'Urbe ebbe infine luogo nel maggio 1303, ma il re boemo invi\u00f2 per l'occasione soltanto degli ambasciatori che non erano sufficientemente informati sulla situazione, i quali dichiararono che Venceslao non aveva mai avuto intenzione di generare una disputa sull'Ungheria. A ogni modo, la curia interpret\u00f2 la controversia affermando che i P\u0159emyslidi si erano gi\u00e0 convinti a insediarsi in Ungheria ancor prima che i nobili locali avessero offerto la corona a Venceslao III. Il 31 maggio 1303, il papa rispose emettendo un documento in cui invitava i P\u0159emyslidi a dimostrare i propri diritti sulla corona ungherese entro quattro mesi: superati i termini, il trono sarebbe passato a Carlo Roberto. Venceslao II, tuttavia, non intendeva rinunciare ai risultati ottenuti per il figlio, in quanto dal canto suo riteneva che non bisognasse dimostrare alcunch\u00e9. In virt\u00f9 di tale atteggiamento, Bonifacio VIII stabil\u00ec che il Regno d'Ungheria appartenesse alla regina Maria di Napoli e al nipote Carlo Roberto d'Angi\u00f2, minacciando tutti i sostenitori del partito dei P\u0159emyslidi situati in Ungheria con pesanti punizioni ecclesiastiche. Una volta invitato Carlo Roberto ad assumere le redini dell'Ungheria, il grosso dell'aristocrazia e del clero magiaro cambi\u00f2 improvvisamente schieramento e Venceslao III vide scomparire a mano a mano i suoi sostenitori.\nLa situazione dei P\u0159emyslidi non fu resa pi\u00f9 facile dalla fine di papa Bonifacio VIII nel settembre 1303, poich\u00e9 fu sostituito da Nicola Boccasini con il nome di Benedetto XI. Prima della sua dipartita, Bonifacio riusc\u00ec a convincere il sacro romano imperatore e l'austriaco Alberto d'Asburgo a sostenere Carlo Roberto d'Angi\u00f2. La costituzione di una coalizione composta dagli Angi\u00f2, dalla Santa Sede e dagli Asburgo ai danni della dinastia regnante in Boemia assunse presto le dimensioni di un gigantesco leviatano e di l\u00ec a poco cominciarono le operazioni volte a reclutare eserciti da indirizzare contro le terre ceche.\nMentre la crisi in Ungheria continuava ad aggravarsi, nell'estate del 1304 Venceslao II decise di intraprendere una spedizione militare in Ungheria per consolidare il dominio di suo figlio e per combattere i sostenitori di Carlo Roberto d'Angi\u00f2. Affidato il governo in Boemia al suo pi\u00f9 grande alleato, il margravio di Brandeburgo Ermanno III, l'esercito marci\u00f2 attraverso la Slovacchia occidentale e si diresse verso Esztergom, che fu saccheggiata senza piet\u00e0 perch\u00e9 aveva ritirato il suo precedente appoggio ai P\u0159emyslidi. Venceslao III incontr\u00f2 suo padre all'accampamento di R\u00e1ku\u0161, allestito nei pressi di Buda. Bench\u00e9 le lotte contro i sostenitori degli angioini non avessero sortito effetti duraturi, Carlo Roberto prefer\u00ec evitare ancora di impegnarsi in uno scontro su vasta scala. Nel frattempo, le forze del duca austriaco Rodolfo d'Asburgo e dell'ex alleato dei P\u0159emyslidi, Mat\u00fa\u0161 \u010c\u00e1k, penetrarono nella Moravia meridionale. Venceslao II dovette pertanto arrivare immediatamente in Boemia con il suo esercito e lasciare l'Ungheria, portando con s\u00e9 suo figlio perch\u00e9 non poteva lasciarlo senza appoggio militare. Il giovane port\u00f2 via in Boemia i gioielli della corona di Santo Stefano d'Ungheria, suscitando una notevole indignazione in terra magiara, e alcuni aristocratici catturati a Buda, affinch\u00e9 non si unissero alla fazione degli Angi\u00f2 in sua assenza. Infine, Venceslao III fece comunicare tramite i suoi messaggeri di non aver rinunciato al suo titolo di re d'Ungheria pur avendo lasciato quella zona.\nAscesa ai troni boemo e polacco e inizio del regno.\nDopo il ritorno di Venceslao II e Venceslao III dall'Ungheria, le terre ceche dovettero affrontare l'invasione dell'imperatore Alberto d'Asburgo, di suo figlio, il duca d'Austria Rodolfo d'Asburgo, e di Carlo Roberto, sostenuto dalla regina di Napoli Maria. Grazie a un'efficace tattica di temporeggiamento e di attacchi su scala minore, le truppe austriache e ungheresi furono sconfitte ed espulse; Venceslao II accett\u00f2 di negoziare in modo conciliante con Alberto, stremato a livello finanziario dal conflitto. Allo stesso tempo, la salute del monarca boemo cominci\u00f2 a peggiorare in maniera grave a causa della tubercolosi che stava travagliando le sue vie respiratorie. Dall'aprile del 1305 fu permanentemente costretto a letto e il 21 giugno 1305 mor\u00ec a Praga all'et\u00e0 di 34 anni. I momenti della morte di Venceslao II sono descritti dal \"Chronicon Aulae regiae\": egli fece giurare a suo figlio di saldare i suoi considerevoli debiti e chiese di essere seppellito nel monastero di Zbraslav. Sul letto di morte, Venceslao II selezion\u00f2 anche quattro esecutori testamentari e fece giurare ai capi della nobilt\u00e0 boema una pace di terra, il cosiddetto \"landfrieden\", che aveva lo scopo di assicurare la pace e la fedelt\u00e0 dei nobili al re, almeno per la prima parte del regno di Venceslao.\nDopo essere salito sui troni ceco e polacco, Venceslao III cerc\u00f2 subito di adempiere alla volont\u00e0 di suo padre. Nonostante l'opposizione dei canonici della Cattedrale di San Vito situata sul castello di Praga, fece seppellire Venceslao II nel monastero di Zbraslav e inizi\u00f2 a pagare i debiti contratti in vita dal suo predecessore. In quel momento storico, tre corone ricadevano in capo a Venceslao, ovvero quella ceca, quella polacca e quella magiara. Tuttavia, il padre non gli aveva lasciato un dominio conservato in buone condizioni, in quanto il tesoro reale era finanziariamente sconquassato, la situazione in Polonia appariva incerta e non vi erano le condizioni affinch\u00e9 Venceslao III potesse effettivamente imporsi come unico sovrano dell'Ungheria.\nVenceslao III port\u00f2 avanti i colloqui di pace intrattenuti con l'imperatore Alberto d'Asburgo, gi\u00e0 in corso da quando suo padre aveva respinto le truppe austriache dalla Boemia. Il re ceco e i suoi consiglieri celebrarono un notevole successo alla fine dei negoziati, in quanto il 18 agosto 1305 Alberto abol\u00ec le restrizioni precedentemente imposte alla corona di Venceslao e riconobbe i suoi diritti su ogni trono amministrato dal boemo. Alberto accett\u00f2 dunque in via estensiva non soltanto i diritti dei P\u0159emyslidi sul trono polacco, ma anche quelli sulla corona ungherese, bench\u00e9 l'imperatore si limit\u00f2 in questo caso a non negarli piuttosto che riconoscerli chiaramente. In cambio, Venceslao dovette cedere il possesso dell'Egerland () ad Alberto e rinunciare ai suoi diritti sul Margraviato di Meissen a favore dei Wettin. Gli Ascanidi di Brandeburgo ricevettero, ai sensi di una promessa precedente, una parte della regione della Pomerania in sostituzione del Meissen.\nRinuncia alla corona ungherese e matrimonio.\nDopo la fine dei negoziati di pace con gli Asburgo, il re si concentr\u00f2 sull'Ungheria, che non poteva considerarsi ancora del tutto persa per i P\u0159emyslidi. Venceslao III preservava ancora il titolo di re d'Ungheria, oltre ad aver trasportato la corona di Santo Stefano a Praga, e in terra magiara poteva contare sull'appoggio non solo dei fratelli Kyseck\u00fd e degli abitanti di Buda, ma anche delle guarnigioni ceche, che presidiavano ancora qualche comitato amministrativo. A ogni modo, nonostante i vantaggi appena esposti, compiere una campagna in Ungheria si sarebbe rivelato troppo costoso e dall'esito incerto, ragion per cui il giovane re ricorse a una soluzione diplomatica. Il 9 ottobre 1305, a Brno, rinunci\u00f2 alla corona ungherese e consegn\u00f2 i diritti al trono ungherese e i gioielli reali al duca della Bassa Baviera, Ottone III, anch'egli bramoso di insediarsi a Buda, ottenendo cos\u00ec un prezioso alleato e permettendogli di concentrare i suoi sforzi verso il rafforzamento del suo dominio in Polonia.\nLa rinuncia al trono ungherese era legata all'annullamento da parte di Venceslao del suo fidanzamento con la figlia del defunto re Andrea III, Elisabetta, e al suo matrimonio celebrato in tempi rapidi con Viola, figlia del duca minore e di scarso rilievo politico di Teschen Miecislao. Le nozze, celebratesi il 5 ottobre 1305, suscitarono un effetto di stupore e sorpresa in molti dei contemporanei di Venceslao. A un'analisi attenta, con questo matrimonio i P\u0159emyslidi non avevano rafforzato il proprio potere in Polonia nel suo insieme, cosa invece avvenuta con il matrimonio suggellato da Venceslao II con Elisabetta Richeza. Secondo lo storico polacco Tomasz Pietras, il matrimonio avrebbe dovuto assicurare protezione e un facile accesso a Cracovia: se questa teoria fosse corretta, Jan Muskata, il vescovo dell'allora capitale polacca e strenuo alleato dei P\u0159emyslidi, potrebbe aver giocato un ruolo cruciale nella combinazione del matrimonio. Il cronista di Zbraslav e autore del \"Chronicon Aulae regiae\" Pietro di Zittau giudic\u00f2 il matrimonio alla stregua del frutto di una manovra ordita dai signori cechi, i quali, temendo che Venceslao III potesse rafforzare la sua posizione sposandosi con una nobildonna di una casata importante, preferirono consigliargli di sposare la figlia di un \u00abpiccolo duca\u00bb. Resta comunque probabile, data la giovane et\u00e0 di Venceslao, che egli scelse guardando pi\u00f9 alla bellezza della donna piuttosto che alle motivazioni politiche che potevano avvalorare la sua scelta. Subito dopo il matrimonio, il 10 ottobre 1305, Venceslao III partecip\u00f2 alle trattative con i Cavalieri teutonici a Brunt\u00e1l; si tratt\u00f2 dell'ultima volta in cui nei documenti lo si menziona quale \u00absignore d'Ungheria\u00bb.\nUn altro matrimonio reale ebbe luogo il 13 febbraio 1306, quando la sorella di Venceslao, Anna, spos\u00f2 Enrico di Carinzia e Tirolo, che aveva 25 anni pi\u00f9 di lei. Poich\u00e9 appare verosimile ritenere che tale matrimonio fosse stato gi\u00e0 organizzato da Venceslao II, \u00e8 lecito dedurre che Venceslao III dimostr\u00f2 ancora una volta di rispettare gli impegni del suo predecessore.\nRapporti con la nobilt\u00e0.\nSecondo il \"Chronicon Aulae regiae\", gli inizi del regno di Venceslao III furono positivi. Pietro di Zittau critic\u00f2 nei suoi scritti il momento in cui il giovane re scelse di non ascoltare pi\u00f9 i suggerimenti del consiglio esecutivo e dei pi\u00f9 esperti, finendo per essere manipolato dalla nobilt\u00e0 che gli aveva affiancato i propri figli in et\u00e0 adolescenziale. Per lo stesso autore, essi corruppero e plagiarono la mente di Venceslao spingendolo a molti comportamenti dissoluti, inclusi una vita sessuale sfrenata, ubriacature e altri vizi. Sfruttando lo stato confusionale, al re ubriaco furono estorte molte concessioni e il giovane venne spogliato di molti feudi, oltre che di citt\u00e0 regie e castelli.\nIl testo appena citato prosegue sostenendo che il cancelliere del re Pietro Angelo di Pontecorvo, che sostitu\u00ec l'assente Pietro di Aspelt nel suo incarico, ebbe comunque un ruolo in questi scambi dalla dubbia utilit\u00e0. Stando alle cronache, la sregolatezza di Venceslao favor\u00ec soprattutto Raimondo di Lichtenburg, Enrico di L\u00edpa e Hynek di Dub\u00e9, ovvero alcuni nobili locali. A giudizio di Pietro di Zittau, l'inversione di rotta nel comportamento del re sarebbe avvenuta nel primo anniversario della morte di Venceslao II, quando visit\u00f2 la sua tomba nel monastero di Zbraslav e l'abate Corrado di Erfurt s\u00ec lasci\u00f2 andare a un accorato appello con cui lo invitava a rinsavire. Non si pu\u00f2 escludere che, durante la fase di maggiore trasandatezza, Venceslao copul\u00f2 con una cortigiana dalla quale ebbe una figlia illegittima di nome Elisabetta. Tuttavia, resta incerto se questa fosse effettivamente sua figlia oppure semplicemente una sua sorellastra il cui padre era quindi Venceslao II. Elisabetta \u00e8 menzionata nella dispensa papale del gennaio 1332 come figlia illegittima del \u00abcelibe re Venceslao\u00bb, ma non si specifica di quale dei due. Dal contesto temporale gli storici immaginano si trattasse della figlia di Venceslao III.\nSono sopravvissuti a oggi 26 documenti reali risalenti al mandato di Venceslao III e inerenti alla politica interna, ma questi non confermano il resoconto di Pietro di Zittau di un'ampia e innegabile redistribuzione di feudi a favore della nobilt\u00e0. Resta comunque testimonianza della cessione di alcune propriet\u00e0, oltre che a vantaggio dell'aristocrazia, alla chiesa locale. Salvo variazioni minori, Venceslao III non intacc\u00f2 l'apparato amministrativo cos\u00ec come delineato al momento della sua ascesa, con il risultato che rimasero in carica personaggi gi\u00e0 attivi durante il regno di suo padre. Seguendo l'esempio del genitore, nel maggio del 1306 Venceslao III emise l'atto di fondazione di un monastero cistercense vicino a Vset\u00edn, che sarebbe stato battezzato come \u00abrifugio ameno del re\u00bb. Tuttavia, a causa della prematura morte del sovrano, l'edificio non and\u00f2 mai costruito. Fondando la struttura religiosa, Venceslao probabilmente mirava a rafforzare la sua autorit\u00e0 nella Moravia nord-orientale contro la nobilt\u00e0, soprattutto contro gli Sternberg.\nPreparativi per la campagna in Polonia.\nAlla fine del 1305, la situazione in Polonia inizi\u00f2 a deteriorarsi rapidamente per i P\u0159emyslidi. Il principe Ladislao detto il Breve guid\u00f2 da Cracovia la resistenza in tutta la Piccola Polonia, espugnando il castello di Pelczyska a Sandomierz. La Grande Polonia, esposta alle minacce delle incursioni del Granducato di Lituania, fu attaccata dal principe Enrico III di G\u0142og\u00f3w, che prese possesso dell'importante centro di Pozna\u0144. I sostenitori di Venceslao III lo abbandonarono gradualmente e il governatore boemo Ulderico di Boskovice e il vescovo di Cracovia, Jan Muskata, entrarono in grande difficolt\u00e0. Fortunatamente, i Cavalieri teutonici, che nel gennaio del 1306 avevano concluso una tregua di nove mesi con Ladislao a Toru\u0144, estesero la pace del polacco anche con Venceslao III agendo in sua vece. Tuttavia, dopo che i rinforzi ungheresi forniti da Amedeo Aba, un nobile magiaro, arrivarono in Polonia, Ladislao ruppe l'armistizio violandone i termini. Venceslao non ebbe a quel punto altra scelta che intraprendere una campagna militare in Polonia. Perch\u00e9 non disponeva di abbastanza fondi per assoldare un esercito di mercenari, nella primavera del 1306 esigette forti tributi agli abitanti della Boemia e della Moravia. I primi a opporsi a questa misura, anche perch\u00e9 i pi\u00f9 vessati, risultarono i membri della nobilt\u00e0, nei cui confronti Venceslao pretese fedelt\u00e0 e minacci\u00f2 che avrebbe loro sottratto dei possedimenti in caso di mancata ottemperanza ai propri doveri. Stando a quanto riferito dalle fonti coeve, egli mosse anche alcuni primi passi volti a procedere all'espropriazione dei beni degli aristocratici ribelli, suscitando naturalmente indignazione. Nel mese di luglio, mentre reclutava le truppe per la campagna, and\u00f2 a Olomouc e consegn\u00f2 temporaneamente il governo in Boemia a suo cognato Enrico di Korutan.\nMorte per assassinio.\nIl 4 agosto del 1306, Venceslao fu assassinato a Olomouc e mor\u00ec quando era soltanto sedicenne. L'omicidio avvenne probabilmente nell'edificio del decanato del capitolo cittadino, situato forse a ovest della cattedrale di San Venceslao. Questa opinione viene respinta da un filone immaginario che ipotizza che il crimine si consum\u00f2 nel palazzo del vescovo. Esiste soltanto un resoconto contemporaneo sull'omicidio di Olomouc, ovvero quello presente nel necrologio del capitolo metropolitano di Olomouc, il quale afferma:\nIl \"Chronicon Aulae regiae\" riferisce:\nMalgrado questo resoconto fosse stato realizzato diversi anni dopo l'omicidio, esso risulta relativamente credibile, in quanto il suo autore, Pietro di Zittau, era contemporaneo di Venceslao. Allo stesso modo, la \"Cronaca di Dalimil\" attribuisce l'omicidio a un uomo della Turingia poi catturato dalle guardie davanti al palazzo, la cui mano and\u00f2 poi mozzata e data in pasto ai cani. L'opera incolpa in parte Alberto d'Asburgo, ma suggerisce anche che potrebbe essersi trattato di una cospirazione ordita contro il re. Bene\u0161 Krabice da Veitm\u00edle, autore vissuto nel Trecento e conosciuto soprattutto per la sua \"Cronaca della Chiesa di Praga\", afferma:\nLo scritto di Bene\u0161 Krabice da Veitm\u00edle attinge chiaramente alle opere di Zbraslav e Dalimil, nello specifico nella parte in cui indica un certo membro della famiglia Durynk come l'assassino, quando identifica in Alberto d'Asburgo il mandante dell'efferato crimine e quando segnala la parziale (non si sa fino a quale punto) complicit\u00e0 dei nobili boemi. Ottocaro di Stiria attribuisce la responsabilit\u00e0 dell'agguato alla nobilt\u00e0 ceca, in particolare a dodici giovani nobili, cos\u00ec come gli Annali di Salisburgo. Al contrario, la cronaca bavarese e un manoscritto di un monaco dell'abbazia di F\u00fcrstenfeld individuano in Ladislao I il mandante dell'assassinio.\nIl \"Chronicon Aulae regiae\", la cronaca di Dalimil e il necrologio del capitolo metropolitano di Olomouc, ovvero tre fonti differenti e ritenute affidabili, concordano sul fatto che l'omicidio sia stato commesso da un uomo della Turingia. Due di questi tre documenti, il necrologio e il \"Chronicon Aulae regiae\", riportano il suo nome in Corrado, immaginando fosse proveniente da M\u00fchlhausen o da Botenstein. Lo studioso di Miroslav Ivanov (1929-1999) fu uno dei primi a rifiutare la ricostruzione di un assassino fuggito con un coltello insanguinato subito dopo aver commesso l'omicidio e, in secondo luogo, scopr\u00ec che tramite altre fonti che Corrado non sarebbe morto se non nel 1320. Pi\u00f9 verosimilmente si tratt\u00f2 di un mercenario innocente individuato come capro espiatorio che in seguito fu accusato dai cronisti. Secondo Ivanov, un oggetto che aveva con s\u00e9 l'uomo venne scambiato per un coltello insanguinato da un servitore che voleva informare le guardie dell'omicidio. Tra i responsabili individuati da Ivanov figuravano Viola di Teschen, Carlo Roberto d'Angi\u00f2 (ritenuti entrambi meno probabili), Alberto d'Asburgo, Ladislao I e alcuni nobili boemi. Lo studioso rigettava l'idea di una cospirazione dell'\u00e9lite ceca nel suo insieme sulla base del fatto che non c'era abbastanza tempo per organizzarla.\nAnche prima che Ivanov esplicasse la sua teoria, gi\u00e0 Josef \u0160usta (1874-1945) credeva si trattasse di una vendetta personale di un nobile che era stato insultato dal giovane re. Josef \u017demli\u010dka, dieci anni dopo Ivanov, faceva notare che i cronisti erano principalmente provenienti dal rango ecclesiastico, ragion per cui si accanirono contro la dissolutezza e l'avidit\u00e0 dell'aristocrazia del tempo. Allo stesso modo di \u0160usta, anche \u017demli\u010dka non ha escluso la possibilit\u00e0 che l'omicidio non nascondesse alle spalle un complotto, essendosi probabilmente trattato di un crimine mosso pi\u00f9 semplicemente dalla vendetta personale. Vratislav Van\u00ed\u010dek ha respinto la possibilit\u00e0 di una cospirazione ampiamente ramificata, in quanto, a suo dire, era impossibile mantenere segreto un proposito cos\u00ec complesso da attuare. In generale, la figura di Corrado di Botenstein, proveniente da M\u00fchlhausen, non sembra corrispondere al reale responsabile dell'omicidio di Venceslao III, ma il dibattito a livello storiografico ancora ferve.\nFunerali e sepoltura.\nIl destino del giovane re defunto si rivel\u00f2 travagliato anche dopo la sua morte, in quanto non gli fu riservato un funerale adeguato prima di essere deposto nella chiesa di San Venceslao davanti all'altare maggiore. Fu solo nel 1326 che la sorella di Venceslao, Elisabetta, fece trasferire le sue spoglie nel monastero di Zbraslav; secondo Pietro di Zittau, era l\u00ec che avrebbe desiderato riposare. Il 10 agosto 1420 il monastero fu saccheggiato dagli hussiti, con il risultato che le spoglie dei re seppelliti in loco vennero disonorate prima che il monastero fosse dato alle fiamme. Le spoglie di Venceslao III si persero nel corso di questo saccheggio.\nAspetto.\nPoich\u00e9 i resti di Venceslao non sono stati rinvenuti, la sua fisionomia pu\u00f2 essere ricostruita solo sulla base di fonti scritte contemporanee e risultati analoghi derivanti da studi antropologici sugli altri P\u0159emyslidi. All'affermazione di Pietro di Zittau secondo cui Venceslao III aveva un aspetto avvenente, potrebbe essere affiancata la dichiarazione del paleoantropologo Emanuel Vl\u010dek, a giudizio del quale il monarca avrebbe avuto un aspetto esile e poco nerboruto, con una corporatura snella, di media statura e di capelli e occhi forse marroni.\nRilevanza storica.\nGli storici meno recenti, nella loro valutazione del governo di Venceslao, si basarono principalmente sulle versioni di Pietro di Zittau e di altri cronisti relative alla dissolutezza del giovane. Per questo motivo, la sua personalit\u00e0 e il suo governo sono stati perlopi\u00f9 valutati negativamente. Karel Mar\u00e1z ha cercato di analizzare la questione sotto una prospettiva diversa, ritenendo che l'amministrazione di Venceslao in Ungheria non possa essere giudicata perch\u00e9 in realt\u00e0 governarono in sua vece i consiglieri di Venceslao (questi era troppo giovane e inesperto per governare da solo). Sebbene Pietro di Zittau avesse sottolineato spesso lo stile di vita di Venceslao III e la nefasta influenza che esercit\u00f2 nei suoi confronti l'aristocrazia, alla quale aveva assegnato molte propriet\u00e0, la ricerca di Mar\u00e1z di \u200b\u200bdocumenti reali dell'epoca non lo conferma. Stando all'opinione dello storico, si pu\u00f2 concludere che Venceslao visse in maniera turbolenta, ma il suo regno non lasci\u00f2 alcun segno netto in quanto si seguirono semplicemente le scelte operate da Venceslao II. La continuit\u00e0 emergerebbe soprattutto dalla prosecuzione delle trattative con Alberto d'Asburgo, dal mantenimento di alti dignitari e dei funzionari nei loro incarichi, dall'appoggio riservato ai cistercensi, dal pagamento dei debiti e dalla conferma dei rapporti di alleanza stipulati con i Cavalieri teutonici. Stando a Mar\u00e1z, alcune azioni ebbero un importante successo in campo diplomatico, come ad esempio le dimissioni della corona ungherese o i gi\u00e0 citati negoziati con Alberto e la prosecuzione del rapporto di cooperazione con lo Stato monastico. Volendo sinteticamente commentare la parentesi al potere di Venceslao III, Mar\u00e1z lo ha considerato come un regnante che \u00abebbe un temperamento pi\u00f9 frizzante della media e una fiducia in se stesso degna di un P\u0159emyslide\u00bb.\nInfluenza culturale.\nIl cronista di Zbraslav, cos\u00ec come molti altri dopo di lui, hanno rimarcato ampiamente i tratti caratteriali e i comportamenti negativi di Venceslao. Nella sua \"Divina Commedia\", Dante Alighieri menziona i P\u0159emyslidi ponendo Ottocaro II e suo figlio Venceslao in Purgatorio. Non \u00e8 impossibile che l'autore abbia confuso Venceslao II e Venceslao III. Il passaggio in questione \u00e8 il seguente:\nCon riferimento alla letteratura moderna, i temi della vita di Venceslao III sono stati al centro dei drammi storici di Ferdinand B\u0159etislav Mikovec (1826-1862) \"Z\u00e1huba rodu P\u0159emyslovc\u016f\" (\"La storia dei P\u0159emyslidi\") e Otokar Fischer (1883-1938) \"P\u0159emyslovci\" (\"I P\u0159emyslidi\"). Oldrich Danek (1927-2000) si \u00e8 concentrato su Venceslao III nel romanzo \"Vra\u017eda v Olomouci\" (\"Omicidio a Olomouc\"), mentre il personaggio compare in opere di autori slavi recenti quali Ludmila Vankova (1927-2022) con \"Kr\u00e1lovsk\u00fd nach t\u011b neochr\u00e1n\u00ed\" (\"Il ruolo di re non ti salver\u00e0\"), Vlastimil Vondru\u0161ka (1955) con \"Kr\u00e1l b\u00e1sn\u00edk V\u00e1clav II\" (\"Il re poeta Venceslao II\") e Old\u0159i\u0161ka Ciprov\u00e1 con \"L\u00e1ska a majest\u00e1t\" (\"Amore e Maest\u00e0\")."}
{"id": "838197", "revid": "1494169", "url": "https://it.wikipedia.org/wiki?curid=838197", "title": "La donna della domenica", "text": ""}
{"id": "838201", "revid": "36426", "url": "https://it.wikipedia.org/wiki?curid=838201", "title": "Parco Forlanini", "text": "Il parco Forlanini \u00e8 un parco milanese situato a ridosso del viale Forlanini, di fronte all'aeroporto di Linate dedicato al pioniere dell'aviazione Enrico Forlanini.\nStoria e descrizione.\nIl parco venne inaugurato nel 1970 dopo tre anni di lavori che valorizzarono la struttura secolare del paesaggio agricolo lombardo. Il parco, solcato dal Lambro nella parte occidentale, \u00e8 attraversato da una fitta rete di vialetti alberati, e a nord-est si trova il Laghetto Salesina, alimentato sia da acque di falda che piovane. L'abbondante vegetazione che contorna lo specchio d'acqua ne fa un buon \"habitat\" per uccelli e pesci. Il parco \u00e8 molto frequentato dai podisti, alcuni dei quali utilizzano anche la contigua struttura del Centro Sportivo Saini.\nLa creazione del parco preserv\u00f2 l'intera area dalla speculazione edilizia degli anni sessanta e settanta, garantendo cos\u00ec la sopravvivenza di alcune strutture di interesse storico e paesaggistico: il mulino Codovero e alcune antiche cascine trovano posto nel tessuto verde del parco, tra cui il nucleo della Cascina Cavriano (a nord del parco), di cui si parla in alcuni documenti gi\u00e0 nei primissimi anni dell'XI secolo.\nProprio la Cascina Cavriano contiene alcuni elementi di spiccato interesse storico e artistico: un portico del XVII secolo a tre arcate, che conserva ancora l'emblema di una colomba col ramoscello d'ulivo (simbolo dell'Ospedale Maggiore, cui la cascina \u00e8 appartenuta per secoli, fino alla prima met\u00e0 degli anni settanta).\nUn'altra struttura, la Cascina Sant'Ambrogio, poco pi\u00f9 a sud, nella stessa via Cavriano, mantiene visibili le strutture dell'abside di una piccola chiesa romanica del XIV secolo.\nNel 2002 \u00e8 stato inaugurato il bosco dei faggi per ricordare le centodiciotto vittime del disastro aereo di Linate dell'8 ottobre 2001.\nDopo anni di attese, \u00e8 stato finalmente approvato il piano che vuole riportare le dimensioni del parco a quanto stabilito nel progetto originale, tre volte e mezzo pi\u00f9 di quanto si estende oggi: il progetto sar\u00e0 completato adibendo a verde pubblico le rimanenze di un impianto industriale abbandonato dal 1992, oltre a una serie di zone agricole improduttive delimitate dalle vie Corelli, Mecenate e Forlanini, e costeggiate dalla Tangenziale Est (un esempio indicativo \u00e8 l'area, attualmente del tutto deserta, che circonda le Torri Ligresti per il terziario).\nFlora e fauna.\nVincitore del concorso internazionale per lo sviluppo del parco \u00e8 stato l'architetto portoghese Gon\u00e7alo Byrne e il parco, a lavori ultimati, raggiunger\u00e0 una superficie superiore ai tre milioni di metri quadrati. Gi\u00e0 ora la descrizione della flora \u00e8 complessa dovendosi distinguere tra gli ambiti \"costruiti\" e quelli \"naturali\" e, come si \u00e8 detto, siamo in presenza, nell'insieme, di una rappresentazione del tipico paesaggio della pianura lombarda. Il catalogo delle specie vegetali, arboree e non, diventa praticamente esaustivo di quanto offre il territorio, sia per le specie originarie sia per quelle inseritevi, volutamente o casualmente, dall'uomo.\nIn un ambiente tanto vasto e diversificato, anche la fauna diventa rappresentativa di una realt\u00e0 non pi\u00f9 misurabile esclusivamente sui parametri di un semplice parco cittadino.\nParco canile.\nNel luglio 2008, nel lato del parco verso il viale Forlanini, \u00e8 stata aperta una struttura comunale per l'accoglienza di cani e gatti randagi e per ospitare la sezione veterinaria del vecchio canile municipale di via Lombroso.\nNote.\nCascina Salesina - Antico Borgo in Citt\u00e0\nBibliografia.\nVoci correlate"}
{"id": "838202", "revid": "767487", "url": "https://it.wikipedia.org/wiki?curid=838202", "title": "Chris Kontos", "text": "Suon\u00f2 con molti gruppi tra i quali Testament, Exodus, Death Angel, Verbal Abuse, Custard Pie, Konkhra, Anti Trust, The Servants, Dog Faced Gods, Grinch e con James Murphy. Attualmente \u00e8 il batterista del gruppo thrash metal Sangre Eterna e del gruppo stoner Spiralarms. \u00c8 definito un batterista di elevata caratura tecnica, molto abile nell'uso della doppia cassa, qualit\u00e0 che hanno dato un grande contributo alla composizione dei dischi a cui ha partecipato, in particolar modo Burn My Eyes dei sopracitati Machine Head."}
{"id": "838206", "revid": "869733", "url": "https://it.wikipedia.org/wiki?curid=838206", "title": "Collins", "text": ""}
{"id": "838210", "revid": "110157", "url": "https://it.wikipedia.org/wiki?curid=838210", "title": "Giardino Bardini", "text": "Il giardino Bardini \u00e8 un giardino storico di Firenze, in zona Oltrarno. Si estende su un'ampia zona collinare dalle pendici di piazzale Michelangelo fino all'Arno, tra piazza dei Mozzi, via de' Bardi, costa Scarpuccia, costa San Giorgio e la via di Belvedere (con due accessi), per una superficie totale di circa 4 ettari.\nNel 2013 il circuito museale del Giardino di Boboli, che comprende anche il Museo degli Argenti, la Galleria del Costume, il Museo delle porcellane e il Giardino Bardini, \u00e8 stato il sesto sito italiano statale pi\u00f9 visitato, con 710.523 visitatori e un introito lordo totale di 2.722.872 Euro. Nel 2016 il circuito museale ha fatto registrare 881.463 visitatori..\nStoria.\nLa cosiddetta collina di Montecuccoli, dove si estende il parco attuale, appartenne sin dal medioevo alla famiglia dei Mozzi e confinava con il loro palazzo. Gi\u00e0 nel 1259 \u00e8 citato un orto murato adiacente alla parte posteriore del palazzo (ancora lontano dall'idea di giardino che si svilupp\u00f2 nel Rinascimento), mentre la zona pi\u00f9 alta del parco era destinata all'agricoltura, con vigne e altre coltivazioni su alcuni elementari terrazzamenti.\nNel 1309 dopo il tracollo familiare, i possedimenti (palazzi case e terreni) vennero acquistati dal Comune di Firenze, salvo poi ritornare nelle mani della famiglia Mozzi nel 1591, che mantenne la propriet\u00e0 fino al 1880. Il parco attuale comunque \u00e8 pi\u00f9 vasto dei terreni antichi dei Mozzi e comprende quella che era una propriet\u00e0 separata, verso costa San Giorgio, dove esisteva dalla prima met\u00e0 del Seicento la cosiddetta villa Manadora, fatta costruire da Francesco Manadori all'architetto Gherardo Silvani. Le due propriet\u00e0 vennero gradualmente abbellite da giardini, statue e altre amenit\u00e0, sfruttando la vocazione panoramica dei luoghi.\nNell'Ottocento Giacomo Le Blanc venne in possesso della villa e trasform\u00f2 il parco in un giardino all'inglese, con boschi, vialetti tortuosi, statue e fontane. Risalgono a questo periodo la \"Kaffeehaus\" con grotta ancora esistente, gemellata con un'analoga struttura nella parte di propriet\u00e0 dei Mozzi.\nAll'inizio dell'Ottocento i Mozzi divennero gli unici proprietari delle due tenute, ma non intrapresero sostanziali lavori di modifica, mantenendo il carattere peculiare di ciascuna zona. Nel corso dell'Ottocento alcune relazioni testimoniano come la propriet\u00e0 incorresse in un inesorabile declino, con una sempre maggiore sensazione di abbandono e con le pessime condizioni dell'impianto idraulico nella zona superiore. Con l'estinzione della famiglia, nel 1880 i principi Carolath Benten acquistarono la propriet\u00e0, arricchendo il giardini di alcuni dettagli secondo la moda vittoriana.\nNel 1913 il complesso del palazzo Mozzi, della villa Manadora, del giardino barocco e all'inglese, oltre a alcuni terreni agricoli, vengono acquistati dall'antiquario Stefano Bardini, il quale diede il via a una serie di grandi rinnovi e modifiche, in quella che fu la stagione pi\u00f9 intensa del giardino. Costru\u00ec un viale per raggiungere la villa e sacrific\u00f2 i giardini murati di impianto medievale che ancora esistevano, mentre gli edifici sulla costa San Giorgio venivano unificati in quella che sar\u00e0 chiamata villa Bardini.\nAlla morte di Stefano, la propriet\u00e0 pass\u00f2 al figlio Ugo. Con la morte di Ugo Bardini, senza eredi (1965), inizi\u00f2 un lungo iter burocratico sull'eredit\u00e0, conclusasi solo nel 1996 grazie all'interessamento di Antonio Paolucci, allora ministro per i Beni culturali, che fece adempiere alle condizioni del defunto il quale aveva destinato le sue propriet\u00e0 alla citt\u00e0 di Firenze.\nGravemente danneggiato da decenni di abbandono, il giardino fu restaurato a fondo a partire dal 2000, grazie all'interessamento dell'Ente Cassa di Risparmio di Firenze, attraverso la Fondazione parchi monumentali Bardini e Peyron. Durato quasi cinque anni, con la reintroduzione di alberi da frutto, piante e altri ornamenti, il restauro, che ha visto la cura anche delle statue e degli edifici, ha permesso la recente riapertura del parco, che, sebbene non sia gestito dalla Soprintendenza del Polo museale fiorentino, \u00e8 stato associato al giardino di Boboli, grazie a un biglietto unico.\nIl giardino.\nLa parte pi\u00f9 scenografica del giardino resta la grande scalinata barocca che culmina con un piccolo edificio-belvedere, dal quale si gode una spettacolare vista sulla citt\u00e0. Nelle vicinanze si trovano sei fontane decorate da mosaici. Numerose sono le rose e gli iris piantati, oltre alle ortensie e altre piante decorative. Nella parte pi\u00f9 bassa esiste un teatro verde, ricavato nella vegetazione in una concavit\u00e0 del terreno.\nIl giardino possiede due grotte: una semplice, simile ad una grotta naturale, nella parte pi\u00f9 alta, vicino alla Kaffeehaus, sorella della \"Kaffeehaus\" del giardino di Boboli; una pi\u00f9 decorata, situata a valle, dall'aspetto eclettico, sormontata all'ingresso da un arco in laterizi. Fanno parte della decorazione inoltre un tempietto e varie fontane.\nNel giardino resta una parte della statuaria collocata da Bardini, sebbene in maniera frammentaria e incompleta a causa di spoliazioni che hanno disperso una fetta del patrimonio dell'antiquario.\nMostre.\nLa mostra \u201cD'improvviso Firenze\u201d (2007) \u00e8 stata ideata per costruire un confronto che si dipana tra due diverse interpretazioni fotografiche del centro di Firenze operate a distanza di un secolo. I protagonisti della scena sono un giovane fotografo contemporaneo, Gianni Ferrero Merlino, e le immagini storiche del Gabinetto Fotografico (fondato nel 1904, ma detentore di un patrimonio di fondi storici e di fotografie eseguite gi\u00e0 prima di quella data). Il luogo \u00e8 il centro di Firenze, dalla Galleria degli Uffizi fino a Santa Maria Novella.\nIl giardino Bardini nell'arte.\nIl Giardino Bardini costituisce l'ambientazione del dipinto di stile preraffaellita dal titolo \"\"Incipit vita nova\" - \"Dante e Beatrice in giardino\"\" del 1903 del pittore Cesare Saccaggi: sullo sfondo del dipinto, infatti, si pu\u00f2 chiaramente notare una veduta di Firenze che riproduce fedelmente proprio la vista della citt\u00e0 che, ancora oggi, si pu\u00f2 godere dal giardino Bardini."}
{"id": "838213", "revid": "1272592", "url": "https://it.wikipedia.org/wiki?curid=838213", "title": "Elezioni regionali in Sicilia del 1963", "text": "Le elezioni per il rinnovo dell'Assemblea Regionale Siciliana si sono volte il 9 giugno 1963. L'affluenza \u00e8 stata dell'81,4%.\nIl rafforzamento della Democrazia Cristiana e il contemporaneo arretramento di PCI, PSI, PSDI e USCS porteranno nel 1964 alla caduta del presidente Giuseppe D'Angelo (fautore del centro-sinistra, in carica dal 1961) e alla nomina di Francesco Coniglio, il quale ritorn\u00f2 alla formula brevemente centrista per poi costituire il secondo governo (XX della Regione Siciliana di nuovo con lo schema del centro-sinistra e la piena partecipazione del PSI insieme alla DC."}
{"id": "838214", "revid": "125973473", "url": "https://it.wikipedia.org/wiki?curid=838214", "title": "San Michele Extra", "text": "San Michele Extra \u00e8 un'ex frazione di Verona, oggi quartiere inglobato nel centro abitato; \u00e8 situato nella parte orientale della citt\u00e0. Gi\u00e0 comune autonomo fino al 1927, fa parte della circoscrizione 7 del Comune di Verona.\nConfina ad ovest con i quartieri Borgo Venezia e Porto San Pancrazio, a sud \u00e8 lambito dal fiume Adige che lo divide dal comune di San Giovanni Lupatoto, ad est confina con il comune di San Martino Buon Albergo e a nord con il quartiere di Montorio. La denominazione di San Michele Nord viene utilizzata dalla locale Atv, che gestisce i trasporti pubblici urbani, per indicarne il capolinea che si trova nella zona Borgo Frugose, a nord della ex SS11 (Via Unit\u00e0 d'Italia), che la divide dalla zona Madonna di Campagna, chiamata San Michele Sud dalla stessa Atv.\nNome.\nDurante i secoli, principalmente a causa della sua aggregazione alla citt\u00e0 di Verona, San Michele non ebbe sempre la medesima denominazione. Sotto i romani era indicato come San Michele \"Extra Moenia\", da altre fonti altomedievali \"San Michele in Flexio\", dopo il 700 San Michele \"Extra Muros\"; che conserv\u00f2 fino alla fine del Trecento nel quale anno venne indicato come San Michele \"in Campagna\". Dal 1500 al 1782 \"Suburio di\" San Michele e San Michele \"al di qua dell'Adige\" dal 1782 al 1812; quindi, sotto il governo Austriaco, semplicemente \"San Michele\". Nel 1867 riprese l'antica denominazione romana di \"San Michele Extra\". Fu comune autonomo fino al 1927.\nScuole.\nScuole dell'infanzia del Comune di Verona\nScuole dell'infanzia private di ispirazione cattolica\nIstituto Comprensivo Madonna di Campagna - San Michele costituito dalle scuole\nScuole secondarie di II grado\nZone.\nSan Michele Extra \u00e8 suddiviso nelle seguenti zone demografiche da parte del Comune di Verona (abitanti riferiti al censimento 2001):\nMadonna di Campagna.\nMadonna di Campagna fa parte del quartiere di San Michele Extra, anche se costituisce un territorio ben delimitato. \u00c8 situato nella parte orientale della citt\u00e0, e fa parte della Circoscrizione 7 del Comune di Verona. Confina ad ovest con San Michele Extra, a sud \u00e8 lambito dal fiume Adige che lo divide dal comune di San Giovanni Lupatoto, ad est con il comune di San Martino Buon Albergo, mentre a nord \u00e8 prossimo alla localit\u00e0 di Montorio Veronese.\nDista circa tre chilometri dal centro storico.\nSport.\nLa squadra di calcio \u00e8 l'Audace San Michele, che raggiunse pi\u00f9 volte la Serie C."}
{"id": "838216", "revid": "767487", "url": "https://it.wikipedia.org/wiki?curid=838216", "title": "Codice Mendoza", "text": "Il Codice Mendoza, conosciuto anche come Codice Mendocino (in spagnolo \"C\u00f3dice Mendoza\" o \"C\u00f3dice Mendocino\"), \u00e8 un codice azteco, creato nel 1540, circa vent'anni dopo la conquista spagnola del Messico. Compilato nei tradizionali pittogrammi da scribi aztechi, con l'aggiunta di traduzione e commento in spagnolo. \u00c8 diviso in tre sezioni: la prima presenta la storia di tutti i sovrani aztechi e le loro conquiste; nella seconda si trova un elenco delle citt\u00e0 tributarie della capitale azteca e dei tributi pagati da ciascuna provincia; e nella terza una descrizione generale della vita quotidiana degli aztechi.\nIl codice prende il nome da Antonio de Mendoza, primo vicer\u00e9 della Nuova Spagna dal 1535 al 1550, che lo avrebbe commissionato per farne dono a Carlo V.\nDal 1659 \u00e8 conservato presso la Biblioteca Bodleiana dell'Universit\u00e0 di Oxford.\nStoria.\nUna volta ultimato, il codice fu spedito in Spagna dalla citt\u00e0 di Veracruz, nel 1549, ma la nave fu assalita dai corsari francesi e assieme al resto del bottino fu trasportato in Francia. Ne venne in possesso Andr\u00e9 Thevet, cosmografo del re Enrico II, che vi scrisse sopra il proprio nome in ben 5 parti, due volte con la data 1553. In seguito venne acquistato, per 20 corone francesi, dal geografo e ambasciatore inglese Richard Hakluyt che lo port\u00f2 a Londra. Qualche tempo dopo pass\u00f2 a Samuel Purchase, poi al figlio di lui e infine a John Selden.\nNel 1659, cinque anni dopo la morte di Selden fu depositato alla Biblioteca Bodleiana, dove rimase dimenticato fino al 1831, anno in cui fu riscoperto e portato all'attenzione degli studiosi."}
{"id": "838217", "revid": "124987240", "url": "https://it.wikipedia.org/wiki?curid=838217", "title": "La donna della domenica (romanzo)", "text": "La donna della domenica \u00e8 un romanzo giallo di Fruttero &amp; Lucentini, pubblicato nel 1972. \nTrama.\nIl romanzo \u00e8 ambientato a Torino e narra dell'indagine del commissario Santamaria sull'omicidio dell'architetto Garrone, personaggio che conduce una vita di squallidi espedienti a margine della Torino \"bene\". L'architetto viene trovato ucciso nel suo \"pied-\u00e0-terre\" con il cranio sfondato da un fallo di pietra. Tra i protagonisti della vicenda ci sono anche gli amici Anna Carla Dosio e Massimo Campi. La prima \u00e8 la moglie di un ricco industriale, il secondo \u00e8 un giovane della buona borghesia torinese che trascina stancamente una relazione con Lello Riviera, piccolo impiegato comunale con velleit\u00e0 da intellettuale. Anna Carla e Massimo sono tra i primi sospettati, poich\u00e9 Garrone fa parte, insieme con altri personaggi, di un loro \"teatrino privato\", nel quale stigmatizzano i vizi, le affettazioni, il cattivo gusto dei loro conoscenti. Stanca del personaggio di Garrone, Anna Carla propone a Massimo, in una lettera risentita, poi non spedita ma finita ugualmente nelle mani della polizia, di \"eliminarlo\" dalla loro vita. Da quel momento i due saranno coinvolti, loro malgrado, nell'indagine. Anche Lello, pur avvertendo che la sua relazione con Massimo \u00e8 prossima alla fine, si appassiona al caso, per cercare di scagionare il compagno, al quale \u00e8 ancora affezionato: arriver\u00e0 - senza accorgersene del tutto - vicino alla verit\u00e0, e finir\u00e0 ucciso dall'assassino di Garrone presso il \"Balon\", il mercatino delle pulci di Torino. Il commissario Santamaria (che al termine della vicenda avr\u00e0 un'avventura con Anna Carla) giunge alla soluzione del caso attraverso un proverbio piemontese, \"La cativa lavandera a treuva mai la bon-a p\u00e8ra\" (\"La cattiva lavandaia non trova mai la buona pietra\"). Attorno ai personaggi principali ruotano numerose altre figure, delle pi\u00f9 diverse estrazioni sociali: le anziane sorelle Tabusso, rintanate con la domestica nella loro villa in collina, assediata da un florido traffico di prostitute e clienti; il gallerista Vollero che, pur temendo di essere scoperto dai suoi clienti, si rifornisce di cornici al \"Balon\"; l'americanista Bonetto, un intellettuale immaturo, perso dietro improbabili, inutili (e probabilmente immaginarie) schermaglie culturali con odiati colleghi. Per tale ricchezza di caratteri e per la profondit\u00e0 dell'analisi psicologica il romanzo costituisce un vivido ritratto dell'alta borghesia torinese di quegli anni.\nCinema e televisione.\nIl romanzo ebbe un grande successo e ne fu tratto nel 1975 un film con l'identico titolo: \"La donna della domenica\", diretto da Luigi Comencini con Marcello Mastroianni (Santamaria), Jacqueline Bisset (Anna Carla Dosio), Jean-Louis Trintignant (Massimo Campi) e Lina Volonghi (Ines Tabusso).\nNel 2011 la Rai Fiction, con Rizzoli Audiovisivi, ha prodotto una miniserie tratta dal libro, sempre con lo stesso titolo \"La donna della domenica\", interpretata da Andrea Osv\u00e1rt, Giampaolo Morelli, Ninni Bruschetta e Fabrizio Bucci."}
{"id": "838218", "revid": "125382808", "url": "https://it.wikipedia.org/wiki?curid=838218", "title": "Cacciatorpediniere missilistici degli Stati Uniti d'America", "text": "Gli USA hanno presto installato missili su unit\u00e0 navali, con i primi progetti gi\u00e0 studiati dai tempi della seconda guerra mondiale, ma le realizzazioni per unit\u00e0 di media grandezza sono avvenute solo negli anni sessanta, con i cacciatorpediniere armati con missili Tartar SAM e ASROC. In seguito le navi si sono evolute, e attualmente i Burke sono le imbarcazioni militari combattenti di maggiore importanza, con i loro sistemi AEGIS, della flotta USA.\nClasse Gearing.\nI cacciatorpediniere erano derivati dalla classe Allen M. Sumner rispetto ai quali avevano uno scafo pi\u00f9 lungo di 4,27 m e una funzione decisamente di nave antiaerea. Varie unit\u00e0 inizialmente costruite come Sumner vennero completate in fase di costruzione come Gearing, mentre con la fine della seconda guerra mondiale la costruzione di alcune unit\u00e0 che era stata gi\u00e0 avviata venne sospesa mentre per altre la costruzione venne annullata prima di essere avviata. Durante la fase di costruzione due Gearing vennero trasformati invece in navi esperienze e sul cacciatorpediniere \"USS Gyatt (DD-712)\" tra la fine del 1955 e il 1957 venne installato il sistema Terrier facendone cos\u00ec il primo cacciatorpediniere lanciamissili al mondo. L'unit\u00e0 ebbe assegnata la matricola \"DDG-1\". Successivamente nel 1963 i missili vennero rimossi e la nave riprese la vecchia matricola \"DD-712\" ma continu\u00f2 a essere utilizzata come nave esperienze per sistemi d'arma.\nClasse Charles F. Adams.\nI 23 bastimenti classe Charles F. Adams sono state tra le migliori navi della categoria fino agli anni 1980. Essi nacquero come navi contraerei con missili Tartar negli anni 1960, ma armati anche con cannoni e missili ASROC. Alcuni sono stati esportati.\nClasse Forrest Sherman.\nTra i primi tipi di cacciatorpediniere americani, una delle prime missilistiche \u00e8 stata la Classe Forrest Sherman, navi di media sofisticazione, con ASROC e cannoni da 127 mm.\nClasse Spruance.\nI 31 Spruance sono cacciatorpediniere di grande dislocamento, tra le navi dell'US Navy di maggiore successo. Essi erano in origine sottoarmati, ma lo scafo molto capace ha dato modo di farli adeguatamente 'crescere' con armi e sensori migliori, fino ad arrivare ai tipi derivati classe Kidd e Ticonderoga.\nClasse Kidd.\nLa classe Kidd, nota informalmente anche come Classe Hayatollah, \u00e8 derivata dal progetto degli Spruance, cercando di estrapolarne una versione contraerea, armata sostanzialmente come i Virginia, incrociatori a propulsione nucleare. La caduta dello Sci\u00e0 fece s\u00ec che di 6 navi in ordine ne venissero realizzate solo 4, entrate in servizio negli anni 1980 con la US Navy e attualmente cedute a Taiwan.\nClasse Arleigh Burke.\nLa nuova generazione \u00e8 rappresentata dalla Classe Arleigh Burke, navi di prima linea americane standard, realizzate dai primi anni 1990 in oltre 50 esemplari. Essi hanno il sofisticato sistema radar AEGIS e moderne formule costruttive, ma in origine non avevano hangar per elicotteri, carenza rimediata poi con le navi del Flight IIA.\nClasse Zumwalt.\nI cacciatorpediniere Zumwalt sono di nuova concezione che quando saranno realizzati risulteranno ancora pi\u00f9 moderni dei Burke. Navi affatto innovative, hanno attirato molte critiche e sollevato discussioni sulla realizzazione e sui costi, stimati al rialzo rispetto ai programmi originari, tanto che il programma \u00e8 in forte ritardo sul previsto. Il progetto contempla uno scafo di concezione stealth molto spinta, elettronica d'avanguardia, due lanciatori verticali multiarma per complessivi 256 missili, due cannoni automatici da 155 mm e due sistemi CIWS da 57 mm per la difesa di punto. Il progetto prevede anche l'installazione di cannoni a induzione (railgun) quando questa tecnologia sar\u00e0 matura."}
{"id": "838224", "revid": "2149408", "url": "https://it.wikipedia.org/wiki?curid=838224", "title": "Anderson", "text": ""}
{"id": "838226", "revid": "2145227", "url": "https://it.wikipedia.org/wiki?curid=838226", "title": "Angela da Foligno", "text": "Biografia.\nAngela nacque in una famiglia di Foligno, si spos\u00f2 in giovane et\u00e0 e trascorse una vita \"selvaggia, adultera e sacrilega\".\nDopo una giovinezza della quale non conosciamo praticamente nessun particolare, Angela si convert\u00ec tramite una confessione al cappellano del vescovo in una data che gli studiosi collocano all'incirca verso il 1285. Dopo la morte del marito, dei figli e della madre, entr\u00f2 nel Terz'ordine Francescano nel 1291 (altra data ipotetica), vivendo sull'esempio di Francesco d'Assisi in penitenza e nella radicale imitazione di Ges\u00f9 Cristo, meditando soprattutto la sua Passione, come fece Margherita da Cortona e pi\u00f9 tardi Camilla da Varano, ossia la clarissa suor Battista.\nAngela da Foligno mor\u00ec il 4 gennaio 1309, come \u00e8 scritto in uno dei diversi codici manoscritti del \"Liber\" e venne da sempre venerata con il titolo di Beata e \"Magistra Theologorum\", ossia Maestra dei Teologi, perch\u00e9 in vita attorno a lei si era raccolto un Cenacolo di figli spirituali, tra i quali si annovera Ubertino da Casale. Il suo corpo riposa a Foligno nella chiesa di San Francesco e santuario di Santa Angela.\nIl Memoriale e le Instructiones.\nLa Santa, per verificare le sue esperienze mistiche inizi\u00f2 a confidarsi con un frate A., suo parente e consigliere spirituale (la tradizione suole sciogliere la A., chiamandolo frate Arnaldo). Egli stese un \"Memoriale\", da sottoporre a esperti tra cui il cardinale Giacomo Colonna, che l'approv\u00f2 prima del 1297. Questa \"autobiografia spirituale\" mostra i \"trenta passi\" che l'anima compie raggiungendo l'intima comunione con Dio, attraverso la meditazione dei misteri di Cristo, sull'Eucaristia, e intorno alle tentazioni e alle penitenze.\nIl Memoriale rappresenta la prima sezione di quello che noi conosciamo come il \"Liber\", uscito in edizione critica a cura di Thier e Calufetti nel 1985. La seconda parte, curata da diversi (ignoti) redattori e nota come \"Instructiones\", contiene invece documenti religiosi di vario tipo tra cui le lettere che Angela spediva ai suoi figli spirituali."}
{"id": "838230", "revid": "453768", "url": "https://it.wikipedia.org/wiki?curid=838230", "title": "Noce (botanica)", "text": "La noce \u00e8 un tipo di frutto secco indeiscente di consistenza legnosa o cuoiosa. Appartengono ad esempio alla categoria noci le castagne, le nocciole e le ghiande. \nIn lingua italiana il termine pu\u00f2 risultare ambiguo, in quanto identifica anche il seme delle piante del genere \"Juglans\".\nDefinizione botanica.\nDal punto di vista della classificazione botanica dei frutti, una noce \u00e8 un frutto secco legnoso o coriaceo con un seme (raramente due) , deriva da un ovario pluricarpellare sincarpico supero; \u00e8 legnosa o cuoiosa, il seme interno \u00e8 libero.\nLa distinzione tra le tre parti del frutto (esocarpo, mesocarpo ed endocarpo) non \u00e8 sempre evidente in quanto i tre strati sono di consistenza secca e unito, a differenza del gheriglio, la componente commestibile della noce, che \u00e8 nettamente diviso in due met\u00e0 simmetriche dal setto internocciolare. \nIl frutto (ovvero l'ovario del fiore trasformato dopo l'impollinazione e la gamia) diventa molto duro una volta raggiunta la maturazione e il seme si distacca dalla parete dell'ovario (se invece il seme non \u00e8 del tutto libero, si parla di achenio). Tutte le noci sono indeiscenti (cio\u00e8 non si aprono spontaneamente a maturit\u00e0).\nEsempi di noci in questo senso \"scientifico\" sono le nocciole prodotte dal genere \"Corylus\", le ghiande prodotte dal genere \"Quercus\", le castagne prodotte dal genere \"Castanea\" e anche i frutti dei tigli. Non sono noci, invece, in questo specifico senso, quelle prodotte dal genere \"Juglans\" (bench\u00e9 chiamate volgarmente noci) n\u00e9 le noci di cocco (\"Cocos nucifera\"), che sono entrambe drupe; e tanto meno le noccioline (genere \"Arachis\"), che sono legumi (detti anche bacelli) indeiscenti (vedi sotto per maggiori dettagli).\nOltre alle \"Fagaceae\", altre famiglie (\"Betulaceae\", \"Ulmaceae\", \"Tiliaceae\", \"Ramnaceae\", \"Dipterocarpaceae\" ecc.) includono piante che hanno frutti secchi della categoria \"noci\" (p.es. \"Zelkova\", \"Tilia\", \"Paliurus\"). Il loro impiego per l'alimentazione \u00e8 ovviamente molto variabile secondo le specie.\nDefinizioni culinarie e denominazioni.\nIl termine noce in cucina \u00e8 utilizzato in maniera molto ampia per indicare vari tipi di frutti, di semi o parti di essi. \nOgni grosso seme oleoso che abbia un guscio e venga usato per l'alimentazione (crudo, cotto, tostato, macinato, pressato per estrarne l'olio) assume volgarmente la qualifica di noce. Molti di questi vengono indicati anche come frutta secca.\nAlcuni esempi di frutti e semi che sono considerati noci nella tradizione culinaria (o farmaceutica), ma non lo sono dal punto di vista della definizione botanica includono:\nAllergia alle noci.\nL'allergia alimentare alle noci \u00e8 un problema relativamente comune tra gli individui, e spesso pu\u00f2 causare seri problemi. Per le persone allergiche ingerire o entrare in contatto anche con piccole quantit\u00e0 di prodotto (soprattutto se presente in preparazioni industriali non dichiarate) pu\u00f2 causare fatali shock anafilattici.\nBenefici nutrizionali.\nAlcuni studi epidemiologici hanno rivelato che le persone che consumano noci abitualmente corrono meno rischi di subire cardiopatie coronariche. Alcuni studi clinici hanno dimostrato che il consumo di vari tipi di semi, quali ad esempio le mandorle e le noci comuni, pu\u00f2 diminuire le concentrazioni del colesterolo LDL.\nL'alto contenuto di arginina stimola la produzione di ossido nitrico che \u00e8 indispensabile all'elasticit\u00e0 dei vasi sanguigni.\nOltre ai benefici cardiaci, le noci generalmente hanno un bassissimo indice glicemico (GI). Conseguentemente, i dietologi si raccomandano affinch\u00e9 le noci siano incluse nelle diete prescritte ai pazienti con deficienze di insulina (diabete); inoltre sono ricche di sali minerali e di vitamine B.\nRicche di Omega-3, calcio, magnesio, acido folico e antiossidanti prevengono l'artrite e rendono la pelle pi\u00f9 bella. \nLe caratteristiche nutrizionali le rendono adatte anche ad un consumo controllato durante il periodo della gravidanza."}
{"id": "838231", "revid": "36426", "url": "https://it.wikipedia.org/wiki?curid=838231", "title": "Palazzo Torrigiani Del Nero", "text": "Palazzo Torrigiani gi\u00e0 Del Nero si trova in piazza de' Mozzi 5 a Firenze. In posizione panoramica sull'Arno, d\u00e0 il nome anche all'adiacente lungarno Torrigiani.\nStoria e descrizione.\nIl nucleo primitivo del palazzo dovrebbe risalire al Cinquecento (probabilmente tra il 1530 e il 1540), quando fu edificato su progetto forse di Baccio d'Agnolo (secondo una menzione di Giorgio Vasari contenute nelle \"Vite\") per la famiglia Nasi o Nesi. Con la morte del committente Roberto Nesi, il palazzo pass\u00f2 ad Agostino Del Nero nel 1552 e fu terminato da Domenico, figlio di Baccio. Il palazzo, ingrandito rispetto al progetto originario, fu concluso verso la fine del secolo e rest\u00f2 di propriet\u00e0 dei Del Nero fino al XIX secolo, quando venne ceduto ai Torrigiani, con i quali erano imparentati.\nIl palazzo era attiguo al cosiddetto \"Prato Del Nero\", che verosimilmente era un giardino con orti digradanti che arrivava a lambire il fiume, del quale oggi rimane solo un piccolo giardino dietro le cancellate del palazzo. Nel 1872 infatti Giuseppe Poggi, tra i progetti per Firenze capitale, aveva creato i lungarni sacrificando quasi ogni struttura che si trovava a ridosso del fiume, compreso il \"Prato\" e le altre pittoresche strutture del vicino palazzo Serristori."}
{"id": "838232", "revid": "125349458", "url": "https://it.wikipedia.org/wiki?curid=838232", "title": "Marcella Silvestri", "text": "Prolifica doppiatrice, principalmente in ambito di cartoni animati, come attrice \u00e8 nota soprattutto per il ruolo di Cassandra nella serie comica \"Sensualit\u00e0 a corte\".\nBiografia.\nDal 2004 partecipa in coppia con Marcello Cesena, a numerosi sketch all'interno dei programmi della Gialappa's Band, tra cui \"Dr. House\" (parodia dell'originale \"Dr. House - Medical Division\") in cui interpreta il personaggio della dottoressa Cuddy e \"Sensualit\u00e0 a corte\", in cui interpreta Cassandra.\nLa sua attivit\u00e0 principale \u00e8 il doppiaggio: ha dato voce al personaggio di Sabrina nell'anime \"\u00c8 quasi magia Johnny\" e al personaggio di Harley Quinn nella serie animata \"Batman\". \u00c8 anche la voce di Rossana in \"Rossana\", Crili in \"Dragon Ball Z\", Doremi in \"Magica DoReMi\", Hamtaro in Hamtaro il criceto, Lady Nera in \"Sailor Moon\", Lam\u00f9 negli omonimi OAV e Miyu in \"Vampire Princess Miyu\"."}
{"id": "838236", "revid": "76963", "url": "https://it.wikipedia.org/wiki?curid=838236", "title": "Jeff Tremaine", "text": "Biografia.\nEx redattore della rivista di cultura skating \"Big Brother\" ed ex direttore artistico dell'influente rivista \"BMX GO\", nonch\u00e9 ex rider professionista di BMX, Insieme a Johnny Knoxville e Spike Jonze Jeff Tremaine ha creato la serie TV \"Jackass\". Ha poi diretto anche i lungometraggi ', \"Jackass Number Two\" e ', e lo spin-off di \"Jackass\", \"Wildboyz\".\nNel novembre del 2013 Tremaine ha firmato per dirigere l'adattamento cinematografico dell'autobiografia best-seller dei M\u00f6tley Cr\u00fce \"The Dirt: Confessions of the World's Most Notorious Rock Band\" (pubblicata nel 2001), film che di cui nel 2017 Netflix acquista i diritti di distribuzione. Nel marzo 2019 vede quindi la luce \"\", biopic iconico che ripercorre i momenti topici della carriera della band glam metal statunitense e delle vite dei suoi componenti."}
{"id": "838238", "revid": "11792", "url": "https://it.wikipedia.org/wiki?curid=838238", "title": "Raleigh (North Carolina)", "text": ""}
{"id": "838245", "revid": "36426", "url": "https://it.wikipedia.org/wiki?curid=838245", "title": "Palazzo Bartolini Torrigiani", "text": ""}
{"id": "838248", "revid": "1782831", "url": "https://it.wikipedia.org/wiki?curid=838248", "title": "Parker", "text": ""}
{"id": "838251", "revid": "1869172", "url": "https://it.wikipedia.org/wiki?curid=838251", "title": "Carlo Pelanda", "text": "Biografia.\nDottore in Scienze politiche (Universit\u00e0 degli Studi di Trieste, 1977) \u00e8 specializzato in studi strategici, scenari internazionali ed economici e teoria dei sistemi. Dal 1989 \u00e8 professore aggiunto (part-time) di Scienze politiche e Relazioni internazionali presso la \"University of Georgia\" di Athens, ed \u00e8 co-direttore di \"Globis\" (Centro per gli studi globali) presso la medesima universit\u00e0. In Italia \u00e8 editorialista de Il Foglio, Libero, La Verit\u00e0, L'Arena e Il Sussidiario. Fa parte della Fondazione Italia USA. Nel settore degli affari offre consulenze relative alle strategie aziendali e finanziarie, ed \u00e8 presidente di un gruppo finanziario.\nPensiero.\nGeopolitica economica.\nNel libro \u201cLa grande alleanza\u201d (2007) Pelanda osserva che il sistema di governo centrato sul predominio degli Stati Uniti, sul dollaro e sui criteri occidentali nelle istituzioni internazionali, \u00e8 in via di esaurimento. Gli Stati Uniti restano la potenza singola principale del pianeta, ma sono ormai troppo \u201cpiccoli\u201d per esercitare da soli la funzione ordinatrice globale come hanno fatto dal 1945 ai primi anni del 2000. Le tendenze correnti mostrano che \u00e8 in atto la formazione di blocchi regionali o meganazioni con interessi divergenti. Tale scenario porter\u00e0 ad una governabilit\u00e0 sempre pi\u00f9 debole dell'economia globale e dei problemi di sicurezza e quindi all'aumento del rischio di destabilizzazione dell'intero pianeta. Pelanda propone un nuovo soggetto di governance globale che non sia il G-20, o analogo tavolo di potenze troppo diluito, ma un'alleanza tra le democrazie fondata sulla convergenza euroamericana. Il progetto punta all'integrazione dell'Occidente per continuare ad essere pilastro del mondo.\nTeoria del mercato globale.\nAlla fine degli anni '90 ha lavorato con Paolo Savona in un progetto comune basato sulla seguente missione di ricerca: \u201cnon pu\u00f2 esistere un mercato globale stabile senza un'architettura politica che sia altrettanto globale\u201d. Da questi studi, pubblicati nei libri \u201cSovranit\u00e0 &amp; ricchezza\u201d (2001) e \u201cSovranit\u00e0 e fiducia\u201d (2005), sono emerse due conclusioni: \nTeoria delle garanzie.\nNei primi anni '90 ha iniziato una linea di ricerca, tuttora attiva, finalizzata a trasformare i modelli di welfare per renderli sostenibili. Ha inventato il concetto di \u201cgaranzia attiva\u201d, di investimento, contrapposto a quello di \u201cgaranzia passiva\u201d redistributiva. In materia di riforma dei modelli di garanzie ha pubblicato \u201cLo Stato della crescita\u201d, 2000 e \u201cFormula Italia\u201d 2010 e proposto un modello di nuove garanzie applicabili sia in Europa sia in America nel libro, con Giulio Tremonti, \u201cIl fantasma della libert\u00e0\u201d, 1995. \nTeoria della vulnerabilit\u00e0.\nDagli anni '70 ai primi '90 si \u00e8 occupato di ricerche sui rischi e sulle emergenze di massa. Il suo contributo principale \u00e8 stato quello di integrare con una nuova \u201cTeoria della vulnerabilit\u00e0\u201d 1984, l'analisi classica del rischio, concetto poi trasferito alle sue proposte per la gestione e prevenzione delle crisi economiche.\nTeoria dei sistemi.\nL'evoluzione del pensiero sistemico \u00e8 stata l'interesse principale di Pelanda fin dagli inizi della sua carriera intellettuale. Ma mentre si specializzava nella materia questo campo di studi era sempre meno frequentato nel sistema universitario perch\u00e9 considerato troppo generalista ed ha dovuto proseguire i suoi studi di sistemica nell'ambito di altre discipline e come applicazioni a queste. Per questo motivo tutti i suoi lavori nelle discipline settoriali sono ispirati alla visione sistemica. Le sue innovazioni nel pensiero sistemico \u201cspecifico\u201d, sono: \nDa anni sta preparando il volume \u201cLa nuova filosofia dei sistemi\u201d i cui contenuti sono anticipati in un'intervista a Pelanda da parte di Ferruccio Sangiacomo nel libro \u201cDestino e sistema\u201d, 2006. \nIdeologia.\nIn campo politico Pelanda \u00e8 portatore dell'ideologia liberista, ma con la consapevolezza che la libert\u00e0 \u00e8 conseguenza di un investimento di qualificazione della societ\u00e0 e va organizzata entro istituzioni che la difendano. In generale, propugna l'idea di \u201cNuovo progresso\u201d basato sulla fiducia che tecnologia e conoscenza siano i risolutori pi\u00f9 potenti dei problemi della condizione umana. Si definisce, infatti, un illuminista futurizzante (\u201cFuturizzazione\u201d, 2003)"}
{"id": "838258", "revid": "1977557", "url": "https://it.wikipedia.org/wiki?curid=838258", "title": "Pietro Crisci da Foligno", "text": "Biografia.\nA trent'anni vendette quanto aveva ereditato dal padre, vendette addirittura se stesso come schiavo, don\u00f2 il ricavato ai poveri e, liberato dal padrone, and\u00f2 a vivere nel campanile della cattedrale di Foligno, dove pregava, digiunava e aiutava nelle mansioni pi\u00f9 umili. \nVestiva di sacco con i piedi nudi e pregava fissando il sole, in cui riconosceva Cristo: l'Inquisizione si interess\u00f2 del suo caso ma trov\u00f2 la sua fede limpida e inspiegabile la capacit\u00e0 di guardare il sole senza subire danni alla vista.\nMor\u00ec ottantenne e fu da subito venerato santo: il suo corpo riposa nella cattedrale di San Feliciano a Foligno, in apposita cappella eretta nel 1375.\nLa ricognizione canonica delle spoglie mortali risale ai primi anni duemila."}
{"id": "838262", "revid": "11792", "url": "https://it.wikipedia.org/wiki?curid=838262", "title": "Diary of a Madman (album)", "text": ""}
{"id": "838263", "revid": "25152", "url": "https://it.wikipedia.org/wiki?curid=838263", "title": "Osvaldo I di la Tour-Ch\u00e2tillon di Zurlauben", "text": ""}
{"id": "838267", "revid": "1272592", "url": "https://it.wikipedia.org/wiki?curid=838267", "title": "Elezioni regionali in Sicilia del 1967", "text": "Le elezioni per il rinnovo dell'Assemblea Regionale Siciliana si sono volte l'11 giugno 1967. L'affluenza \u00e8 stata dell'81,6%.\nAl termine di queste consultazioni l'incarico di presidente della Regione, dopo un breve governo centrista di Vincenzo Giummarra, viene affidato al democristiano Vincenzo Carollo, che lo deterr\u00e0 fino al 1969, ancora con uno schema di centro-sinistra. Seguiranno i governi dei DC Vincenzo Carollo e Mario Fasino."}
{"id": "838274", "revid": "110157", "url": "https://it.wikipedia.org/wiki?curid=838274", "title": "Chiesa Chiesa", "text": "Chiesa chiesa \u00e8 un album della cantante e musicista Giovanna Marini, pubblicato nel 1967. Il disco contiene, sulla prima facciata, otto canti popolari, abruzzesi e laziali, cantati e rivisitati dalla Marini, e, sulla seconda facciata, il canto \"Chiesa chiesa\", composto e interpretato dalla stessa Marini.\nLa prima facciata \u00e8 stata registrata nello studio Sound's Paths di Boston nel febbraio 1965; la seconda facciata invece \u00e8 stata registrata a Roma presso lo studio Krites nel luglio del 1967. Il disco \u00e8 su acetati Phonogram di Milano e la trascrizione \u00e8 stata curata dal tecnico Gennaro Carone.\nTracce.\nLato A\nLato B"}
{"id": "838279", "revid": "83017", "url": "https://it.wikipedia.org/wiki?curid=838279", "title": "Crystal Palace (palazzo)", "text": "Il Crystal Palace (\"palazzo di Cristallo\") era un'enorme costruzione di vetro in stile vittoriano, che fu eretta a Londra nel 1851 per ospitare la prima Esposizione Universale. Fu installato a Hyde Park, per poi essere smontato e ricostruito in un'altra zona della citt\u00e0, \"Sydenham Hill\", nel 1852. Si trattava di uno degli esempi pi\u00f9 celebri di architettura del ferro ed ispir\u00f2 la costruzione di molti altri edifici, spesso battezzati nello stesso modo. Deve il suo nome al periodico satirico \"Punch\". Fu distrutto da un incendio nel 1936; il quartiere dove era ubicato il palazzo prende ancora il suo nome\nIl concorso per la costruzione di un Palazzo delle Esposizioni.\nNel 1850 si promosse la celebrazione della prima esposizione universale del mondo, per iniziativa del Principe Alberto. Un Palazzo delle Esposizioni dalla superficie di diversi ettari, il cuore della mostra, doveva essere costruito per l'anno successivo in uno dei luoghi principali di Londra, appunto a Hyde Park. Era per\u00f2 difficile che un edificio talmente grande potesse rimanere definitivamente in una zona cos\u00ec importante.\nAlla prima pubblicazione del concorso risposero circa 240 candidati. A proporre i progetti di maggior successo furono il francese Hector Horeau e l'irlandese Richard Turner.\nEntrambi pianificavano un edificio costruito interamente in ferro e vetro. Tutti i progetti proposti per questa prima edizione del concorso finirono per esser considerati irrealizzabili: il maggior problema emerso consisteva soprattutto nell'impossibilit\u00e0 di riutilizzare gli elementi prefabbricati dopo lo smontaggio dell'edificio.\nIl comitato responsabile decise in seguito di realizzare un semplice progetto base, per poi farlo sviluppare ulteriormente da altri architetti. Fu Joseph Paxton, allora famoso costruttore di serre, a fornire la variante del progetto che prometteva l'esecuzione pi\u00f9 rapida. Infatti, la costruzione poteva avvalersi di materiale prefabbricato e prodotto in serie, in maniera tale da permettere che l'edificio venisse eretto in soli quattro mesi.\nIl concetto.\nL'unit\u00e0 base che costituiva l'edificio era un quadrato del lato di 24 piedi (circa 7,3 m). Il piano della parte principale dell'edificio prevedeva 77x17 di queste unit\u00e0. Esso raggiungeva una superficie totale di 84.000 m\u00b2. I vari spazi di esposizione vennero distribuiti, a grandi linee, concordemente allo schema dei vari elementi quadrati uguali tra di loro. Era dunque una struttura modulare.\nQuesta struttura geometrica non aveva, in s\u00e9, nulla di nuovo, ma il suo uso era innovativo sotto diversi punti di vista: l'uso di sostegni di ferro permetteva una totale rinuncia a grossi pilastri e muri portanti, per cui quasi tutta la superficie esterna poteva essere costruita con vetro. Inoltre, la produzione di elementi costruttivi prefabbricati in serie facilitava enormemente l'applicazione del concetto, compreso quello del progetto di una successiva ricostruzione (volendo anche in forma ampliata).\nNel corso dell'esecuzione dei lavori, si dovette rimaneggiare il progetto al fine di preservare alcuni vecchi olmi situati nel parco sul sito della costruzione. Per ovviare al problema e alle contestazioni, Paxton svilupp\u00f2 un transetto centrale con un alto tetto curvo, assicurando una doppia simmetria di forma alla sua opera.\nLe nervature radiali della facciata principale, presso la volta a botte, erano ispirate a quelle delle foglie di una ninfea, la \"Victoria amazonica\". Secondo Paxton, che era anche giardiniere, le piante andavano considerate tra i migliori modelli di ingegneria.\nSul piano estetico, Paxton compie diverse innovazioni, che risulteranno in un passo avanti nella realizzazione dell'estetica dell'architettura del ferro: sfrutta la struttura come spazio libero, una geometria affrancata dalla massa e in grado di far spazio ai volumi, che solo il ferro e il vetro potevano permettere; inoltre, la trasparenza della costruzione permette di assottigliare il confine tra spazio interno e esterno, di mettere in valore il vuoto luminoso delle vetrate rispetto al pieno esile dello scheletro di ferro, una rivoluzione per l'epoca in uno spazio tanto esteso.\nUso.\nDopo lo smontaggio e la ricostruzione al nuovo sito, vi furono degli arricchimenti sostanziali: la volta a botte, gi\u00e0 presente solo sul transetto, arriv\u00f2 a coprire l'intera costruzione che divenne non solo pi\u00f9 estesa, ma anche pi\u00f9 alta. Questo accorgimento risultava molto utile, dato che permetteva lo sviluppo degli alberi che crescevano nel palazzo. Furono poste torricelle laterali ai lati dello stabile, usate per immagazzinare l'acqua di cui avevano bisogno le piante.\nDopo l'esposizione universale, si pose la questione degli utilizzi successivi del palazzo, che comunque cambiarono frequentemente. Tra l'altro vi si svolgevano anche delle manifestazioni sportive: ad esempio, il club inglese di calcio che svolgeva le proprie attivit\u00e0 in questo palazzo prese il nome dello stabile, assumendo il nome di Crystal Palace F.C.; tutt'oggi, la squadra riproduce un'immagine stilizzata del palazzo sul suo stemma. Il Crystal Palace ospit\u00f2 anche una delle prime esposizioni sui dinosauri. Una stazione ferroviaria che rimane tutt'oggi in funzione fu costruita vicino al palazzo nel 1856 per facilitarne l'accesso al pubblico.\nAll'inizio del ventesimo secolo, l'interesse per edifici del genere era comunque calato: fu cos\u00ec che durante la prima guerra mondiale venne utilizzato per esercitazioni della marina. Verso la fine del periodo interbellico, ospitava degli studi televisivi. \nLa fine del Crystal Palace.\nGli incendi sono degli inconvenienti abbastanza tipici per costruzioni di questo tipo: gi\u00e0 nel 1866 le fiamme minacciarono di demolire interamente il palazzo, che venne risanato con non poche difficolt\u00e0. Lo stesso pericolo incombeva comunque sulle diverse principali costruzioni ispirate a quella londinese: Nel 1858, a pochi anni dalla costruzione, veniva annientato il \"New Crystal Palace\" a New York. Nel 1931, fu la volta del \"Glaspalast\" a Monaco di Baviera.\nIl Crystal Palace di Londra venne definitivamente distrutto in un rogo il 30 novembre 1936. Di notte, luce e fumo potevano essere riconosciuti a chilometri di distanza. Realizzata in vetro e ferro, la costruzione, in s\u00e9 ininfiammabile ma in cattive condizioni, non resse alle fiamme che per cause sconosciute divamparono tra gli svariati elementi in legno che si trovavano all'interno, come i mobili e il pavimento. Bench\u00e9 non vi sia stata un'inchiesta ufficiale, l'ipotesi pi\u00f9 probabile pare quella di un corto circuito, di un fenomeno dunque all'epoca piuttosto frequente. Pare inoltre che alcuni pannelli provvisori realizzati in legno anzich\u00e9 vetro abbiano aperto, bruciandosi, delle lacune che favorirono la circolazione di un forte vento all'interno dell'edificio, e quindi anche un rapido diffondersi delle fiamme.\nIn un discorso pronunciato nel 1936 alla Camera dei Comuni, il politico Winston Churchill comment\u00f2 emblematicamente l'incendio del Crystal Palace, dicendo che quell'avvenimento segnava la fine di un'epoca.\nRimasero in piedi soltanto le due torricelle laterali, danneggiate dall'incendio e in seguito abbattute durante la seconda guerra mondiale per ragioni di sicurezza. Nonostante i favori e l'ammirazione destati nel pubblico, il concetto sviluppato da Paxton e ripreso da altri aveva dimostrato di non andare sempre incontro alle esigenze della committenza, che in genere desiderava costruzioni destinate a durare nel tempo. Per questo, la costruzione di nuovi edifici del genere non venne continuata.\nIn epoca pi\u00f9 recente, tuttavia, il Crystal Palace \u00e8 diventato una fonte di ispirazione spesso citata nell'architettura postmoderna."}
{"id": "838284", "revid": "12663", "url": "https://it.wikipedia.org/wiki?curid=838284", "title": "Quick sort", "text": ""}
{"id": "838289", "revid": "1934238", "url": "https://it.wikipedia.org/wiki?curid=838289", "title": "Banco di Napoli", "text": "Banco di Napoli S.p.A. \u00e8 stata una banca italiana.\nA seguito dell'acquisizione avvenuta a fine 2002 del Banco di Napoli da parte del gruppo Sanpaolo IMI, la banca nel 2003 aveva assunto la denominazione Sanpaolo Banco di Napoli. L'operazione si era realizzata in due fasi distinte:\nCon la fusione avvenuta nel dicembre 2006 tra Banca Intesa e Sanpaolo IMI la societ\u00e0 \u00e8 entrata a far parte del gruppo Intesa Sanpaolo ed ha ripreso successivamente il vecchio nome di Banco di Napoli S.p.A. Nel dicembre 2017 Intesa Sanpaolo ha deciso, nell'ambito di un piano di razionalizzazione del gruppo, l'incorporazione del Banco di Napoli che \u00e8 diventata operativa il 26 novembre 2018.\nStoria.\nIl Banco di Napoli \u00e8 stata una delle pi\u00f9 importanti e pi\u00f9 antiche banche del mondo; le sue origini risalgono ai cosiddetti \"banchi pubblici dei luoghi pii\", sorti a Napoli tra il XVI e il XVII secolo, in particolare ad un monte di piet\u00e0, il \"Banco della Piet\u00e0\", fondato nel 1539 per concedere prestiti su pegno senza interessi da tre nobili napoletani, Aurelio Paparo, Gian Domenico di Lega e Nardo di Palma Castiglione, tale istituzione nel 1584 apr\u00ec una \"cassa di depositi\", riconosciuta da un bando del vicer\u00e9 di Napoli nello stesso anno. Alcuni studiosi ne fanno risalire le origini al 1463, quando la Casa Santa dell'Annunziata gi\u00e0 operava a Napoli. Questa data di fondazione renderebbe il Banco di Napoli la pi\u00f9 antica banca al mondo in continua attivit\u00e0 sino al 2018.\nAltri sette istituti simili vennero successivamente fondati in Napoli tra il 1587 ed il 1640:\nDopo circa due secoli di attivit\u00e0 indipendente tra di loro, un decreto di re Ferdinando IV di Napoli, nel 1794, porta all'unificazione degli otto istituti esistenti in un'unica struttura che viene denominata Banco Nazionale di Napoli.\nSeguendo i cambiamenti politici che hanno caratterizzato il XIX secolo a Napoli e nell'Italia meridionale, anche il Banco di Napoli muta denominazione e struttura. Passando dal regno dei Borbone a quello di matrice napoleonica, il re di Napoli Gioacchino Murat tenta di trasformare il Banco in una societ\u00e0 per azioni analoga alla Banca di Francia e crea il Banco delle Due Sicilie, destinato ad avere le stesse funzioni attraverso la \"Cassa di Corte\" e la \"Cassa dei Privati\". Con i moti rivoluzionari del 1849 perde le agenzie siciliane che fondano il \"Banco dei Reali Domini di l\u00e0 dal Faro\", futuro \"Banco di Sicilia\".\nNuovi cambiamenti avvengono nel 1861 con l'unit\u00e0 d'Italia, mutamenti che segnano la nascita della denominazione Banco di Napoli, banca che sar\u00e0 preposta all'emissione della moneta del Regno d'Italia per sessantacinque anni. Fra il 1873 e il 1893 il Banco fu membro del Consorzio obbligatorio tra gli istituti di emissione.\nNel tempo sono cambiate anche le sedi della banca, che, dall'originaria sede del Monte di Piet\u00e0 sita in via S. Biagio dei Librai, in pieno centro storico di Napoli, a partire dal secolo XIX trova la sua finale collocazione nel nuovo Palazzo del Banco di Napoli in via Toledo. \nSi avvia l'espansione dell'istituto, con la creazione di una cassa di risparmio, successivamente incorporata, e con l'apertura delle prime filiali fuori dall'area meridionale, in particolare a Firenze (1867), Roma (1871) e Milano (1872). Risale inoltre a questo periodo la creazione di una sezione di credito agrario, che ebbe primaria importanza nel finanziare lo sviluppo dell'agricoltura nell'Italia meridionale e la sua specializzazione nelle colture viticole ed agrumicole.\nUn'altra svolta \"storica\" per l'istituto avviene nel 1901, quando viene avviata la prima attivit\u00e0 all'estero: un ufficio a New York per agevolare le rimesse degli emigranti, trasformato in agenzia a tutti gli effetti nel 1909.\nDopo essere stato per molti anni anche istituto di emissione, il 6 maggio 1926, a seguito del passaggio della funzione alla Banca d'Italia, assume la qualifica di istituto di credito di diritto pubblico e anche un maggior ruolo nello sviluppo del Mezzogiorno; in particolare, dopo la crisi del '29, assume un ruolo importante nel salvataggio delle diverse banche locali nel Sud Italia. Nel 1931, primo fra le banche italiane, si dota di un proprio ufficio studi per seguire l'economia del proprio territorio creando anche una propria rivista, la \"Rassegna economica\", ancora in essere e oggi gestita dall'Associazione Studi e Ricerche per il Mezzogiorno, che ha ereditato il patrimonio informativo e di competenze del vecchio Ufficio studi. Lo \"status\" di istituto di diritto pubblico viene mantenuto fino al 1991, quando, in osservanza della cosiddetta legge Amato, viene trasformato in societ\u00e0 per azioni, dando origine anche all'Istituto Banco di Napoli - Fondazione, a cui viene trasferito l'importante archivio storico che va dal XV secolo ad oggi.\nIl decennio 1991-2002 \u00e8 stato un periodo molto complesso per il Banco di Napoli, che ha attraversato una fase difficile, con \"sofferenze\" pesanti e conseguenti difficolt\u00e0 finanziarie dovute principalmente alla commistione dei vertici con i poteri politici dell'epoca. La gestione di Ferdinando Ventriglia, basata su una sopravvalutazione delle attivit\u00e0 e sottovalutazione delle passivit\u00e0, da spalmare in pi\u00f9 esercizi per non dare al mercato segni di debolezza, si \u00e8 rivelata fatale in quanto si inserisce in un periodo di grave crisi macroeconomica per il meridione, sfociato nell'anno \"nero\" del 1993. Lo stop degli interventi straordinari nel Mezzogiorno, richiedevano una gestione prudenziale, che evitasse una espansione cui non facesse seguito una pari solidit\u00e0 patrimoniale. Invece l'aumento degli impieghi, e della raccolta interbancaria (la pi\u00f9 costosa) non \u00e8 stata, nella prima met\u00e0 degli anni '90, proporzionata alla massa patrimoniale. Ne conseguono indici di solvibilit\u00e0 ben al di sotto della normativa sulla vigilanza prudenziale (che prevede un rapporto tra attivo fruttifero e patrimonio netto che non deve scendere al di sotto dell'8%).\nL'ispezione della Banca d'Italia, durata undici mesi e conclusasi nel dicembre del 1995, costituisce un duro atto d'accusa alla gestione Ventriglia, cui segue essenzialmente il ricambio di tutti i vertici della spa con nomina di Federico Pepe alla direzione generale e Carlo Pace (futuro deputato d'Alleanza Nazionale) alla presidenza. Minervini invece copre il ruolo di presidente della Fondazione Banco di Napoli (azionista di maggioranza del Banco di Napoli spa), egli ritiene che per superare la crisi un intervento del Tesoro sia necessario per attuare una giusta ricapitalizzazione del Banco, ma allo stesso tempo si batte strenuamente affinch\u00e9 venga riconosciuto il valore di avviamento della societ\u00e0 cos\u00ec da evitare la completa esautorazione della Fondazione, che comporterebbe un azzeramento del Capitale Sociale e anche ingenti danni per gli azionisti di minoranza.\nIl Tesoro, tramite il decreto-legge Dini, decreta una ricapitalizzazione pari a 2283 miliardi per il Banco, cui per\u00f2 fa necessariamente seguito l'azzeramento del Capitale Sociale e l'ingresso del Tesoro in qualit\u00e0 di azionista di maggioranza finch\u00e9 non si giunga alla privatizzazione anticipata al 1997 (prima prevista per il 1998). La Banca \u00e8 stata acquistata per una cifra irrisoria (60 miliardi di Lire, circa 30 milioni di Euro) da parte della cordata composta dalla Banca Nazionale del Lavoro e dall'Istituto Nazionale delle Assicurazioni.\nDopo circa due anni di gestione ulteriormente penalizzante e dai risultati operativi estremamente deludenti, la cordata BNL/INA ha ceduto la Banca al gruppo Sanpaolo IMI, che ha acquistato la propriet\u00e0 della Banca per una cifra vicina ai 6.000 miliardi di Lire, mutandone la denominazione in Sanpaolo Banco di Napoli S.p.A. e dotandola di un Capitale Sociale di 800.000.000 di Euro. Nel contempo la \"Bad bank\" (cosiddetta Sga: Societ\u00e0 Gestione Attivit\u00e0, istituita ai sensi del decreto Sindona), si pone come finalit\u00e0 recupero dei crediti in sofferenza, ha provveduto a rientrare di circa il 94% delle esposizioni che appena 6 anni prima avevano decretato la fine di uno dei pi\u00f9 antichi e prestigiosi Istituti di Credito italiani (e accollandosi nei primi anni un totale di 6576 miliardi di perdite).\nA seguito delle ultime operazioni societarie di fusione del Gruppo Sanpaolo IMI nel gruppo Intesa, avvenute nel 2006, al Sanpaolo Banco di Napoli \u00e8 stato demandato il compito di presidiare le quattro regioni meridionali della Campania, Puglia, Basilicata e Calabria, oltre all'agenzia presso Palazzo Montecitorio a Roma. L'8 giugno 2007, a seguito di una delibera dell'Assemblea dei soci, la Banca ha nuovamente assunto la denominazione di Banco di Napoli S.p.A.\nNel 2018 il Banco di Napoli \u00e8 ufficialmente incorporato in Intesa Sanpaolo, cessando ufficialmente di essere una banca separata e venendo cancellato dagli albi dell'Associazione Bancaria Italiana.\nL'ex struttura.\nL'integrazione del Banco di Napoli nel gruppo Sanpaolo IMI port\u00f2 l'istituto a restringere il proprio territorio operativo: tutte le filiali dell'Italia settentrionale e centrale, che andavano a \"sovrapporsi\" con la struttura esistente della capogruppo, furono soppresse o trasferite a quest'ultima. Per contro, le filiali Sanpaolo IMI del Mezzogiorno vennero trasferite all'allora Sanpaolo Banco di Napoli.\nPer quanto riguarda l'Abruzzo, il Molise e il basso Lazio, aree a forte radicamento del Banco di Napoli dal momento che in epoca pre-unitaria facevano parte del Regno delle Due Sicilie, si scelse inizialmente di far gestire i relativi sportelli al Sanpaolo; in seguito quelli delle due prime regioni saranno inglobati, dopo la nascita di Intesa Sanpaolo, nella Banca dell'Adriatico, per poi ritornare sotto l'egida della capogruppo dal 16 maggio 2016.\nIl Banco di Napoli operava pertanto solamente in Campania, Puglia, Basilicata e Calabria con l'eccezione dello sportello presso Palazzo Montecitorio in Roma, con una rete che comprendeva 687 filiali e un organico complessivo di circa 5.750 dipendenti."}
{"id": "838295", "revid": "729019", "url": "https://it.wikipedia.org/wiki?curid=838295", "title": "Sigurimi", "text": "La Drejtoria e Sigurimit t\u00eb Shtetit (\"Direzione della sicurezza di stato\"), nota comunemente come Sigurimi, fu la polizia segreta albanese nel periodo 1943-1991.\nStoria.\nLa Sigurimi fu creata il 20 marzo 1943. Enver Hoxha ha riconosciuto che l'organizzazione \u00e8 stata strumentale per la presa del potere da parte della sua fazione contro altri gruppi partigiani. La \"Divisione per la Difesa del Popolo\", creata da Hoxha nel 1945 e composta dai combattenti della resistenza da lui considerati pi\u00f9 affidabili, \u00e8 considerata essere precorritrice della forza di sicurezza interna della Sigurimi, formata da 5000 uomini. Nel 1989 la divisione fu organizzata in cinque reggimenti di fanteria meccanizzata, che poteva essere utilizzata per sopprimere i moti interni volti a minacciare il comando del partito. La Sigurimi aveva, secondo una stima, 10'000 ufficiali, dei quali circa 2500 erano assegnati all\u2019\"Esercito del Popolo\".\nL'organizzazione cess\u00f2 di esistere, ufficialmente, nel luglio 1991 e fu rimpiazzata dal \"Servizio d'informazione nazionale\" (\"SHIK\", poi ribattezzato \"Servizio d'informazione statale\" - SHISH). Nei primi mesi del 1992 le informazioni sull'organizzazione, sulle responsabilit\u00e0 e sulle funzioni dello SHIK/SHISH non erano consultabili in pubblicazioni dei paesi occidentali. Alcuni osservatori occidentali, comunque, pensavano che molti degli ufficiali e dei capi dello SHIK/SHISH avevano gi\u00e0 fatto parte della Sigurimi e che le strutture di base delle organizzazioni fossero simili.\nUna legge in vigore dai primi anni 2000 vieta agli ex funzionari della Sigurimi di accedere a qualsiasi carica pubblica.\nAttivit\u00e0.\nMissione del Sigurimi era quella di prevenire la rivoluzione e di reprimere la criminalit\u00e0. Nonostante gruppi di immigrati albanesi abbiano chiesto aiuto agli occidentali per rovesciare il regime comunista tra gli anni quaranta e cinquanta, smisero ben presto di essere una minaccia credibile, grazie anche all'efficienza del Sigurimi.\nLe attivit\u00e0 del Sigurimi erano dirette pi\u00f9 a reprimere la criminalit\u00e0, reati contro le persone o la propriet\u00e0, a meno che questi ultimi non fossero sufficientemente seri e diffusi da minacciare la permanenza al potere del regime. Le sue attivit\u00e0 permeavano la societ\u00e0 albanese al punto che un cittadino su tre ha lavorato nei campi di lavoro o \u00e8 stato interrogato dagli ufficiali del Sigurimi.\nIl personale dell'organizzazione era composto principalmente da volontari, raccomandati da membri fidati del partito e sottoposti a controlli politici e psicologici molto approfonditi prima di poter entrare nel Sigurimi. Erano un gruppo di \"\u00e9lite\" e godevano di molti privilegi volti a garantirne l'affidabilit\u00e0 e la fedelt\u00e0 al partito.\nOrganizzazione.\nIl Sigurimi aveva un quartier generale nazionale e un quartier generale distrettuale in ciascuno dei ventisei distretti del paese. Era inoltre organizzato in sezioni riguardanti il controllo politico, la censura, gli archivi pubblici, i campi di prigionia, truppe per la sicurezza interna, incolumit\u00e0 fisica, controspionaggio e \"intelligence\" internazionale.\nLa funzione primaria della sezione dedicata al controllo politico era quella di monitorare la correttezza ideologica dei membri del partito e degli altri cittadini. Era responsabile di tenere lontani dal partito, dal governo, dall'esercito e dai suoi stessi apparati, tutti gli individui considerati vicini alla Jugoslavia, all'Unione Sovietica, o alla Repubblica Popolare Cinese dopo la rottura delle alleanze dell'Albania con questi paesi. Una stima indica che almeno 170, tra membri del Comitato Centrale e del Politburo del partito, siano stati giustiziati in seguito alle indagini del Sigurimi. La sezione del controllo politico era inoltre coinvolta in un programma estensivo di spionaggio nei confronti delle conversazioni telefoniche private.\nLa sezione che si occupava della censura, operava nei confronti di stampa, radio, e ogni altro mezzo di comunicazione, cos\u00ec come all'interno di societ\u00e0 culturali, scuole e altre organizzazioni.\nLa sezione degli archivi pubblici amministrava statistiche e documenti del governo, in primo luogo statistiche economiche e sociali gestite come segreti di stato.\nLa sezione riguardante i campi di prigionia aveva il compito di rieducare gli internati e di valutare il grado di pericolosit\u00e0 di questi ultimi nella societ\u00e0. La polizia locale forniva guardie per le quattordici strutture di prigionia sparse per il paese.\nLa sezione per l'incolumit\u00e0 fisica era composta da uomini che dovevano difendere l'incolumit\u00e0 degli ufficiali di partito e di governo, e l'integrit\u00e0 delle installazioni civili e militari.\nLa sezione del controspionaggio era, ovviamente, responsabile della neutralizzazione delle operazioni di \"intelligence\" portate avanti da organizzazioni straniere, oltre che dei movimenti e dei partiti opposti al regime.\nInfine, la sezione di spionaggio internazionale si affidava a personale all'estero e in patria per ottenere informazioni riguardanti i mezzi e le intenzioni di altri paesi che avrebbero potuto minacciare la sicurezza nazionale dell'Albania. I suoi ufficiali ricoprivano ruoli di copertura nelle missioni diplomatiche che l'Albania aveva in vari paesi, oltre che in centri culturali e organizzazioni commerciali."}
{"id": "838297", "revid": "124123", "url": "https://it.wikipedia.org/wiki?curid=838297", "title": "Giuseppe Marraffino", "text": "Biografia.\nDopo non essere riuscito a diventare chierico, tent\u00f2 la carriera di pedagogo. Inizialmente segu\u00ec le ideologie dell'Illuminismo, a cui sostitu\u00ec il Romanticismo dopo il 1820. Si narra che fu afflitto da vari acciacchi e che ebbe una vita molto avventurosa.\nTra le sue opere si ricordano \"Poesii siciliani\" (raccolta di poesie del 1813) e \"Le bestie e gli uomini\" (raccolta di favole)."}
{"id": "838299", "revid": "212348", "url": "https://it.wikipedia.org/wiki?curid=838299", "title": "Gioacchino Zuccarello", "text": " \nInsegn\u00f2 lettere umane nel Collegio Cutelli ed eloquenza nel Seminario vescovile. \nQuasi tutte le sue opere si conservano manoscritte nel fondo Ventimiliano della Biblioteca universitaria di Catania. Tra queste il poema in quattro canti \"La Cristeide\" e altre poesie latine e italiane, nonch\u00e9 un trattato di retorica dal titolo \"De elocutione et inventione\" in Domenico Tempio, \"Opere scelte\" (a cura di C. Musumarra), Giannotta, Catania, 1969."}
{"id": "838304", "revid": "1318658", "url": "https://it.wikipedia.org/wiki?curid=838304", "title": "Samaipata", "text": " \nSamaipata \u00e8 un comune (\"municipio\" in spagnolo) della Bolivia nella provincia di Florida (dipartimento di Santa Cruz) con 10.001 abitanti (dato 2010).\nSi trova a 100 chilometri ad ovest di Santa Cruz de la Sierra alle pendici delle Ande e ad un'altitudine di circa 1650 metri.\nL'etimologia del nome deriva dal quechua dove significa \"riposo sulle altezze\". Deve infatti il suo nome all'insediamento dell'antico centro cerimoniale - noto come \"Fuerte\" - poco distante, dichiarato, nel 1998, patrimonio dell'umanit\u00e0 dall'UNESCO.\nCantoni.\nIl comune \u00e8 suddiviso in 2 cantoni:"}
{"id": "838306", "revid": "1793900", "url": "https://it.wikipedia.org/wiki?curid=838306", "title": "Brantford", "text": "Brantford \u00e8 una citt\u00e0 del Canada, fondata sul fiume Grand River, nell'Ontario sudoccidentale.\nLa citt\u00e0 oggi ha circa 90.000 abitanti ed \u00e8 stata fondata nel 1784 dal capitano Joseph Brant. Vi era anche un insediamento indiano Mohawk nella zona meridionale della citt\u00e0.\nIl punto di guado del fiume (in inglese \"ford\") diede il nome alla localit\u00e0 (Brant's ford). A ricordo di queste origini esiste la Cappella Mohawk che \u00e8 la pi\u00f9 antica chiesa dell'Ontario.\nBrantford \u00e8 anche nota come la \"Telephone City\", infatti Alexander Graham Bell invent\u00f2 un telefono e nel 1876 fece la prima telefonata da Brandford alla vicina Paris.\nEconomia.\nDato che il telefono \u00e8 stato inventato qui, nel 1870 fu aperta la prima fabbrica di telefoni del Canada.\nLa citt\u00e0 \u00e8 stata fondata nel punto pi\u00f9 profondo del Grand River ed era una citt\u00e0 agricola, ma poi la costruzione della ferrovia aiut\u00f2 la citt\u00e0 a trasformarsi in un centro industriale e con molti posti di lavoro. L'industrializzazione ha aiutato la citt\u00e0 a crescere economicamente fin quasi alla fine del XX secolo.\nTra il 1980 e il 1990, l'economia sub\u00ec un declino che port\u00f2 al fallimento di numerose aziende. Questi fallimenti e chiusure di imprese hanno lasciato migliaia di persone senza lavoro e ha creato una delle aree economicamente pi\u00f9 depresse del paese. nei primi anni 2000 un afflusso di nuove societ\u00e0 in movimento nella zona ha portato il tasso di disoccupazione al 7,4% si trova al di sotto del tasso nazionale.\nNel 1997 fu completata la Ancaster (una sezione della Highway 403) per creare un maggiore incentivo per le imprese a individuare Brantford, anche per il facile accesso ad Hamilton e Toronto. Nel 2004 la Procter &amp; Gamble e la Ferrero SpA hanno aperto uno stabilimento.\nPopolazione.\nNel 2011 la popolazione di Brantford era 93.650 persone.\nFormazione.\nLe statistiche del 2006, dicono che il 72% degli adulti, ha un diploma o laurea\nUniversit\u00e0 e Scuole\nA Brandford ci sono numerosi ististuti.\nLe scuole secondarie\nAltre scuole\nMedia.\nStampa\nRadio\nInfrastrutture e trasporti.\nAeroporto\nTrasporto elettrico\nIl trasporto pubblico in citt\u00e0 \u00e8 iniziato nel 1886 con carrozze trainate da cavalli, poi nel 1893 si cominci\u00f2 a convertire questo servizio con tram elettrici e con bus a gas.\nI bus \nAutostrade\nMusei.\nLa citt\u00e0 ha tre musei, il Brant Museum and Archives, Canadian Military Heritage Museum e il Museo dei personal computer.\nIntrattenimento.\nIn citt\u00e0 ci sono diverse fiere annuali, fra cui: la \"Brantford International Villages Festival\" a luglio, la \"Brantford Kinsmen Annual Ribfest\" ad agosto, il \"Chili Willy Cook-Off\" a febbraio e il \"Frosty Fest\" un festival della chiesa che si svolge in inverno.\nIn citt\u00e0 c'\u00e8 anche un casin\u00f2, il Brantford OLG Casino"}
{"id": "838312", "revid": "181699", "url": "https://it.wikipedia.org/wiki?curid=838312", "title": "Origin Systems", "text": "Origin Systems Inc., generalmente abbreviata in OSI, era una societ\u00e0 statunitense dedita allo sviluppo di videogiochi, fondata dai fratelli Garriott e da Chuck Bueche nel 1983 e fallita nel 2004; \u00e8 soprattutto ricordata per aver prodotto le serie di videogiochi \"Ultima\" e \"Wing Commander\".\nStoria.\nOrigin fu fondata nel 1983 da Richard Garriott (conosciuto con il soprannome di \"Lord British\"), dal fratello Robert, dal padre Owen e da Chuck Bueche dopo che Richard termin\u00f2 il contratto con la Sierra On-Line. La Origin fu acquisita, nel 1992, da Electronic Arts.\nNel 1997 usc\u00ec quello che sarebbe stato il primo (e uno dei pi\u00f9 celebri) MMORPG, Ultima Online: per il grande successo avuto da questo titolo, Electronic Arts decise che Origin avrebbe dovuto, dopo avere terminato Ultima IX, sviluppare esclusivamente titoli online. Nonostante questa scelta, EA cancell\u00f2 l'anno seguente tutti i progetti in corso, inclusi \"Ultima Online 2\", \"Privateer Online\", e \"Harry Potter Online\".\nRichard Garriott lasci\u00f2 la compagnia per fondare, nel 2000, Destination Games, e da allora Origin rimase in piedi esclusivamente per il supporto di Ultima Online: un ulteriore titolo in sviluppo, \"Ultima X: Odyssey\", venne annullato nel 2004, e poco tempo dopo lo studio venne definitivamente chiuso.\nPersone.\nTra i membri che hanno lavorato alla Origin si possono ricordare:"}
{"id": "838313", "revid": "124191691", "url": "https://it.wikipedia.org/wiki?curid=838313", "title": "Tisia", "text": "Biografia.\nFu allievo di Corace, che insegn\u00f2 retorica a Siracusa intorno al 466 a.C. e con lui viene ritenuto l'inventore della retorica. Ebbe, poi, come allievi Isocrate, Gorgia e Lisia.\nOpere.\nL'opera di Tisia constava di un manuale di retorica, il primo composto per questa disciplina, e delle orazioni giudiziarie. Delle opere di Tisia, completamente perdute, abbiamo la testimonianza di autori come Platone, Aristotele e Cicerone.\nNel \"Fedro\", ad esempio, Platone descrive l'opera di Tisia e del suo allievo Gorgia:\nAncora, Cicerone nel \"Brutus\" unisce Tisia e Corace proprio come inventori dell'arte retorica:"}
{"id": "838316", "revid": "890623", "url": "https://it.wikipedia.org/wiki?curid=838316", "title": "Bovisa", "text": "La Bovisa (\"La Bovisa\" in dialetto locale, : ) \u00e8 un quartiere di Milano, situato nella parte settentrionale della citt\u00e0. Appartiene al Municipio 9 ed \u00e8 delimitato fisicamente dai binari della ferrovia di gronda nord, che cinge il quartiere per buona parte della sua estensione.\nOrigine del nome.\nIl quartiere prende il nome da una cascina d'antica data dei Corpi Santi di Porta Comasina, la \"Cascina Bovisa\", attorno a cui si venne a formare una borgata agricola che venne poi inglobata a Milano nel 1873.\nCaratteristiche.\nIl quartiere \u00e8 tagliato in due aree dal tracciato delle Ferrovienord, che si snoda in direzione nord-sud. La ferrovia \u00e8 attraversabile solamente per via pedonale, attraverso le scale di accesso alla stazione ferroviaria di Bovisa: questo ha fatto s\u00ec che dalla costruzione della ferrovia lo sviluppo delle due aree evolvesse in maniera indipendente.\nAlla Bovisa, cinque anni dopo la creazione dei primi stabilimenti cinematografici italiani a Roma (la \"Cines\") ed a Torino (la \"Ambrosio\"), entrambi del 1905, venne realizzato su un terreno di circa 1 ettaro lo stabilimento della \"Milano Films\", che rest\u00f2 in attivit\u00e0 come azienda produttrice sino al 1926 e come impresa sino alla met\u00e0 degli anni trenta. I teatri di posa della Bovisa vennero utilizzati anche da altre aziende produttrici milanesi, tra le quali la \"Vay\", la \"Silentium\" e la \"Armenia\".\nSviluppatasi come zona industriale periferica di Milano, con lo stabilimento \"Candiani\", realizzato nel 1882 per la produzione di acido solforico, divenuto poi parte del gruppo chimico Montecatini, alla fine del XX secolo subisce un declino dovuto allo smantellamento delle molte industrie che risiedevano nella zona, con conseguente degrado interrotto negli ultimi anni dal proliferare di cantieri a scopo residenziale e dal recupero di alcune strutture industriali dismesse.\nUna delle attivit\u00e0 pi\u00f9 importanti di questa ex zona industriale \u00e8 oggi quella connessa alla presenza di una delle due sedi cittadine del Politecnico di Milano. La zona \u00e8 divisa in due campus universitari: quello est ospita le facolt\u00e0 di disegno industriale, quello ovest invece \u00e8 sede di alcune facolt\u00e0 della Scuola di Ingegneria Industriale e dell'Informazione. \nLa grande centrale di produzione e stoccaggio del gas di citt\u00e0, ormai dismessa ed in demolizione, ha conservato le strutture dei suoi gasometri come esempio di archeologia industriale. Ancora attiva \u00e8 la fabbrica della Fernet Branca. \nDa qualche anno nel quartiere si sono inoltre insediati gli studi televisivi e gli uffici dell'emittente locale Telelombardia.\nNuova Bovisa.\nNegli ultimi decenni la presenza del Politecnico e dell'Istituto di ricerca farmaceutica Mario Negri hanno contribuito alla rinascita del quartiere.\nL'area della Bovisa sta vivendo un processo di recupero e ridefinizione. Per l'area della \"goccia\", quella fra le stazioni ferroviarie di Bovisa e Villapizzone, il Comune di Milano ha in progetto la costruzione di un nuovo Parco Scientifico Tecnologico, dedicato all'innovazione e alla ricerca, in cui far sorgere laboratori e centri di ricerca sull'energia e la mobilit\u00e0 sostenibile insieme a residenze private e supermercati. \nEuroMilano Spa \u00e8 la societ\u00e0 di sviluppo e progettazione immobiliare partecipata da banca Intesa, Legacoop ed Esselunga a capo del progetto di riqualificazione dell'area della Nuova Bovisa.\nIl progetto di EuroMilano Spa per la riqualificazione urbana della Bovisa \u00e8 iniziato con la realizzazione della nuova sede di Mediapason, il gruppo che raccoglie le emittenti regionali di Telelombardia, Antenna3 e Canale 6, l'ampliamento del polo universitario del Politecnico di Milano, e della Triennale Bovisa, ora in disuso.\nBovisa nella cultura di massa.\nAl quartiere sono dedicati :\nInfrastrutture e trasporti.\nIl quartiere della Bovisa \u00e8 lambito a sud dalla circonvallazione esterna.\nLa Bovisa \u00e8 servita dalla stazione di Bovisa FN, che si trova alla congiunzione tra la ferrovia Milano-Asso/Saronno e il passante ferroviario. La stazione, gestita dal Gruppo FNM, \u00e8 servita da treni suburbani (linee S1, S2, S3, S4, S12 e S13), da treni regionali da e per Como, Varese, Laveno-Mombello, Novara e Asso con capolinea a Milano Cadorna e dal Malpensa Express, tutti eserciti da Trenord. L'area della Goccia \u00e8 inoltre servita dalla stazione di Villapizzone, situata nell'omonimo quartiere limitrofo, che nel 1998 ha sostituito la vecchia stazione FS. In essa transitano le linee suburbane S5, S6 ed S11 e i treni regionali per Bergamo e Cremona (entrambi via Treviglio) attestati presso la stazione di Porta Garibaldi. \nIl quartiere \u00e8 attraversato da linee di autobus, filobus e tram, gestite da ATM, che collegano la Bovisa ai quartieri limitrofi, al centro di Milano e a tutti gli altri quartieri che sorgono lungo la circonvallazione."}
{"id": "838318", "revid": "599013", "url": "https://it.wikipedia.org/wiki?curid=838318", "title": "Sarah Connor", "text": ""}
{"id": "838325", "revid": "77358", "url": "https://it.wikipedia.org/wiki?curid=838325", "title": "Clericofascismo", "text": ""}
{"id": "838333", "revid": "21880", "url": "https://it.wikipedia.org/wiki?curid=838333", "title": "Anuro", "text": ""}
{"id": "838334", "revid": "599013", "url": "https://it.wikipedia.org/wiki?curid=838334", "title": "Kid Gavil\u00e1n", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nPassato dai pesi piuma ai pesi welter, divenne campione del mondo il 2 febbraio 1952 dopo un duello con Bobby Dykes, incontro dall'esito assai discusso."}
{"id": "838337", "revid": "1632387", "url": "https://it.wikipedia.org/wiki?curid=838337", "title": "Concattedrale di Troia", "text": "Il duomo di Troia, ufficialmente concattedrale della Beata Vergine Maria Assunta in Cielo, gi\u00e0 cattedrale, \u00e8 il principale luogo di culto cattolico di Troia, in provincia di Foggia, concattedrale della diocesi di Lucera-Troia.\nLa chiesa \u00e8 un edificio a croce latina dalle importanti peculiarit\u00e0 e dall'indubbio interesse architettonico sito a Troia, in provincia di Foggia, e costruito tra il 1093 e il 1125; a quel tempo la cittadina era a capo di una vasta diocesi, cui la stessa citt\u00e0 di Foggia faceva capo. L'edificio \u00e8 dedicato alla Beata Maria Vergine Assunta in Cielo ed \u00e8 costruita secondo lo stile romanico pugliese. \u00c8 uno dei capolavori dell'architettura romanica in Capitanata, non tanto per le proporzioni quanto per l'armonia della costruzione.\nLa facciata \u00e8 larga 19 metri ed \u00e8 alta (alla cuspide) 28,5 metri. Dalla soglia all'abside la concattedrale \u00e8 lunga 54 metri. In totale la costruzione occupa una superficie di circa 1325 m\u00b2.\nNel marzo del 1958 papa Pio XII l'ha elevata alla dignit\u00e0 di basilica minore.\nStoria.\nLa chiesa venne costruita sulla base di un preesistente edificio bizantino e con materiali riutilizzati, ricavati dall'antica citt\u00e0 romana.\nLa sua storia \u00e8 legata all'importanza non solo spirituale, ma anche temporale che il vescovado aveva all'interno della citt\u00e0. Soprattutto nei periodi in cui Troia sub\u00ec gravi conflitti politici, la cattedrale rimase il simbolo del potere del vescovo, in quei casi unico rappresentante del potere temporale. Una particolarit\u00e0 propria del vescovo locale \u00e8 stata la sua diretta dipendenza dalla Santa Sede.\nI lavori per la costruzione della cattedrale vennero patrocinati e finanziati dal vescovo Guglielmo II a partire dal 1106. Nel 1119 venne posta la porta di bronzo costruita da Oderisio da Benevento la cui funzione, oltre al completamento stilistico della facciata, era quella di celebrare le glorie del vescovo e la sua abilit\u00e0 nel mediare i rapporti tra la Santa Sede ed i baroni normanni. Appena otto anni dopo questo avvenimento, nel 1127, la costruzione di una porta laterale sempre ad opera di Oderisio da Benevento e sempre su ordine di Guglielmo II \u00e8 il simbolo della mutata situazione politica della zona e della citt\u00e0: la nuova porta \u00e8 pi\u00f9 piccola e pi\u00f9 semplice, andando a riflettere la situazione economica difficile e una pi\u00f9 immediata velocit\u00e0 di esecuzione e condivisione del messaggio da trasmettere.\nAl vescovo Gualtiero di Pagliara (1189-1201) si deve l'erezione del braccio sinistro del transetto. I lavori rientravano in un nuovo piano progettuale che prevedeva la realizzazione del transetto che non fu mai completato. Il braccio destro venne infatti costruito non prima del XVIII secolo. Nel XIII secolo fu prima completato il presbiterio con la costruzione della volta a crociera del coro e poi realizzato il rosone della facciata principale.\nDescrizione.\nEsterno.\nDal punto di vista architettonico, la facciata \u00e8 divisa da un cornicione che distingue la parte superiore, pi\u00f9 leggera e dai tratti pi\u00f9 lievi, dalla parte inferiore, compatta, ravvivata dalla presenza di archi ciechi e semicolonne. La parte superiore della facciata, che riprende la zona interna della navata centrale, \u00e8 caratterizzata da un tetto a doppio spiovente ed \u00e8 sorretto da due ampi contrafforti. Ma ci\u00f2 che caratterizza la facciata e ne determina la peculiarit\u00e0 \u00e8 il gioco di parti architettoniche e scultoree, che formano un'armonia particolare. Particolare interesse merita il rosone, unico nel suo genere, che colpisce l'osservatore per la sua indiscussa bellezza.\nIl rosone e il suo simbolismo.\nIl rosone \u00e8 un eccelso esempio di tecnica scultorea a traforo: composto da undici colonne (di uno stile simile all'ordine corinzio) che si irradiano dal centro dello stesso secondo angoli uguali (32,72\u00b0), a loro volta connesse con un gioco di archi che fanno da cornice, \u00e8 suddiviso in undici \"spicchi\". Questi ultimi sono decorati con diaframmi traforati diversi tra loro e diversi dalla decorazione degli archi, creando cos\u00ec ben ventidue decorazioni differenti ottenute esclusivamente con la tecnica del traforo, facendo apparire il rosone come un ricamo merlettato.\nAl centro del rosone le undici colonnine poggiano su un cerchio di pietra lavorata a squame, a determinare una decorazione che ricorda una corda che si chiude o un serpente che si morde la coda, simbolo dell'eternit\u00e0, della morte e resurrezione, oltre ad essere di forma circolare, simbolo della perfezione. Il centro del rosone, dunque, simboleggia la figura di Ges\u00f9 Cristo.\nPoich\u00e9 le colonnine sono in numero dispari (11), il rosone appare asimmetrico. La scelta di questo numero di colonnine, per\u00f2, non \u00e8 casuale: bisogna notare il fatto che il numero 11 ha un forte significato simbolico. Quest'ultimo, infatti, \u00e8 il numero degli apostoli senza considerare Giuda Iscariota, il traditore, che viene escluso proprio per sottolineare che chi pecca veramente non \u00e8 pi\u00f9 innestato su Ges\u00f9.\nGli archi che sormontano le colonne, per ricoprire l'intero rosone, sono undici. Partendo dall'apice di una colonna e seguendo l'andamento degli archi, per tornare al punto di partenza \u00e8 necessario compiere due giri del rosone. Quest'ultimo, cio\u00e8, \u00e8 composto da una serie di 6 + 5 archi che si rincorrono. Anche in questo caso si ha un significato simbolico nascosto ma molto importante: sei e cinque rappresentano rispettivamente macrocosmo e microcosmo, Cielo e Terra. Il numero undici, essendone la somma, rappresenta l'unione tra queste due realt\u00e0, tra ci\u00f2 che \u00e8 terreno e ci\u00f2 che \u00e8 divino.\nSopra ogni colonna e come cornice di ogni arco \u00e8 presente una forma composta da tre lobi. Oltre all'indubbio fine estetico, anche in questo caso siamo di fronte ad un simbolo: questa forma, generata dall'intersezione di tre cerchi distinti e separati, simboleggia la Trinit\u00e0.\nIl rosone, in definitiva, \u00e8 la sintesi di diversi influssi stilistici, prodotto unico ed originale di raffinatezza stilistica, priva di esemplari con cui possa essere paragonato. I danni arrecati dal terremoto del 1731 e del sisma pi\u00f9 recente del 31 ottobre 2002 hanno seriamente messo a rischio la statica del rosone che ha subito nel tempo delle deformazioni fuori del piano. A tale dissesto si \u00e8 posto rimedio negli anni 2005-06 con un intervento innovativo di restauro statico messo a punto dagli ingegneri Domenico Liberatore e Nicola Masini, docenti dell'Universit\u00e0 della Basilicata.\nL'epigrafe dedicatoria.\nSulla parete nord della \"Cappella dei santi patroni\" \u00e8 incisa la seguente iscrizione:\n\"Felix antistes dom(i)nus Guillelmus secundus fecit hanc aede(m) D(e)o ac beatae Mariae vobisq(ue) fidelibus felices troiani\" la cui traduzione letterale \u00e8 \u00abFelice, il Signor Vescovo Guglielmo II costru\u00ec questa casa al Signore, alla Beata Maria e a Voi fedeli felici Troiani\u00bb.\nLe porte.\nUn'altra particolarit\u00e0 celebre, molto rara nelle chiese antiche di tutta Italia, \u00e8 la presenza delle porte di bronzo.\nAlla base dell'architrave del portale centrale, ornato da motivi orientaleggianti, si legge: \"Istius aecc(les)iae p(er) portam materialis introitus nobis tribuatur spiritualis\", la cui traduzione letterale dal latino \u00e8 \u00abL'ingresso attraverso la porta di questa chiesa materiale ci procuri quella spirituale\u00bb. In generale tutto l'insieme rappresenta questo passaggio dal peccato alla salvezza.\nIl capitello sinistro rappresenta il motivo dell'iniziazione: in esso sono incise le figure di un caprone con le corna (che ha la testa dura), una capra (che rappresenta il neofita che ha dei dubbi) e un cane (il cristiano che, dopo essersi confessato, torna a compiere i propri peccati). Infine \u00e8 rappresentata un'anima dannata.\nIl capitello destro rappresenta la parte positiva dell'iniziazione: sono scolpiti l'albero della vita con i suoi frutti e un'anima eletta, beata.\nIl portale bronzeo \u00e8 diviso in 28 parti, ognuna rappresentante una situazione o un personaggio differente. Alcuni dei personaggi rappresentati sono Oderisio da Benevento, costruttore della porta e il vescovo Guglielmo, principale patrocinante della costruzione della concattedrale. Nella quarta fila al centro ci sono due draghi con la bocca aperta a mostrare i denti aguzzi da cui pende un anello con sonagliera. I draghi, simbolicamente, sono i guardiani del tesoro ma anche i simboli del male: essi sono dunque nemici da sconfiggere per conquistare il \"tesoro\" nascosto all'interno della concattedrale.\nInterno.\nAll'interno, la concattedrale \u00e8 composta da tre navate, divise tra loro da tredici colonne marmoree. La presenza di un numero dispari di colonne \u00e8 dovuta al fatto che, entrando dal portone centrale, la prima colonna sulla destra \u00e8 doppia. Simbolicamente il numero tredici rappresenta Ges\u00f9 con i suoi apostoli.\nUna cosa importante da notare \u00e8 l'asimmetria dell'abside. Questa caratteristica pu\u00f2 essere spiegata con quattro buoni motivi:\nNella concattedrale vi \u00e8 l'organo a canne Mascioni \"opus 760\", costruito nel 1958. Esso, a trasmissione elettrica, conta 23 registri per un totale di 1406 canne collocate in una cassa alla destra dell'altare maggiore. La consolle, collocata a pavimento, ha due tastiere e pedaliera."}
{"id": "838339", "revid": "110157", "url": "https://it.wikipedia.org/wiki?curid=838339", "title": "De laude novae militiae ad Milites Templi", "text": "De laude novae militiae ad Milites Templi (\"In lode della nuova milizia\") \u00e8 un'opera di Bernardo di Chiaravalle. Fu composta tra il 1128, anno del Concilio di Troyes, ed il 1136, anno della morte di Ugo di Payns, Maestro dell'Ordine dei Templari, cui fu dedicata l'opera, come \"exhortatorius sermo ad Milites Templi\", riprendendo l'espressione del Santo nel prologo dell'opera.\nViene usato il termine \"malicidio\" per chiarire il ruolo dei guerrieri cristiani: i \"milites christi\" non possono commettere omicidio (poich\u00e9 lo proibisce il 5\u00ba comandamento) per\u00f2 il bene maggiore dell'estirpazione del male lo richiede. Quindi si escogita questo termine \"uccidere il male nell'infedele\", per giustificare l'omicidio che i guerrieri di Cristo commettevano. Essi erano ministri di Dio \"\u00abper la vendetta dei cattivi e per la lode dei buoni\u00bb\". Bernardo disprezza la Cavalleria, dalla quale del resto proviene, e sogna di incanalarne lo spirito violento nel servizio di Dio."}
{"id": "838342", "revid": "304077", "url": "https://it.wikipedia.org/wiki?curid=838342", "title": "Tensione continua", "text": "Si definisce tensione continua quella differenza di potenziale derivata da un generatore o da uno o pi\u00f9 accumulatori o pile, che non subisce variazioni nel tempo. Infatti, la tensione elettrica assume un valore indipendente dal tempo e sempre costante. Il moto delle cariche elettriche all'interno del circuito, cio\u00e8, avviene allo stesso modo indipendentemente dall'istante considerato perch\u00e9 le cariche sono sottoposte ad una forza che \u00e8 indipendente dal tempo. Si determina, quindi, una situazione riconducibile al moto permanente.\nUn esempio di tensione continua pu\u00f2 essere quella che viene generata ai capi di una linea ferroviaria.\nUn circuito elettrico sottoposto ad una tensione continua \u00e8 attraversato da una corrente continua, anch'essa indipendente dal tempo."}
{"id": "838343", "revid": "108702515", "url": "https://it.wikipedia.org/wiki?curid=838343", "title": "Questione francescana", "text": "L'espressione questione francescana si riferisce agli studi filologici e storiografici, condotti in particolare sui documenti del XIII secolo, volti a ricostruire nel modo pi\u00f9 attendibile possibile la vicenda storica di Francesco d'Assisi."}
{"id": "838346", "revid": "287204", "url": "https://it.wikipedia.org/wiki?curid=838346", "title": "Michail Vladislavovi\u010d Tjurin", "text": "Ha partecipato alla Expedition 14 giungendo sulla Stazione spaziale internazionale con la missione Sojuz TMA-9 il 18 settembre 2006 e rientrato il 21 aprile 2007."}
{"id": "838350", "revid": "396099", "url": "https://it.wikipedia.org/wiki?curid=838350", "title": "Critica", "text": "Per critica, dal greco \u03ba\u03c1\u03afv\u03c9 (distinguo), si intende l'attivit\u00e0 che consiste nell'analisi e nella valutazione di qualunque situazione in qualunque contesto.\nTale attivit\u00e0 \u00e8 esercitata da una categoria professionale (i critici) e riveste carattere pubblico: \u00e8 svolta affinch\u00e9 sia conoscibile dal pubblico generalizzato. I canali naturali della diffusione della critica sono i mezzi di comunicazione di massa; essi fanno della critica un vero e proprio genere giornalistico.\nCaratteristiche e tipologia.\nSpesso per critica si sottintende che in essa si debbano riportare, prevalentemente, pareri antitetici e negativi: ci\u00f2 non \u00e8 affatto vero, ma va notato che ha spesso maggior rilevanza la confutazione o stroncatura di un'opera rispetto a una descrizione elogiativa della stessa.\nL'analisi approfondita di opere artistiche o di singoli autori o periodi storici \u00e8 materia indispensabile al fine di meglio comprendere la natura dei fenomeni connessi e collocarli correttamente in relazione a quelli svoltisi in parallelo, in precedenza o successivi.\nLo sviluppo storico delle forme culturali evidenzia una stretta connessione tra la critica sia con la creazione artistica sia con i modelli e il pensiero filosofico, estetico ed etico. Quindi esiste una \"saldatura\" fertile fra le idee sviluppatesi in un contesto sociale nei riguardi attivit\u00e0 artistiche e la produzione di tipo intellettuale che viene denominata \"critica\", che consente un passaggio d'influenza reciproche.\nPer quanto riguarda la cultura occidentale, la nascita della critica pu\u00f2 coincidere con le prime tracce di valutazioni estetiche e critiche presenti nelle opere di Aristotele, di Platone e nelle commedie di Aristofane. Da allora si sono formati alcuni elementi o tipi costanti del discorso critico che possono essere sintetizzati nei tre sotto indicati, che in qualche modo risultano esaustivi per i tre aspetti dell'azione critica, la comprensione, l'immedesimazione e il giudizio di valore:\nIl tipo di critica valutativo, tendenzialmente si rafforza nei casi di assolutismo religioso o politico o comunque nel caso di slanci pedagogici o finalistici.\nNel corso del Novecento sono nate varie correnti di critica parzialmente derivanti dallo storicismo idealistico e dal sociologismo positivistico ottocentesco, basti pensare alla critica artistica e letteraria marxista.\nNella seconda met\u00e0 del Novecento la critica si esercita in vari contesti e viene divulgata attraverso vari mezzi d'informazione, dall'insegnamento universitario alle riviste del settore, dai saggi stampati alle trasmissioni radio-televisive. Questo grande dispiego di mezzi a disposizione della critica non esclude che essa stessa possa effettuare una sorta di controllo e d'influenza sugli autori e gli consenta di regolamentare le varie attivit\u00e0 artistiche, come difatti \u00e8 avvenuto nel periodo di rigore ideologico."}
{"id": "838351", "revid": "287204", "url": "https://it.wikipedia.org/wiki?curid=838351", "title": "Vladimir Nikolaevi\u010d De\u017eurov", "text": "Studi e carriera.\nNel 1983 ha studiato e si \u00e8 diplomato presso la S.I. Gricevec Higher Military Aviation School a Charkiv. Dopo il diploma, ha servito le Forze Aeree come pilota.\nNel 1987 \u00e8 stato assegnato al Centro di addestramento cosmonauti Jurij Gagarin. Dal dicembre 1987 al giugno 1989 ha seguito un corso generale sullo spazio. Da settembre 1989 ha continuato l'addestramento nel gruppo di cosmonauti. Sin dal 1991 \u00e8 diventato uno studente per corrispondenza all'Accademia aeronautica Jurij A. Gagarin.\nNel marzo del 1994 De\u017eurov ha iniziato l'addestramento dell'equipaggio primario della missione Mir-18. L'equipaggio \u00e8 stato lanciato dal Cosmodromo di Baikonur in Kazakistan il 14 marzo 1995 a bordo della missione Sojuz TM-21. Dopo 115 giorni di volo la missione si \u00e8 conclusa con l'atterraggio al Kennedy Space Center in Florida a bordo dello Space Shuttle Atlantis il 7 luglio 1995 (STS-71). Nel 2001 De\u017eurov \u00e8 andato a bordo della Stazione Spaziale Internazionale come membro dell'Expedition 3 partito con la missione dello Shuttle STS-105. L'equipaggio ha trascorso 124 giorni in orbita ed \u00e8 rientrato con la missione STS-108 dello Shuttle.\nDe\u017eurov \u00e8 stato premiato con tre medaglie delle Forze Aeree nel corso della sua carriera."}
{"id": "838354", "revid": "767487", "url": "https://it.wikipedia.org/wiki?curid=838354", "title": "Scrivimi fermo posta", "text": "Scrivimi fermo posta (\"The Shop Around the Corner\") \u00e8 un film del 1940 prodotto e diretto da Ernst Lubitsch, tratto dalla commedia \"Parfumerie\" (1937) del commediografo ungherese Mikl\u00f3s L\u00e1szl\u00f3, interpretato da James Stewart e Margaret Sullavan.\nHa avuto due remake, il musical del 1949 \"I fidanzati sconosciuti\" e il film del 1998 \"C'\u00e8 posta per te\".\nTrama.\nAlfred e Klara, due commessi di Budapest che lavorano nello stesso negozio di articoli da regalo, di propriet\u00e0 del signor Matuschek (il \"negozio dietro l'angolo\" cui allude il titolo originale in lingua inglese del film), corrispondono per lettera ignorando l'uno l'identit\u00e0 dell'altro: mentre per lettera hanno iniziato una romantica relazione epistolare che li ha portati a innamorarsi, nella realt\u00e0 si detestano. La vicendevole antipatia cresce a mano a mano che aumenta la loro relazione epistolare. Nel frattempo il signor Matuschek scopre di essere stato tradito dalla moglie con un suo dipendente: egli sospetta di Alfred e lo licenzia senza ragione. Proprio quella sera Alfred e Klara avevano il primo appuntamento in un locale: lui la riconosce e la avvicina senza svelare la sua identit\u00e0, ora che ha perso il lavoro.\nUn investigatore assunto da Matuschek comunica a quest'ultimo che l'amante di sua moglie \u00e8 in realt\u00e0 un altro dei suoi dipendenti: Matuschek tenta il suicidio, ma viene salvato dal fattorino Pepi. Portato in ospedale, chiama a s\u00e9 Alfred, si scusa con lui e lo nomina direttore del negozio.\nLa sera della vigilia di Natale, alla chiusura del negozio, Alfred infine si rivela a Klara riuscendo a farsi benvolere e poi amare da lei.\nDoppiaggio.\nQuesto film fu doppiato in italiano negli Stati Uniti d'America da attori italo-americani e italiani che in quel periodo si erano trasferiti oltreoceano, nel 1944. Le voci dei due protagonisti sono quelle di Augusto Galli e sua moglie Rosina Galli."}
{"id": "838355", "revid": "110157", "url": "https://it.wikipedia.org/wiki?curid=838355", "title": "Uppvidinge", "text": "Uppvidinge \u00e8 un comune svedese di 9.284 abitanti, situato nella contea di Kronoberg. Il suo capoluogo \u00e8 la cittadina di \u00c5seda.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "838358", "revid": "74801", "url": "https://it.wikipedia.org/wiki?curid=838358", "title": "V\u00e4xj\u00f6 (comune)", "text": "V\u00e4xj\u00f6 \u00e8 un comune svedese di abitanti, situato nella contea di Kronoberg. Il suo capoluogo \u00e8 la citt\u00e0 omonima, capoluogo della contea.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):\nSfera di Inglinge h\u00f6g.\nUna sfera tombale \u00e8 stata rinvenuta in un cippo funerario vicino al comune di Ingelstad. La sfera \u00e8 stata denominata \"Inglinge h\u00f6g\" o \"Barrow of Inglinge\". \"H\u00f6g\" deriva dalla parola in lingua norrena; \"haugr\" traducibile come \"monticello\" o \"tumulo\"."}
{"id": "838359", "revid": "2121138", "url": "https://it.wikipedia.org/wiki?curid=838359", "title": "Michael L\u00f3pez-Alegr\u00eda", "text": "Ha partecipato alla Expedition 14 giungendo sulla Stazione Spaziale Internazionale con la missione Sojuz TMA-9 il 18 settembre 2006 e rientrato il 21 aprile 2007.\nDal 2017 lavora per Axiom Space."}
{"id": "838361", "revid": "110157", "url": "https://it.wikipedia.org/wiki?curid=838361", "title": "\u00c4lmhult (comune)", "text": "\u00c4lmhult \u00e8 un comune svedese di 15.632 abitanti, situato nella contea di Kronoberg. Il suo capoluogo \u00e8 la citt\u00e0 omonima, capoluogo della contea.\n\u00c8 sede di IKEA ed ospita il primo negozio aperto da Ingvar Kamprad nel 1958, oggi trasformato nel Museo IKEA.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "838365", "revid": "29244", "url": "https://it.wikipedia.org/wiki?curid=838365", "title": "Gruppo ARA", "text": ""}
{"id": "838366", "revid": "1573940", "url": "https://it.wikipedia.org/wiki?curid=838366", "title": "Sunita Williams", "text": "Partecip\u00f2 a due missioni di lunga durata sulla Stazione Spaziale Internazionale per le Expedition 14/15 (2006) e Expedition 32/33 (2012). Al 2020 \u00e8 assegnata al primo volo operativo della CST-100 Starliner previsto per fine 2021.\nBiografia.\nFormazione e carriera militare.\nConsegu\u00ec una laurea in Fisica alla United States Naval Academy nel 1987, iniziando il servizio militare nella Marina statunitense. Dopo sei mesi di assegnamento temporaneo al Naval Coastal System Command, inizi\u00f2 l'addestramento di aviatore navale, che complet\u00f2 nel 1989. Continu\u00f2 a migliorare le sue capacit\u00e0 di volo con l\u2019elicottero H46 nel Helicopter Combat Support Squadron 3 (HC-3), per poi essere assegnata all'HC-8 di Norfolk per svolgere numerosi dispiegamenti nel Mediterraneo, Mar Rosso e Golfo Persico a supporto delle operazioni Desert Shield e Provide Comfort. A settembre 1992 divenne l'ufficiale in carica di un distaccamento di H-46 mandato a Miami per le Operazioni di soccorso per l'Uragano Andrew a bordo del USS Sylvania. L'anno seguente partecip\u00f2 al corso di piloti collaudatori della U.S. Naval Test Pilot School (USNTPS), che complet\u00f2 nel dicembre 1993, restando poi nella scuola come ufficiale di progetto del H-46. Nel frattempo, ricopr\u00ec il ruolo di ufficiale della sicurezza della squadriglia, volando nei test di collaudo di numerosi elicotteri, tra cui SH-60B/F, UH-1, AH-1W, SH-2, VH-3, CH-53 e H-57. Nel 1995 prosegu\u00ec gli studi, conseguendo un master in Ingegneria gestionale alla Florida Institute of Technology mentre alla fine di quell'anno fece ritorno alla USNTPS come istruttrice degli elicotteri UH-60, OH-6 e OH-58. Si trovava a bordo della USS Saipan (LHA-2) quando venne selezionata come astronauta nel 1998. Durante il servizio alla Marina il capitano Williams, ora ritirata, accumul\u00f2 pi\u00f9 di 3000 ore di volo su pi\u00f9 di 30 aeromobili.\nCarriera come astronauta.\nNel giugno 1998 venne selezionata come astronauta del Gruppo 17 degli astronauti NASA, iniziando l'addestramento di base di due anni ad agosto dello stesso anno. Completato l'addestramento, Williams lavor\u00f2 a Mosca con l'agenzia spaziale Roscosmos sulla parte russa della Stazione Spaziale e con l'equipaggio dell'Expedition 1. Alla conclusione della prima missione di lunga durata della ISS venne assegnata al Dipartimento robotico dell'Ufficio astronauti lavorando sul braccio robotico Canadarm2 e sul Dextre. \nA maggio 2002 partecip\u00f2 alla missione analoga NEEMO 2, vivendo nel laboratorio sottomarino Aquarius situato nel fondale di Key Largo a 19 metri di profondit\u00e0 per 9 giorni. Tra febbraio 2008 e ottobre 2009 divent\u00f2 Vice capo dell'Ufficio astronauti, sotto la guida di Steven Lindsey. Nel luglio 2015 venne assegnata all'equipaggio dei veicoli commerciali, insieme Eric Boe, Robert Behnken e Douglas Hurley. Da quel momento in poi, Williams lavor\u00f2 al fianco delle compagnie Boeing e SpaceX per addestrarsi e migliorare le navicelle con equipaggio CST-100 Starliner e Crew Dragon.\nExpedition 14/15.\nIl 10 dicembre 2006 part\u00ec per la sua prima missione a bordo dello Space Shuttle Discovery durante la missione STS-116, per poi unirsi all'equipaggio dell'Expedition 14 (Michael L\u00f3pez-Alegr\u00eda, Michail Tjurin) e, da aprile 2007, dell'Expedition 15 (F\u00ebdor Jur\u010dichin e Oleg Kotov) della Stazione Spaziale Internazionale. Tra il 16 dicembre 2006 e l'8 febbraio 2007 svolse quattro attivit\u00e0 extraveicolari, di cui una con l'astronauta dell'STS-116 Robert Curbeam e tre con il collega dell'Expedition 14, L\u00f3pez-Alegr\u00eda. All'epoca registr\u00f2 un nuovo record di numero di EVA svolte da una donna, accumulando 29 ore e 17 all'esterno di un veicolo spaziale in quattro EVA; questo record venne battuto da Peggy Whitson nel 2008 (Exp 16). Torn\u00f2 a Terra dopo 194 giorni di missione a bordo dell'Atlantis per la missione STS-117 il 22 giugno 2007. \nExpedition 32/33.\nPart\u00ec per la sua seconda missione verso la ISS il 15 luglio 2012 a bordo della Sojuz TMA-05M con il cosmonauta Jurij Malen\u010denko e l'astronauta giapponese Akihiko Hoshide per le Expedition 32/33. Durante la missione Williams svolse esperimenti scientifici, manutenzione della Stazione e tre attivit\u00e0 extraveicolari con Hoshide, battendo il record del tempo accumulato durante le EVA da una donna, record detenuto fino ad allora dall'astronauta Whitson. Il 17 settembre 2012 divent\u00f2 comandante della ISS, la seconda donna a prendere il comando della Stazione. Atterr\u00f2 nel Kazakistan, vicino alla citt\u00e0 di Zhezkazgan, il 18 novembre 2012.\nBoeing Starliner-1.\nIl 3 agosto 2018 durante una conferenza la NASA annunci\u00f2 gli equipaggi del volo di collaudo e della prima missione operativa dei veicoli commerciali, e Williams venne assegnata al volo operativo (Boeing Starliner-1) del CST-100 Starliner insieme a Josh Cassada, con partenza prevista inizialmente nel 2019, poi posticipata a fine 2021.\nVita privata.\n\u00c8 sposata con Michael Williams. Nel tempo libero le piace correre, nuotare, andare in bici, partecipare a triathlon, fare surf, snowboard, cacciare con le frecce e giocare con i suoi due cani, Gorby e Bailey."}
{"id": "838372", "revid": "124341414", "url": "https://it.wikipedia.org/wiki?curid=838372", "title": "Thomas Reiter", "text": "Carriera.\nReiter \u00e8 un colonnello della Luftwaffe. Nel 2006 \u00e8 entrato tra i 50 astronauti con pi\u00f9 ore nello spazio. Vive a Rastede nella Bassa Sassonia, \u00e8 sposato e ha due figli.\nNel 1982 si \u00e8 diplomato in astronautica all'Universit\u00e0 delle Forze armate della Germania Federale a Monaco. Ha completato il suo addestramento da pilota in Germania e nel Texas negli Stati Uniti d'America.\n\u00c8 stato un ingegnere di volo a bordo della stazione spaziale Mir nell'autunno del 1995. \u00c8 partito con la missione Sojuz TM-22 e ha trascorso 179 giorni sulla stazione spaziale russa. Durante la sua permanenza ha effettuato due EVA diventando il primo tedesco a effettuare una passeggiata spaziale.\nTra il 1996 e il 1997 ha seguito un addestramento aggiuntivo per la Sojuz ottenendo una qualifica per pilotare un equipaggio di tre persone a bordo della Sojuz nella fase di rientro dallo spazio.\nReiter si \u00e8 addestrato per una missione semestrale a bordo della Stazione Spaziale Internazionale ed \u00e8 stato lanciato con il Discovery (STS-121) con la missione Expedition 13. La data di lancio prevista era il 1\u00ba luglio 2006 ma \u00e8 stata posticipata fino al 4 a causa delle condizioni meteorologiche. \u00c8 rientrato sulla Terra con la STS-116 dello Shuttle.\nReiter ha collezionato complessivamente 350 giorni nello spazio, il record per un astronauta non statunitense n\u00e9 russo.\nIl 17 marzo 2011 \u00e8 stato nominato Direttore dei Voli abitati dell'ESA per un periodo di quattro anni, in sostituzione dell'italiana Simona Di Pippo."}
{"id": "838377", "revid": "1318658", "url": "https://it.wikipedia.org/wiki?curid=838377", "title": "Trasporti in Lituania", "text": "Questa voce raccoglie le principali tipologie di trasporti in Lituania.\nTrasporti su rotaia.\nRete ferroviaria.\nIn totale: 1998\u00a0km (dati 2001).\nSolo il 7% della rete ferroviaria \u00e8 elettrificato: sono state avviate nel gennaio 2018 le operazioni che entro il 2022 dovrebbero portare al raggiungimento del 30-40% di elettrificazione.\nReti metropolitane e tranviarie.\nIn Lituania non sono presenti convogli di metropolitana, n\u00e9 tram di qualsiasi tipo. Tuttavia, nel 2018 il Seimas lituano ha approvato un progetto chiamato \"Vilniaus metropolitenas\" di costruzione di una metropolitana cittadina al fine di migliorare il sistema di trasporti della capitale.\nTrasporti su strada.\nRete stradale.\nStrade pubbliche: in totale 21.328\u00a0km (dati 2006)\nA Vievis ha sede il Museo Nazionale dei Trasporti (in lituano \"Keli\u0173 Muziejus\").\nReti filoviarie.\nUn importante sistema filoviario \u00e8 presente nella capitale, Vilnius, con circa trecento vetture; un'altra rete con filobus si trova a Kaunas.\nAutolinee.\nIn tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nIdrovie.\nSono presenti di acque perennemente navigabili: i fiumi e i laghi ricoprono soprattutto la parte interna del Paese (contea di Utena, contea di Vilnius e contea di Panev\u0117\u017eys, mentre il mar Baltico, nella parte occidentale, bagna il Paese per 262 chilometri.\nPorti e scali.\nPorti sul mare.\nI principali porti sul mar Baltico sono:\nPorti fluviali.\nI principali sono:\nTrasporti aerei.\nAeroporti.\nIn totale: 72(dati 2001)\na) con piste di rullaggio pavimentate: 9\nb) con piste di rullaggio non lastricate: 63\nAltri progetti.\n "}
{"id": "838378", "revid": "109256025", "url": "https://it.wikipedia.org/wiki?curid=838378", "title": "Mercedes-Benz C107", "text": "C107 \u00e8 la sigla progettuale di una coup\u00e9 di lusso prodotta dalla Mercedes-Benz tra il 1971 ed il 1981 e venduta col nome commerciale di SLC.\nLa genesi del modello.\nAlla fine degli anni sessanta la Mercedes aveva in listino ancora le coup\u00e9 e cabriolet derivate dalla gamma W111 (presentata alla fine degli anni cinquanta), eleganti, maestose, raffinate ma ormai irrimediabilmente obsolete. La Casa della \"stella a 3 punte\" necessitava di un nuovo modello.\nPer accorciare i tempi di sviluppo venne scelta come base la nuovissima roadster SL, in fase di sviluppo avanzato. Conservando inalterati frontale, coda e parte bassa della carrozzeria della spider, venne trasformata in coup\u00e9 chiusa, allungando anche il passo da 246 a 282cm.\nL'allungamento del passo (si rese necessario per trasformare la spider 2 posti in coup\u00e9 4 posti). Anche gli interni, a parte l'ovvia aggiunta del divano posteriore, erano gli stessi della \"SL\", cos\u00ec come comuni (a parte l'allungamento del passo) erano pure telaio, organi meccanici e motori. L'impostazione di base prevedeva la trazione posteriore, le sospensioni a ruote indipendenti mutuate dalla SL (sia davanti che dietro), lo sterzo a circolazione di sfere servoassistito e i freni a disco autoventilati solo sulle ruote anteriori.\nLa SLC offriva in campo sicurezza: cinture anteriori di serie e posteriori optional, piantone sterzo collassabile in caso d'impatto e , come da tradizione della stella a tre punte, le zone a deformazione programmata, anteriori e posteriori a salvaguardia della cellula di sicurezza. La SLC adotta gi\u00e0 il serbatoio in posizione \"sicura\", situato dietro i sedili posteriori. \nAl momento della presentazione, avvenuta nel corso del 1971, era disponibile solo la \"350 SLC\", equipaggiata con il V8 M116 a iniezione di 3499 cm\u00b3 da 200 CV. La \"350 SLC\" poteva avere, in alternativa a quello meccanico a 4 marce, un cambio automatico a 3 rapporti. La commercializzazione della serie \"C107\" fu avviata nel febbraio del 1972, proprio con il modello \"350 SLC\".\nL'evoluzione.\nLa \"C107\" ottenne un buon successo (specialmente nel Nordamerica, dove veniva venduta una versione specifica con doppi fari circolari, paraurti ad assorbimento, motori depotenziati e dispositivi antinquinamento) e non fu oggetto di grossi cambiamenti estetici nel corso della sua carriera. Venne per\u00f2 aggiornata tecnicamente, in gran parte parallelamente agli aggiornamenti della SL.\nNel 1972 venne lanciata la \"450 SLC\", mossa da un V8 di 4520\u00a0cm\u00b3 da 225cv e disponibile solo con cambio automatico a 3 rapporti, mentre nel 1974, in conseguenza della crisi petrolifera dell'anno prima, venne introdotta la 280 SLC, che montava l'unico 6 cilindri previsto per la gamma \"SLC\" (ma anche per la gamma \"SL\"), vale a dire il 2.8 M110, anch'esso ad iniezione ed in grado di erogare 185 CV. Tale modello and\u00f2 a costituire la base della gamma \"SLC\".\nTra la fine del 1975 e l'inizio del 1976 vi furono alcuni importanti aggiornamenti meccanici come la sostituzione del basamento in ghisa con altro in alluminio con canne \"trattate\" e pistoni cromati, oltre al passaggio dall'iniezione elettronica a quella meccanica.\nNel 1977, sull'onda della partecipazione del modello alle competizioni, venne presentata la \"450 SLC 5.0\". Questa versione, commercializzata nella prima met\u00e0 dell'anno seguente, si distingueva dalla normale \"450 SLC\" per il motore di cilindrata maggiorata (5025\u00a0cm\u00b3, poi passato a 4973\u00a0cm\u00b3), per la verniciatura in colore scuro della parte inferiore della carrozzeria e per la presenza di un piccolo alettone posteriore in plastica nera.\nL'ultima evoluzione del modello avvenne all'inizio del 1980, con l'introduzione della \"380 SLC\" (3818\u00a0cm\u00b3, 218cv) al posto della \"350 SLC\", il pensionamento della \"450 SLC\" a favore della 500 SLC e l'equipaggiamento della \"280 SLC\" con cambio a 5 marce.\nNel novembre del 1981 le \"C107\" lasciarono il listino rimpiazzate dalle versioni \"SEC\" della W126, denominate \"C126\".\nNonostante alcune perplessit\u00e0 suscitate dalla \"C107\" dal punto di vista estetico, essa viene oggigiorno considerata una vettura di indubbia classe ed eleganza. Alcuni la giudicano persino tra le migliori vetture della Casa della stella a tre punte.\nAttivit\u00e0 sportiva.\nLa versione 450 SLC \u00e8 stata omologata come una vettura in grado di prendere parte alle competizioni rallistiche. Molto simile da punto di vista meccanico alla versione di serie, era aggiornata con i roll-bar di sicurezza, cerchi pi\u00f9 spessi di 0,5', cronometro al posto dell'accendi sigari e pannelli d'alluminio per alleggerire il pi\u00f9 possibile la carrozzeria. Ne furono prodotti circa 40 esemplari in questo allestimento. Con questa vettura i piloti Andrew Cowan e Colin Makin vinsero il Rally Mintex del 1978.\nNel 1978 la AMG impieg\u00f2 una 450 SLC sponsorizzata Manpe per competere nel Campionato Europeo Turismo gruppo 2 con i piloti Hans Heyer e Clemens Schickentanz. Il propulsore era stato potenziato fino ad ottenere 375 cv di potenza massima ed era gestito da un cambio automatico a tre rapporti. La vettura corse per 3 anni e consegu\u00ec una sola vittoria alla 6 ore del Nurburgring del 1980.\nNel 1985 una 450 SLC modificata con un propulsore Chevrolet V8 Turbo e con una nuova scocca aerodinamica \u00e8 stata impiegata con successo dal pilota Bryan Thompson nel campionato GT australiano, vincendo il titolo.\nVersioni speciali.\nMercedes-Benz 450 SLC V8 6.9.\nNella met\u00e0 degli anni ottanta \u00e8 stato realizzato un unico esemplare di 450 SLC dotato di un enorme motore V8 da 6.9 litri che erogava 286 CV. Le grandi dimensioni del propulsore hanno imposto un vistoso rialzamento del cofano motore di questa versione speciale.\nCaratteristiche tecniche.\nDi seguito vengono mostrate le caratteristiche tecniche delle versioni costituenti la gamma \"SLC\" prevista per il mercato europeo. SI tenga presente che i dati sono relativi alle vetture di serie. Nel caso in cui certe versioni, previste di serie con il cambio manuale, siano state invece prodotte con un cambio automatico, le prestazioni velocistiche subiscono un calo di circa il 2.5% ed anche i consumi subiscono un leggero peggioramento."}
{"id": "838382", "revid": "767487", "url": "https://it.wikipedia.org/wiki?curid=838382", "title": "Cool Boppin'", "text": "Cool Boppin' \u00e8 un album di Miles Davis e Tadd Dameron, pubblicato nel 1949 dalla Fresh Sound Records. Venne pubblicato a nome di \"Miles Davis Nonet &amp; Tadd Dameron's Big Ten featuring Miles Davis\"."}
{"id": "838387", "revid": "7336", "url": "https://it.wikipedia.org/wiki?curid=838387", "title": "Pastasciutta", "text": ""}
{"id": "838398", "revid": "107445", "url": "https://it.wikipedia.org/wiki?curid=838398", "title": "Puntatore (informatica)", "text": ""}
{"id": "838402", "revid": "53588", "url": "https://it.wikipedia.org/wiki?curid=838402", "title": "Riformatori protestanti", "text": ""}
{"id": "838409", "revid": "1936754", "url": "https://it.wikipedia.org/wiki?curid=838409", "title": "Osteria", "text": "L'osteria \u00e8 un esercizio pubblico nel quale si serve prevalentemente vino e, in alcuni casi, cibi e spuntini.\nOrigini.\nIl termine \"osteria\" viene dall'antico francese \"oste, ostesse\" (secoli XII e XIII) che a sua volta deriva dal latino \"hospite(m)\". Una delle prime attestazioni del termine \"hostaria\" si trova nei capitolari della magistratura dei Signori della Notte, che, come suggerito dal nome, vegliava sulla tranquillit\u00e0 notturna della Venezia del XIII secolo.\nL'etimologia della denominazione attuale richiama la funzione del luogo che \u00e8 appunto quella dell'ospitalit\u00e0.\nLocali simili alle osterie esistevano gi\u00e0 nell'antica Roma chiamati \"enopolium\", mentre nei \"thermopolium\" si servivano anche cibi e bevande caldi, mantenuti a temperatura in grandi vasi di terracotta incassati nel bancone: esempi ben conservati sono visibili presso gli scavi dell'antica Pompei.\nLe osterie sorsero, come punti di ristoro, nei luoghi di passaggio o in quelli di commercio che nella fattispecie sono strade, incroci, piazze e mercati. Ben presto divennero anche luoghi d'incontro e di ritrovo, di relazioni sociali. Gli edifici, spesso poveri e dimessi, assumevano importanza in base al luogo dove sorgevano e alla vita che vi si alimentava. Il vino era l'elemento immancabile intorno al quale tutti gli altri facoltativi giravano: il cibo, le camere da letto, la prostituzione.\nGi\u00e0 nel Trecento a Bologna si contavano ben 150 osterie. A partire dal XV secolo le osterie divennero sempre pi\u00f9 numerose, punto di ritrovo di cittadini e intellettuali, fino a ricoprire un ruolo di aggregazione e dibattito molto importante nel tessuto sociale cittadino. Ancora oggi sono molti in citt\u00e0 i locali improntati sull'antico concetto di osteria.\nImplicazioni sociologiche.\nL'osteria, fino alla met\u00e0 del Novecento, era un tipico luogo di ritrovo serale popolare delle persone di sesso maschile; luogo di incontro e di socializzazione ha costituito per lungo tempo, uno dei pochi momenti di incontro e di scambio d'idee, in aggiunta alla chiesa e alla piazza.\nDal dopoguerra ad oggi la frequentazione di questi locali \u00e8 venuta sempre meno, per\u00f2 si \u00e8 visto un rifiorire di questi locali che stanno recuperando la loro funzione di luogo di incontro per ambo i sessi.\nLe pi\u00f9 antiche osterie.\nOsteria Al Brindisi.\nA Ferrara, a lato del Duomo, v'\u00e8 quella che \u00e8 documentata (fin dal 1435) come la pi\u00f9 antica osteria del Rinascimento e, forse, del mondo.\nGi\u00e0 nel '400 esisteva l'Hostaria del Chiucchiolino e, uscendo o evitando la porta della chiesa, ci si infilava nel viottolo adiacente (ora via degli Adelardi 11) per assaggiare del buon vino a bordo di una barca; l'osteria si trovava - infatti - in una piccola insenatura formata dall'acqua piovana.\nSi racconta che molti ospiti illustri abbiano frequentato questo locale. Tra loro: lo scultore Benvenuto Cellini, i poeti Ludovico Ariosto e Torquato Tasso, l'astronomo Niccol\u00f2 Copernico che visse e studi\u00f2 proprio sopra l'osteria.\nNel 1973, il Cardinale Stefan Wyszy\u0144ski, Primate della Polonia e Karol Wojty\u0142a, che lo accompagnava, furono a Ferrara in occasione del V centenario della nascita dell'astronomo e, per visitare l'abitazione dell'illustre connazionale, dovettero attraversare l'interno dell'osteria \"Al brindisi\", come ora si chiama l'osteria ritenuta la pi\u00f9 antica del mondo (tuttora in attivit\u00e0).\nOsteria del Sole.\nA Bologna si hanno notizie certe fin dal 1465 circa l'attivit\u00e0 dell'Osteria del Sole, situata in un vicolo del centro a due passi da piazza Maggiore, rimasta ancora intatta come allora. Nel 1712, nel \u201cGiuoco nuovo di tutte le osterie che sono in Bologna\u201d illustrato da Giuseppe Maria Mitelli appare il logo dell'osteria cos\u00ec come lo vediamo ancora adesso.\nNell'osteria si vende solo vino, ma si possono portare vivande, magari acquistate nelle vicine botteghe, e mangiarle al suo interno.\nUn piccolo cortile interno, in cui trovano posto alcuni tavolini, \u00e8 dedicato all'assiduo cliente Fabio Testoni degli Skiantos e intitolato proprio \"piazza Fabio \"DandyBestia\" Testoni\".\nOsteria Del cappello o Al cappello rosso.\nL'osteria \"Del cappello\", anche nota come l'osteria \"Al Cappello Rosso\" \u00e8 una delle pi\u00f9 antiche di Bologna. Svolge ancora oggi la sua funzione di albergo ed esercizio pubblico in cui si servono cibo e bevande.\n\u00c8 situata in Via de Fusari nei pressi di Piazza Maggiore. Dagli archivi storici bolognesi si \u00e8 potuti risalire a una \u201chosteria del cappello\u201d attestata fin dal 1375. Tale osteria potrebbe aver cambiato ubicazione diverse volte sino al 1700. I locali infatti non erano di propriet\u00e0 dell'oste per cui spesso il simbolo di una osteria rimaneva invariato al cambiare della sua posizione. L'ubicazione attuale viene fatta risalire al 1652, quando l'oste Domenico Simoncini pone definitivamente la locanda in Via dei Fusari.\nNel 1712, nel \"Giuoco nuovo di tutte le osterie che sono in Bologna\" di Giuseppe Maria Mitelli appare il logo dell'osteria.\nOsteria all'Antico Termine.\nAd Asiago, lungo l'attuale Strada Statale 349 di Val d'Assa, un tempo mulattiera, si trova l\"Osteria all'Antico Termine\", costruita attorno alla met\u00e0 del XVII secolo, per secoli fu rifugio alpestre e stazione di posta. Venne costruita lungo il nuovo confine (donde il nome) tra la Federazione dei Sette Comuni e il Sacro Romano Impero. Nel 1866 nei pressi dell'osteria venne fatto passare il nuovo confine di Stato. Attualmente si trova al confine tra le regioni Veneto e Trentino-Alto Adige.\nCostruita originariamente in tronchi squadrati, nei primi dell'Ottocento l'edificio venne ricostruito in muratura. Proprio a causa della sua posizione, l'osteria durante la Prima guerra mondiale si trov\u00f2 lungo la linea del fronte e fu inizialmente centro operativo della 34\u00aa divisione italiana. Successivamente l'avanzata nemica divenne invece importante sede di comando dell'esercito austro-ungarico (in particolare del 27\u00ba Reggimento di fanteria di Graz \"K\u00f6nig der Belgier\"). Vi presero alloggio anche l'arciduca d'Austria e principe d'Ungheria e di Boemia Eugenio Ferdinando Pio d'Asburgo-Teschen e l'imperatore d'Austria, re d'Ungheria e Boemia, e monarca della Casa d'Asburgo-Lorena Carlo I d'Austria. Era inoltre un luogo caro allo scrittore Mario Rigoni Stern.\nL'osteria, che si trova a 12\u00a0km dal centro abitato pi\u00f9 vicino, fu anche rifugio dei reparti partigiani durante la Resistenza.\nL'osteria, da sempre (tranne durante la Grande guerra), \u00e8 aperta solo nel periodo estivo.\nL'osteria nella letteratura.\nL'osteria e la figura dell'oste sono presenti in vari testi letterari. Si trova menzione gi\u00e0 nei Vangeli, ad esempio nella Parabola del buon samaritano nel \"Vangelo secondo Luca\" (10- 25, 37) in cui un samaritano soccorse un uomo aggredito dai briganti, lo fasci\u00f2 e lo port\u00f2 in una locanda. \"Il giorno dopo, presi due denari li diede all'oste e gli disse: - Prenditi cura di lui; e tutto ci\u00f2 che spenderai di pi\u00f9, te lo rimborser\u00f2 al mio ritorno\".\nLe osterie e le taverne sono presentate dai poeti latini Marziale e Giovenale che mostrano come fossero frequentate da larghe masse di popolo e da gente di malaffare nell'antica Roma imperiale.\nNel \"Decameron\" di Giovanni Boccaccio l'osteria \u00e8 menzionata in alcune novelle come ad esempio in quelle di frate Cipolla (VI, 10), di Andreuccio da Perugia (III, 5) e di Re Carlo e le fanciulle (X, 6).\nIl poeta Cecco Angiolieri, nel XIII secolo, nel sonetto \"Tre cose solamente mi so 'n grado\" enumera le cose che pi\u00f9 gli sono gradite: \"la donna, la taverna e 'l dado\". Altro documento di epoca medievale \u00e8 il \"Carmen Potatorium\", il \"Canto dei bevitori\" nei Carmina Burana dei goliardi.\nNe \"I racconti di Canterbury\" di Geoffrey Chaucer (secolo XIV) i pellegrini diretti alla tomba di Tommaso Becket nella cattedrale di Canterbury partono, in aprile, dall'osteria del Tabarro (\"Tabard Inn\") a Londra e sono guidati dall'oste. Raggiungono la meta raccontando novelle.\nRicco di trovate beffarde \u00e8 l'episodio di \"Morgante e Margutte all'osteria\" nel poema comico \"Morgante\" (XVIII, 150-179) di Luigi Pulci (secolo XV). Qui i protagonisti sono il gigante Morgante, armato del batacchio di una campana, ed il semigigante Margutte. I due protagonisti mangiano con enorme voracit\u00e0; poi Margutte, esperto d'ogni vizio e rotto ad ogni ribalderia, mette a soqquadro la casa e, durante la notte, deruba astutamente l'oste, brucia l'osteria e se ne va con Morgante tra matte risate.\nNel romanzo francese \"Gargantua e Pantagruele\" di Rabelais (XVI secolo) le osterie sono frequentemente menzionate. Il protagonista, Gargantua, \u00e8 uno straordinario mangiatore e bevitore.\nLe osterie sono presenti anche nel \"Don Chisciotte\" di Miguel Cervantes. Ad esempio, nella prima parte del romanzo, il protagonista, ribaltando realt\u00e0 e illusione, scambia un'umile osteria per un castello e l'oste per un castellano. Nell'osteria Don Chisciotte si fece poi armare cavaliere dall'oste che fingeva \"di leggere uno scartafaccio come se recitasse una preghiera\" . Infine l'oste \"gli dette un sonoro scapaccione, e poi con la sua stessa spada una soda piattonata\" (I, 3). In un'osteria si svolge anche la zuffa con gli otri di vino rosso scambiati da Don Chisciotte per il gigante del regno di Micomicone:\"... e credendo di dargli al gigante aveva dato tanti colpi di spada agli otri che tutta la stanza era piena di vino\" (parte I, cap.35). Il Don Chisciotte riflette altres\u00ec i tratti del romanzo picaresco spagnolo nel quale povere osterie fanno parte dei desolati paesaggi e dei degradati ambienti in cui si muovono i personaggi.\nNei \"Promessi sposi\" di Alessandro Manzoni Renzo Tramaglino passa varie vicissitudini in alcune osterie, luoghi di passaggio e di inganno nonch\u00e9 importanti luoghi di snodo delle vicende del romanzo. Nel capolavoro manzoniano gli osti sono presentati come personaggi ambigui che badano al proprio tornaconto. All'osteria con l'insegna della \"Luna Piena\" a Milano (capitoli XIV e XV) Renzo viene arrestato dal notaio criminale dopo essere stato denunciato alle autorit\u00e0 dall'oste. Durante la fuga verso l'Adda si ferma poi in un'osteria a Gorgonzola (capitolo XVI) dove evita le domande degli avventori e sente il racconto di un mercante sui tumulti di Milano a cui egli stesso aveva partecipato. La taverna della \"Malanotte\" si trova invece presso il castello dell'Innominato (capitolo XX).\nFondamentali, per la conoscenza degli ambienti e dei personaggi, sono le soste nelle locande nel romanzo \"Il circolo Pickwick\" di Charles Dickens il quale presenta questi ambienti anche negli altri romanzi realistici a sfondo sociale: \"Oliver Twist\" e \"David Copperfield\". La \"pensione Vauquer\" con i suoi frequentatori \u00e8 invece descritta con vivace realismo nel romanzo \"pap\u00e0 Goriot\" di Honor\u00e9 de Balzac. Victor Hugo ne \"I Miserabili\", vasto affresco storico e sociale della prima met\u00e0 dell'Ottocento, ci descrive le osterie del sobborgo parigino Saint-Antoine, \"un serbatoio di popolo\".\nNella letteratura russa incontriamo un famoso evento nel romanzo \"I fratelli Karamazov\" di Dostoevskij (libro VIII, cap. 8): \"Cominci\u00f2 quasi un'orgia, una festa indiavolata\". Inizia cos\u00ec l'ampia descrizione della grande baldoria nella locanda \"Trif\u00f2n Borisy\u010d\", al termine della quale M\u00ectja Karamazov viene arrestato sotto l'accusa di avere ucciso il padre in quella notte.\nL'osteria \u00e8 luogo di abbrutimento e depravazione nel romanzo naturalista ottocentesco di \u00c9mile Zola (\"L'ammazzatoio\") e nel romanzo verista di Giovanni Verga. Verga ne \"I Malavoglia\" presenta 'Ntoni che, bighellonando, frequenta spesso l'osteria contrapponendo cos\u00ec il proprio stile di vita a quello del nonno padron 'Ntoni, emblema delle sane tradizioni e dei valori della famiglia patriarcale (l'ideale dell'ostrica).\nTroviamo ulteriori esempi nel romanzo \"Tom Jones\" di Henry Fielding per giungere poi fino alla celebre \"osteria del Gambero Rosso\" in \"Pinocchio\" di Carlo Collodi. Si trova invece a Praga la taverna \"Il calice\" (\"U' kalicha\") frequentata da \"Il buon soldato Sc'v\u00e8ik\", antieroe protagonista dell'omonimo romanzo dello scrittore ceco Jaroslav Ha\u0161ek.\nNella letteratura del Novecento gli ambienti un poco sordidi con avventori anonimi e loschi trovano corrispondenze in certe caffetterie e bar di malaffare come nei racconti \"gialli\" di Georges Simenon, che hanno come protagonista il commissario Maigret, o come nella pagina iniziale del romanzo \"Zorba il greco\" (1946) di Nikos Kazantzakis. Nella poesia di Umberto Saba, nella raccolta \"Il Canzoniere\", incontriamo l'osteria \"All'isoletta\". Italo Calvino nel romanzo \"Il sentiero dei nidi di ragno\" tratta di Pin, un bambino orfano che vive nella riviera ligure di Ponente e cerca di entrare in contatto con il mondo dei \"grandi\" e di integrarsi con esso frequentando, all'inizio, l'osteria \"fumosa e viola\" (cap. I) del paese dove vi sono donne \"vecchie ubriacone con la faccia rossa\" e uomini che per lo pi\u00f9 erano stati in prigione. Nell\"'Ulisse\" di James Joyce la taverna di Dublino in cui Bloom e Stephen discutono di razionalit\u00e0 e istinto assume\nun suo particolare significato in quanto corrisponde alla grotta del ciclope Polifemo (istinto) che verr\u00e0 sconfitto da Ulisse (razionalit\u00e0).\nL'osteria nel teatro.\nWilliam Shakespeare nella commedia Falstaff mette in scena un personaggio millantatore e beone. Questa figura \u00e8 ripresa nel \"Falstaff\" di Giuseppe Verdi, opera lirica nella quale troviamo il protagonista seduttore di donne che progetta i suoi piani nell\u2019\"Osteria della Giarrettiera\".\nUn elogio dei piaceri della taverna (\"O taverna santa, o taverna miracolosa...\") \u00e8 presente all'inizio del II atto della commedia \"La cortigiana\" di Pietro Aretino.\nMolto nota \u00e8 la figura di Mirandolina nella commedia \"la locandiera\" di Carlo Goldoni.\nMirandolina, che gestisce una locanda a Firenze, \u00e8 un personaggio volitivo, astuto e ben caratterizzato psicologicamente.\nL'osteria nella pittura.\nLe osterie e taverne furono rappresentate da vari pittori. Si ricordano David Teniers il Giovane, Pieter Bruegel il Vecchio (\"Lotta tra Carnevale e Quaresima\", \"Banchetto nuziale\"), Caravaggio, i Bamboccianti ed in particolare i pittori del secolo d'oro olandese, il Seicento.\nL'osteria nella musica.\nLe osterie hanno un ruolo centrale nella \"Canzone delle osterie di fuori porta\" di Francesco Guccini.\nL'osteria nei giochi.\nIl \"gioco delle osterie\" \u00e8 una delle varianti del gioco dell'oca, incisa nel 1712 da Giuseppe Maria Mitelli. Il gioco ha per caselle le insegne delle osterie di Bologna del periodo.\nModi di dire.\n\"Domandare all'oste se ha buon vino\" significa \"fare una domanda inutile\". \"Fare i conti senza l'oste\" significa \"fare piani senza considerare eventuali difficolt\u00e0\". \"Fermarsi alla prima osteria\" significa invece \"accettare la prima cosa che c\u00e0pita, senza riflettere\".\nL'esclamazione \"osteria!\" \u00e8 un eufemismo popolare (in luogo di: ostia!)\nQuando si entra in una stanza e le persone all'interno sono chiassose e hanno comportamenti poco consoni per il locale in cui si trovano (ad esempio un'aula scolastica), si pu\u00f2 esclamare \"Oh, ma dove siamo, all'osteria?\" per richiamare l'attenzione e nello stesso tempo correggere il comportamento scorretto."}
{"id": "838416", "revid": "1347902", "url": "https://it.wikipedia.org/wiki?curid=838416", "title": "Trattato di Shimonoseki", "text": "Il trattato di Shimonoseki (giapponese \u4e0b\u95a2\u6761\u7d04, \"Shimonoseki J\u014dyaku\"), noto in Cina come trattato di Maguan (cinese tradizionale \u99ac\u95dc\u689d\u7d04, semplificato \u9a6c\u5173\u6761\u7ea6, pinyin \"M\u01cegu\u0101n ti\u00e1oyu\u0113\") fu la convenzione firmata all'hotel Shunpanr\u014d il 17 aprile 1895 tra l'Impero giapponese e la dinastia Qing. Esso pose fine alla prima guerra sino-giapponese. La conferenza di pace si era aperta il 19 marzo.\nCondizioni.\nIl trattato segn\u00f2 la chiara vittoria giapponese nel conflitto. La Cina infatti dovette riconoscere l'indipendenza della Corea, rinunciando a tutte le rivendicazioni sul paese, cedendo inoltre al Giappone la penisola di Liaodong (all'epoca \"Liaotung\", porzione meridionale della regione di Fengtian, oggi parte della provincia del Liaoning), l'isola di Taiwan e le isole Pescadores. Fu infine costretta a versare al Giappone un'indennit\u00e0 di guerra di 200 milioni di liang, pagabili in sette anni, e a firmare un trattato commerciale simile a quelli gi\u00e0 stipulati con le potenze occidentali sulla scia delle guerre dell'oppio. Il trattato commerciale ratific\u00f2 l'apertura di porti e vie fluviali al commercio giapponese.\nAmmontare dell'indennit\u00e0.\nPer meglio comprendere l'ammontare dell'indennit\u00e0 di guerra si tenga presente che un liang d'argento pesava circa 37,3 grammi. La somma di 200 milioni di liang equivaleva quindi a circa 7.460 tonnellate d'argento. In seguito, quando il Giappone fu costretto a cedere alla Russia la penisola di Liaodong (con il nodo strategico di Port Arthur), chiese alla Cina un ulteriore indennizzo di 30 milioni di liang (1.120 tonnellate), per un totale di oltre 8.000 tonnellate d'argento.\nFirmatari.\nLa minuta del trattato venne stilata da John Watson Foster, ex segretario di Stato americano, che consult\u00f2 la dinastia Qing. Il documento finale fu siglato dal conte It\u014d Hirobumi e dal visconte Mutsu Munemitsu per conto del Giappone, e da Li Hongzhang e Li Jingfang per conto dell'imperatore cinese. Prima della firma Li Hongzhang fu aggredito da un estremista di destra giapponese, il 24 marzo, con un colpo d'arma da fuoco che lo fer\u00ec alla schiena nel suo alloggio presso il tempio di Injoji. L'attentato sollev\u00f2 nell'opinione pubblica mondiale un forte sdegno, che costrinse il Giappone a temperare le proprie richieste e ad accondiscendere a un temporaneo cessate il fuoco. La conferenza venne momentaneamente sospesa e riprese il 10 aprile seguente.\nL'intervento delle potenze europee.\nLe condizioni impari imposte dal Giappone alla Cina scatenarono il pronto intervento delle tre principali potenze europee, Russia, Francia e Germania, tutte e tre presenti in Cina con presidi commerciali e mire espansionistiche. La Triplice d'Oriente si attiv\u00f2 appena dopo tre giorni dalla firma del trattato con l'immediata richiesta al Giappone di rinunciare alla proprie rivendicazioni sulla Penisola di Liaodong e conseguentemente su Port Arthur.\nLo zar Nicola II di Russia ed il kaiser Guglielmo II di Germania avevano infatti dei progetti ben precisi su Port Arthur, visto come possibile sbocco al mare per la Russia. Dietro la minaccia di un conflitto aperto da parte delle tre potenze europee, il Giappone fu costretto a ritirarsi dalla penisola di Liaodong e a rinunciare ad ogni suo diritto sulla regione, in cambio di un ulteriore indennizzo di guerra da parte della Cina.\nLe reali mire espansionistiche che avevano indotto la Triplice d'Oriente si manifestarono alcuni mesi dopo la cessione della penisola di Liaodong da parte del Giappone, quando la Russia inizi\u00f2 la costruzione di una ferrovia che partiva da Port Arthur e diretta ad Harbin, tutto ci\u00f2 in dispetto della aperte proteste diplomatiche della Cina. La crisi diplomatica venne risolta da parte della Russia, inducendo la Cina a cedere parte della penisola di Liaodong, comprendente Port Arthur alle potenze europee con la creazione del Territorio franco di Kwantung che rimase in essere fino al 1945. In poco meno di due anni, Germania e Francia e Gran Bretagna ottennero concessioni molto simili a quelle fatte dalla Cina alla Russia prendendo di fatto enormi vantaggi dal controllo di intere regioni dell'ormai indebolito Impero cinese.\nReazione giapponese.\nCome reazione alla preponderante presenza delle potenze europee in Estremo Oriente e al fatto che la comunit\u00e0 internazionale permetteva loro interventi arbitrari e lesivi della sovranit\u00e0 nazionale degli stati pi\u00f9 deboli, il Giappone intensific\u00f2 la propria politica di potenziamento industriale e militare ottenendo in ci\u00f2 enormi risultati, come avrebbe poi dimostrato circa un decennio dopo nella guerra russo-giapponese. Nell'isola di Taiwan, alcuni ufficiali fedeli alla dinastia Qing insieme ad appartenenti alla borghesia dell'isola dichiararono la creazione della Repubblica di Formosa nel 1895, che per\u00f2 ben presto si rivel\u00f2 un totale fallimento non ricevendo riconoscimento alcuno dalla comunit\u00e0 internazionale.\nQueste continue umiliazioni del proprio orgoglio nazionale da parte di altri stati, indusse, secondo molti storici giapponesi, il Giappone a operare un vero e proprio giro di vite nei confronti della propria politica estera, che sarebbe stato cruciale nei decenni successivi, portando l'allora pacifico Giappone a diventare una nazione aggressiva sia economicamente che militarmente, ad imitazione delle potenze europee allora presenti in Estremo Oriente."}
{"id": "838417", "revid": "21079", "url": "https://it.wikipedia.org/wiki?curid=838417", "title": "Poliedro archimedeo", "text": ""}
{"id": "838420", "revid": "1632387", "url": "https://it.wikipedia.org/wiki?curid=838420", "title": "Dominator (W.A.S.P.)", "text": "Dominator \u00e8 il tredicesimo album studio della band heavy metal W.A.S.P..\nIl disco.\nL'uscita del disco, inizialmente prevista per il mese di settembre del 2006, \u00e8 stata pi\u00f9 volte posticipata.\nSecondo quanto annunciato inizialmente, nel disco avrebbero dovuto comparire anche due cover. La prima sarebbe stata \"Burn\" dei Deep Purple, mentre la seconda, che avrebbe dovuto essere la traccia conclusiva del disco, sarebbe stata \"Fortunate Son\" dei Creedence Clearwater Revival."}
{"id": "838421", "revid": "767487", "url": "https://it.wikipedia.org/wiki?curid=838421", "title": "Blue Period", "text": "Blue Period \u00e8 un album di Miles Davis pubblicato dalla Prestige Records nel 1953.\nIl disco.\nRealizzato come LP a 10 pollici, non \u00e8 stato mai ristampato nel formato pi\u00f9 grande o su CD. I brani, registrati con due diverse formazioni nel corso del 1951, furono invece inseriti dalla Prestige in successivi album a 12 pollici del trombettista.\n\"Out of the Blue\" e soprattutto \"Bluing\" sono brani di lunghezza insolita per l'epoca. Furono infatti incisi, insieme ad altri cinque, nella seduta di registrazione del 5 ottobre 1951, una delle prime in assoluto fatte dalla Prestige appositamente per il nuovo formato di dischi \"Long Playing\" a 33 giri. Fino a quel momento le registrazioni non dovevano superare di norma i 3 minuti per i limiti imposti dal formato a 78 giri (\u00e8 il caso di \"Blue Room\", incisa nel gennaio dello stesso anno).\nTutti i brani incisi il 5 ottobre furono poi inseriti nelle versioni su CD dell'album \"Dig\" uscito originariamente nel 1956.\nTracce.\nLato A\nLato B"}
{"id": "838425", "revid": "124277345", "url": "https://it.wikipedia.org/wiki?curid=838425", "title": "Pelliccia", "text": "Il termine pelliccia indica la pelle esterna, detta anche mantello o pi\u00f9 raramente vello, di alcune specie di mammiferi che si presenta fittamente coperta di peli pi\u00f9 o meno lunghi a seconda della specie. Questa in molte specie animali pu\u00f2 essere separata con relativa facilit\u00e0 dai sottostanti strati carnosi dei muscoli grazie alle particolari caratteristiche della fascia profonda e della tela sottocutanea di queste pelli.\nPer il diverso uso che se ne fa si \u00e8 soliti distinguere le pelli a seconda della parte del corpo dell'animale da cui provengono. Si parla allora di \"pelli ventrali\" e \"pelli dorsali\" che si differenziano per le funzioni cui assolvono in natura: mentre il pelo del dorso protegge meglio da pioggia e neve, quello ventrale, assai morbido, protegge meglio dal caldo e dal freddo.\nStruttura della pelliccia.\nLa pelliccia di un animale presenta la caratteristica struttura dell'apparato tegumentario e dei relativi annessi cutanei comune a tutti i mammiferi. Pertanto in essa possiamo riconoscere, a seconda delle caratteristiche tissutali, tre distinti \"strati principali\" a loro volta suddivisi in pi\u00f9 \"strati secondari\". Gli strati principali sono:\nLa pelliccia presenta poi tutti gli \"annessi cutanei\" dell'apparato tegumentario tipici dei mammiferi, come le ghiandole sebacee, le ghiandole mammarie, le ghiandole sudoripare ed i peli, le cui propriet\u00e0 rivestono grande importanza poich\u00e9 rendono pi\u00f9 o meno ricercata una pelliccia. I peli della pelliccia di un animale si presentano infatti molto pi\u00f9 fitti e lunghi di quelli dell'uomo. Ne deriva che le pellicce animali hanno una dispersione di calore molto pi\u00f9 lenta e ridotta rispetto a quella della pelle umana e sono quindi un buon mezzo per ripararsi da climi rigidi. Inoltre possono presentare, da specie a specie, diverso colore, lucentezza e morbidezza a seconda della diversa produzione da parte del bulbo pilifero di melanina e sebo. Sono proprio queste le principali caratteristiche della pelliccia che sono in grado di attirare l'attenzione dell'uomo e che quindi fungono da parametri per il giudizio della bellezza di una pelliccia.\nLavorazione della pelliccia.\nLa lavorazione della pelliccia consiste in tutta una serie di procedimenti, solitamente svolti ancora con metodi artigianali, volti a rimuovere la pelliccia dell'animale e trattarla con processi chimici con lo scopo di impedirne la putrefazione. La pelle quindi, pronta per la vendita, viene successivamente lavorata e cucita dalle case d'abbigliamento per produrre la pelliccia finita.\nSoppressione dell'animale.\nIn Italia l'abbattimento \u00e8 regolamentato dal Decreto Legislativo n.333 del 1\u00ba settembre 1998 di \"Attuazione della direttiva 93/119/CE relativa alla protezione degli animali durante la macellazione o l'abbattimento\".\nI metodi pi\u00f9 usati per l'abbattimento possono distinguersi per la causa di morte. Si considerano quindi:\nI metodi sopra elencati valgono per gli animali di allevamento, da cui provengono la maggior parte delle pellicce prodotte in Italia e nell'UE. Nel caso delle pellicce provenienti invece da animali selvatici, questi devono ovviamente essere cacciati. A tale scopo vengono usate trappole per gli animali di pi\u00f9 piccole dimensioni o le armi da fuoco per quelli di maggiori dimensioni.\nMenzione a parte merita lo scuoiamento. Questa pratica, considerata crudele e ampiamente condannata dalle associazioni ambientaliste, prevede la rimozione della pelliccia dall'animale mentre questi \u00e8 ancora in vita. L'animale, catturato nel suo habitat, viene scuoiato sul posto e poi abbandonato ad un lento ed atroce dissanguamento. Lo scuoiamento viene praticato in Canada sui cuccioli di foca, il cui manto \u00e8 particolarmente pregiato e ricercato, e su alcune specie di lontra.\nConcia.\nLa pelliccia animale, come ogni prodotto biologico, \u00e8 soggetta alla putrefazione ed altri fenomeni decompositivi operati per via enzimatica da microorganismi saprofiti. Ne consegue che, per poter essere utilizzata nell'abbigliamento, la pelliccia deve essere ulteriormente lavorata per essere resa imputrescibile.\nLa prima lavorazione prevede preliminarmente la rimozione della tela sottocutanea, in particolare del pannicolo adiposo e del muscolo pellicciaio. Il pannicolo adiposo deve essere rimosso perch\u00e9, essendo costituito prevalentemente da lipidi, non pu\u00f2 essere reso imputrescibile. Il muscolo pellicciaio invece deve essere rimosso perch\u00e9 la sua contrazione post-mortem renderebbe inutilizzabile la pelliccia. \u00c8 inoltre necessario rimuoverlo per raggiungere il sovrastante pannicolo adiposo. Ci\u00f2 che rimane, ossia il derma e l'epidermide, risulta costituito prevalentemente da proteine e subisce la concia. Questo \u00e8 un processo di lavorazione della pelliccia che prevede una serie di bagni in misture di particolari reagenti chimici capaci di legare le proteine e di impedirne la digestione per via enzimatica.\nI bagni sono poi seguiti dalla fase di essiccazione, che riduce il contenuto di acqua nella pelliccia. Questa fase della lavorazione della pelliccia \u00e8 molto importante dal momento che il contenuto di acqua della pelliccia influenza da un lato la morbidezza e la lucentezza del pelo e dall'altro favorisce lo sviluppo di microorganismi al suo interno. Ne consegue la necessit\u00e0 di trovare un equilibrio tra la conservazione della pelliccia e quella del suo valore. Il problema pu\u00f2 essere aggirato sostituendo l'acqua nella pelliccia completamente essiccata con particolari oli di origine sintetica che non irrancidiscono e mantengono, se non aumentano, la lucentezza e la morbidezza della pelliccia. Tuttavia questo procedimento, meno costoso e spesso fatto in maniera completamente automatizzata, abbassa solitamente il valore della pelliccia che al tatto risulta oleosa. In ambito artigianale si procede invece ad una lenta e graduale essiccazione adiuvata dall'unzione della pelliccia con piccole quantit\u00e0 di oli o grassi di origine vegetale che mirano a trattenere il minimo di acqua necessaria a mantenere inalterate le caratteristiche del pelo della pelliccia.\nConsumo medio di pelli.\nLe dimensioni della pelle di un animale non sono solitamente sufficienti alla produzione di un'unica pelliccia. Inoltre il mantello di uno stesso animale pu\u00f2 presentare diverse caratteristiche a seconda che si parli di pelliccia ventrale o dorsale. Ne consegue che per produrre un'unica pelliccia \u00e8 necessario utilizzare il mantello di pi\u00f9 di un esemplare. Qui di seguito si riporta l'estensione media in cm\u00b2 della pelliccia dell'animale ed il numero medio di esemplari necessario a produrre una sola pelliccia della superficie di 2,5 m\u00b2 (25000\u00a0cm\u00b2). Va notato che, per animali la cui pelliccia ventrale ha un colore diverso rispetto a quella dorsale, \u00e8 necessario utilizzare un numero maggiore, anche doppio, di esemplari rispetto ad animali della stessa taglia la cui pelliccia ventrale \u00e8 dello stesso colore di quella dorsale. \nUso nell'abbigliamento.\nLo sviluppo da parte dell'uomo di tecniche come la concia, che prevedono l'essiccazione, la conservazione del pelo e l'irrobustimento della pelliccia dell'animale scuoiato, ne ha permesso l'uso nel campo dell'artigianato e dell'abbigliamento. Per estensione si definiscono quindi pellicce anche gli indumenti confezionati a partire dalle pellicce animali. In seguito all'invenzione della tessitura, che prevede l'uso di materiali pi\u00f9 facilmente reperibili e meno costosi, come il cotone o le fibre sintetiche, l'uso di pellicce nel campo dell'abbigliamento si \u00e8 notevolmente ridotto, rimanendo relegato al solo campo dell'alta moda, che valuta la qualit\u00e0 e preziosit\u00e0 di una pelliccia dal tipo di animale, dalla morbidezza, dalla lucentezza e dalla lavorabilit\u00e0 delle pelli.\nControversie.\nL'allevamento di animali da pelliccia \u00e8 da lungo tempo apertamente osteggiato dai movimenti animalisti. Imponenti campagne di informazione contro questa pratica sono state condotte in gran parte del mondo, soprattutto fra gli anni ottanta e anni novanta. Al loro apice, tali campagne hanno avuto effetti anche notevoli nel ridurre il volume d'affari del mercato delle pellicce. In Europa e soprattutto in Italia l'atteggiamento dei consumatori nei confronti di tale prodotto si sta avviando sensibilmente verso un forte calo d'interesse, come confermato anche dai dati sulle preferenze italiane. Da dati Eurispes risalenti al Report sull'Italia 2014, pi\u00f9 dell'85,5% della popolazione si dichiara contro l'allevamento di animali da pelliccia; tuttavia contemporaneamente si sta assistendo a uno spostamento di una parte significativa della produzione verso il Sud-Est Asiatico e in particolare la Cina, dove le regolamentazioni in materia di tutela degli animali ed in particolare animali da pelliccia sono fortemente limitate se non del tutto assenti \"de facto\", seppur presenti \"de iure\". Organizzazioni animaliste come Fur Free Alliance, People for the Ethical Treatment of Animals, Swiss Animal Protection, Lega Anti Vivisezione, Organizzazione internazionale protezione animali e Animal Equality hanno intrapreso una decisa campagna contro i modi estremamente crudeli con i quali sono trattati gli animali da pelliccia negli allevamenti cinesi, diffondendo anche documentazione video presso i principali media. Non si devono dimenticare le campagne di protesta fatte dall'Animal Liberation Front che in tutto il mondo agisce per la tutela dei diritti degli animali liberando animali destinati a diventare pellicce o ad essere vivisezionati.\nNormative.\nLa caccia intensiva, operata da molte societ\u00e0 d'abbigliamento, degli animali dalla pelliccia pi\u00f9 pregiata, parallelamente a quanto fatto da molte altre societ\u00e0 le cui attivit\u00e0 sono basate sullo sfruttamento delle riserve faunistiche mondiali, ha spinto molti governi a tutelare tali riserve nel timore del loro esaurimento e delle catastrofiche conseguenze. Ne consegue che in diverse nazioni sono stati adottati vari protocolli in difesa delle specie pi\u00f9 minacciate atti a ridurre o proibire la caccia di esemplari di animali per i quali esiste un rischio di estinzione. Tra questi riveste grande importanza la Convenzione sul commercio internazionale delle specie minacciate di estinzione, parte attiva dell'ONU nella difesa dell'ambiente, che definisce l'elenco delle specie a rischio e ne proibisce la caccia e lo sfruttamento ai fini commerciali.\nAlternative.\nSi parla di pelliccia ecologica in riferimento a pellicce da abbigliamento non prodotte a partire da pellicce animali ma con l'utilizzo di fibre tessili di diversa origine come il cotone, la viscosa o le fibre sintetiche (acrilico e modacrilico)."}
{"id": "838427", "revid": "1776051", "url": "https://it.wikipedia.org/wiki?curid=838427", "title": "Luigi Basile", "text": "Biografia.\nAttivit\u00e0 cospirativa antiborbonica.\nNato da famiglia nobile siciliana, era figlio del giudice Antonino Basile e di Maria Concetta Basile.\nCompiuti i primi studi nel Seminario vescovile di Patti, appena ventenne si laure\u00f2 con lode in giurisprudenza all'Universit\u00e0 di Palermo, dove vinse la medaglia d'oro in un concorso d'economia politica. Quindi, verso il 1840, si trasfer\u00ec a Napoli per esercitare l'avvocatura.\nNella citt\u00e0 partenopea, all'epoca del risveglio patriottico che prepar\u00f2 le giornate del gennaio 1848, fu tra i pi\u00f9 caldi e solerti che si adoperarono per la redenzione della patria. Nella sua casa napoletana si stampavano clandestinamente manifesti e volantini. Insieme a uomini come Francesco Crispi e Salvatore Castiglia, Luigi Basile fece da anello di congiunzione tra i liberali napoletani e quelli siciliani, creando i mezzi che permisero a Giuseppe La Masa di giungere sotto mentite spoglie in Palermo e far scoppiare la rivoluzione indipendentista siciliana del 1848 sfociata nella costituzione dell'effimero Stato di Sicilia.\nDeputato del Parlamento siciliano.\nIscritto al partito liberale ed eletto nel collegio di Naso, fece parte della Camera dei Comuni nel Parlamento siciliano del 1848-49, con cui venne dichiarata decaduta la dinastia borbonica. Nel settembre 1848 fu mandato Commissario a Tindari per fermare l'avanzata delle truppe borboniche provenienti da Barcellona.\nL'esilio.\nLa restaurazione borbonica, avvenuta il 15 maggio 1849, lo costrinse all'esilio per pi\u00f9 di dieci anni. Peregrin\u00f2 per qualche tempo a Marsiglia e Genova, quindi, insieme ad altri esuli come il marchese di Torrearsa, si stabil\u00ec a Nizza, dove fond\u00f2 il giornale \"Il Nizzardo\", che diresse per otto anni, propugnando i diritti di quella citt\u00e0 ad appartenere alla nazione italiana. In quel periodo entr\u00f2 in polemica con Alphonse Karr, col quale fu sul punto di sfidarsi a duello.\nDeputato del Regno d'Italia e magistrato.\nScacciati i Borbone, nel 1860 rientr\u00f2 in Sicilia ed intraprese la carriera di magistrato, venendo nominato Giudice della Gran Corte criminale di Palermo. Quindi, stabilitosi l'ordinamento giudiziario del Regno d'Italia, nel 1862 fu il primo Presidente della Corte di Assise di Palermo.\nNel 1862 fu convalidata la sua elezione a deputato del Parlamento Nazionale nel collegio di Naso per la VIII legislatura (la prima del nuovo Regno d'Italia), dopo che le due precedenti elezioni da lui vinte erano state annullate in quanto magistrato. Nel 1865 fu rieletto deputato, sempre nel collegio di Naso, per la IX legislatura.\nIn Parlamento sedette nel centro-destra, accanto a Giuseppe La Farina, votando pi\u00f9 volte contro la politica e l'amministrazione finanziaria del governo.\nMembro della Commissione di unificazione legislativa, sostenne vivamente l'abolizione della pena di morte.\nNon eletto alle successive elezioni politiche, ascese i pi\u00f9 alti gradi della magistratura in ambito penale: Consigliere della Corte d'appello di Catania (1873) e di Roma (1878), quindi Consigliere della Corte di Cassazione di Napoli (1880) e di Roma (1886), infine Consigliere di Stato (1889).\nSenatore del Regno d'Italia.\nConsiderato tra i migliori magistrati italiani per la sua valenza, integrit\u00e0 d'animo e rettitudine, il 26 novembre 1884 fu nominato Senatore del Regno. Su mandato del Senato costituitosi in Alta Corte di Giustizia, nel 1887 e 1888 fece parte della Commissione Istruttoria, composta da sei Senatori, che doveva indagare sulla vicenda che coinvolse il Senatore Achille Del Giudice.\nMor\u00ec a Roma nel 1889 a 69 anni."}
{"id": "838436", "revid": "767487", "url": "https://it.wikipedia.org/wiki?curid=838436", "title": "Miles Davis and Horns", "text": "Miles Davis and Horns \u00e8 un album del trombettista jazz Miles Davis pubblicato dalla Prestige nel 1956.\nIl disco.\nL'album, il terzo nel formato a 12 pollici di Miles Davis per la Prestige, \u00e8 sostanzialmente una raccolta dei brani precedentemente pubblicati su due album a 10 pollici e riuniti in una nuova edizione. Le note di copertina indicano che i brani furono rimasterizzati per l'occasione da Rudy Van Gelder, tecnico del suono di punta della casa discografica di Bob Weinstock.\nLe due selezioni riflettono due momenti molto diversi della vita del trombettista anche se registrate a soli due anni di distanza. I brani del 17 gennaio del 1951 furono i primi incisi da Davis come leader per la Prestige. In quell'occasione Davis incise anche per la prima volta con Sonny Rollins che, lo stesso giorno e con la stessa formazione, registr\u00f2 per la prima volta un brano a suo nome. I brani provengono in gran parte dal 33 giri a 10 pollici \"Modern Jazz Trumpets\" pubblicato lo stesso anno, un disco collettivo che conteneva anche registrazioni di Fats Navarro, Dizzy Gillespie e Kenny Dorham. \"Blue Room\" fu pubblicata invece su un singolo a 78 giri. La carriera di Davis agli inizi del 1951 sembrava in crescita e il musicista era stimato come uno dei migliori trombettisti della scena jazz anche se ormai calcava le scene da diversi anni. Il suo nuovo contratto con la Prestige gli permise di iniziare ad incidere dischi a suo nome accompagnato dai migliori jazzisti dell'epoca.\nDall'album a 10 pollici \"Miles Davis Plays the Compositions of Al Cohn\" provengono invece le tracce registrate il 19 febbraio 1953. La seduta di registrazione fu organizzata da Weinstock con l'intenzione di rilanciare Davis che, alle prese con gravi problemi di dipendenza dalla droga, da oltre un anno non incideva nulla per la sua etichetta. Il trobettista aveva inciso solo alcuni brani per la Blue Note Records l'anno prima e da molti mesi sembrava aver abbandonato una regolare attivit\u00e0 musicale faticando anche a trovare ingaggi nei club. L'idea di fare un disco di composizioni del sassofonista bianco Al Cohn non piacque particolarmente a Davis che comunque accett\u00f2 solo per poter raggranellare qualche dollaro. Wienstock inoltre volle mettere in piedi una formazione affidabile, escludendo musicisti troppo coinvolti con problemi di tossicodipendenza. Oltre a John Lewis e ai veterani del bebop Kenny Clarke e Leonard Gaskin, la formazione comprendeva due sassofonisti bianchi, Zoot Sims e lo stesso Al Cohn. I due avevano entrambi fatto parte dell'orchestra di Woody Herman nella celebre sezione di fiati nota come \"Four Brothers\" (Cohn era entrato nella seconda incarnazione dell'orchestra nota come \"Secondo gregge\").\nI quattro pezzi registrati furono eseguiti con l'arrangiamento dello stesso Cohn, ma con il contributo di John Lewis. Si tratta comunque di brani quasi esclusivamente orchestrali eseguiti in modo preciso e un po' asettico, nei quali Miles Davis intervenne con poca ispirazione.\n\"Miles Davis and Horns\" sostitu\u00ec i precedenti 10 pollici nel catalogo Prestige e fu ripubblicato varie volte, anche con titolo e copertina diversi, fino ad essere rimasterizzato digitalmente e distribuito su CD negli anni novanta. Una versione alternativa di \"Blue Room\" proveniente dal 33 giri a 10 pollici \"Blue Period\" del 1953, fu inclusa in una riedizione degli anni settanta e in quelle successive su CD.\nTracce.\nLato A\nLato B\nTracce aggiuntive nelle edizioni su CD\nEdizioni.\nSingoli e altri album.\n78 giri\nLong playing 33 giri 10\""}
{"id": "838446", "revid": "287204", "url": "https://it.wikipedia.org/wiki?curid=838446", "title": "Enjo kosai", "text": ""}
{"id": "838456", "revid": "991694", "url": "https://it.wikipedia.org/wiki?curid=838456", "title": "Slapcat", "text": "In informatica, nei sistemi GNU/Linux Slapcat \u00e8 un comando che permette di stampare su standard output in formato LDIF (\"LDAP Directory Interchange Format\") il contenuto del database mantenuto dal demone \"slapd\".\nDescrizione.\nIl file relativo a tale comando \u00e8 di sistema, ma non essenziale per l'avvio: si trova nella cartella /usr/sbin (secondo lo standard FHS) ed \u00e8 di propriet\u00e0 dell'utente root.\nUno dei metodi migliori di utilizzo \u00e8 redirigere lo standard output su file per farne dei backup, ad esempio:\noppure:\nPer ripristinare il backup sar\u00e0 poi possibile usare il comando slapadd con l'opzione -l, ad esempio:\nPer una descrizione pi\u00f9 dettagliata vedere la man page tramite il comando codice_1."}
{"id": "838458", "revid": "727854", "url": "https://it.wikipedia.org/wiki?curid=838458", "title": "Suscettivit\u00e0 elettrica", "text": "In fisica, in particolare in elettromagnetismo e nella fisica dello stato solido, la suscettivit\u00e0 elettrica di un materiale dielettrico \u00e8 una misura di quanto questo si polarizza in risposta ad un campo elettrico. \nDefinizione.\nLa suscettivit\u00e0 elettrica formula_1 caratteristica del mezzo \u00e8 definita come la costante di proporzionalit\u00e0 tra il campo elettrico formula_2 ed il conseguente vettore di polarizzazione formula_3:\ndove formula_5 \u00e8 la permittivit\u00e0 elettrica del vuoto. Si tratta di una grandezza rappresentata in generale da un tensore, che tuttavia pu\u00f2 essere assunta costante nei dielettrici lineari, omogenei ed isotropi. Questo significa che in tal caso tra il dipolo elettrico indotto nel materiale ed il campo elettrico esterno sussiste una relazione lineare. \nI campi formula_2 e formula_7 sono in tal caso equivalenti a meno di un fattore di scala:\ndove la grandezza formula_9 \u00e8 la permittivit\u00e0 elettrica relativa. La suscettivit\u00e0 \u00e8 legata alla permittivit\u00e0 relativa formula_9 attraverso la relazione:\n(che nel vuoto diventa formula_12), ed \u00e8 legata alla polarizzabilit\u00e0 delle singole particelle attraverso l'equazione di Clausius-Mossotti.\nDispersione e causalit\u00e0.\nLa polarizzazione di un materiale in risposta ad un campo elettrico non \u00e8 istantanea, e pertanto la definizione pi\u00f9 generale del vettore di polarizzazione come funzione dipendente dal tempo \u00e8 la seguente:\nIn altri termini, la polarizzazione \u00e8 la convoluzione del campo elettrico a tempi precedenti con la suscettivit\u00e0 dipendente dal tempo formula_14. Il limite superiore di tale integrale pu\u00f2 essere esteso all'infinito definendo:\nIl principio di causalit\u00e0 viene pertanto rispettato, dal momento che la polarizzazione dipende dal campo soltanto a tempi precedenti, e questo fatto impone le relazioni di Kramers-Kronig per la funzione formula_16.\nUna risposta istantanea corrisponde matematicamente alla delta di Dirac:\nIn un sistema lineare \u00e8 conveniente considerare la trasformata di Fourier e scrivere la precedente relazione nel dominio della frequenza, nel quale per il teorema di convoluzione il prodotto di convoluzione di due funzioni viene espresso con il prodotto semplice delle rispettive trasformate:\nLa dipendenza dalla frequenza della suscettivit\u00e0 determina la dipendenza dalla frequenza della permittivit\u00e0, e l'andamento della suscettivit\u00e0 rispetto alla frequenza caratterizza le propriet\u00e0 dispersive del materiale."}
{"id": "838459", "revid": "114976690", "url": "https://it.wikipedia.org/wiki?curid=838459", "title": "Trichomonas intestinalis", "text": "Il Trichomonas intestinalis o Trichomonas hominis \u00e8 una specie di protozoi appartenente alla classe dei flagellati, conosciuta come parassita umano all'origine dell'omonima malattia della tricomoniasi intestinale, una Infiammazione intestinale."}
{"id": "838461", "revid": "21880", "url": "https://it.wikipedia.org/wiki?curid=838461", "title": "Trichomonas tenax", "text": "Trichomonas tenax \u00e8 un protozoo appartenente alla classe dei , conosciuta come parassita umano all'origine della tricomoniasi orale, una infiammazione orale."}
{"id": "838462", "revid": "123632332", "url": "https://it.wikipedia.org/wiki?curid=838462", "title": "Mario Castellacci", "text": "Biografia.\nCastellacci nasce a Reggio Calabria, ma ancora bambino si trasferisce con i genitori a Monsummano Terme, in provincia di Pistoia. Qui, secondo quanto racconter\u00e0 nella sua autobiografia, pare abbia avuto tra i compagni di giochi un certo Ivo Livi, poi divenuto universalmente noto con il nome di Yves Montand.\nA 19 anni, dopo l'armistizio dell'8 settembre 1943, si arruola come allievo ufficiale volontario nelle forze armate della Repubblica Sociale Italiana. Durante il servizio militare scrive il testo della canzone \"Le donne non ci vogliono pi\u00f9 bene\", che diviene presto una sorta di inno ufficioso dell'esercito di Sal\u00f2.\nAl termine del conflitto inizia la carriera di giornalista e scrittore satirico. Collabora al \"Candido\" di Giovanni Guareschi, poi a \"Cronache italiane\" e infine a \"Lo Specchio\", periodico scandalistico dall'impostazione confusamente anticomunista. Nel 1963 viene assunto alla Rai, diventando vice caporedattore del Giornale Radio e responsabile dello \"Speciale GR\".\nDiviene per\u00f2 noto al grande pubblico per aver fondato a Roma nel 1965 (insieme a un gruppo di cui fanno parte, tra gli altri, Pier Francesco Pingitore, Luciano Cirri e Oreste Lionello) la compagnia de 'Il Bagaglino', cabaret che raggiunge presto una solida fama e per il quale Castellacci scrive testi per oltre un trentennio.\nNel frattempo collabora come autore a una serie di popolari variet\u00e0 televisivi. Da \"Mazzabub\u00f9\" e \"Dove sta Zaz\u00e0\", entrambi dei primi anni settanta e legati alla presenza di Gabriella Ferri, agli spettacoli del Bagaglino approdati in TV come \"Viva l'Italia\" o \"Saluti e baci\", fino a una collaborazione con Gigi Proietti per \"Fantastico 4\", \"Di che vizio sei?\" e \"Club 92\".\nNegli anni Castellacci scrive anche diverse commedie teatrali, la pi\u00f9 famosa delle quali \u00e8 il musical ispirato alla vita di San Francesco d'Assisi, \"Forza venite gente\". Firma poi varie sceneggiature, ed \u00e8 regista di teatro leggero e di commedie cinematografiche.\nCompone inoltre i testi di alcune canzoni per Gabriella Ferri (\"Sempre\") e Domenico Modugno (\"Non sia mai\", \"Un calcio alla citt\u00e0\" e \"Dove, come e quando\", quest'ultima su musica di Silvano Spadaccino).\nNegli ultimi anni della sua vita Castellacci ha lavorato anche per la diffusione del teatro fra i giovani creando nel 1987, a Todi, il Todeon, circolo e scuola di teatro e, successivamente, la Compagnia dei Toderelli, nata nel 1995 nell'oratorio di Santo Stefano. Nel 1998 d\u00e0 alle stampe il libro autobiografico \"La memoria bruciata\" che, partendo dall'infanzia, rievoca i giorni di scuola e la giovinezza, fino al termine della seconda guerra mondiale; la \u00abmemoria bruciata\u00bb, scrive Castellacci, \u00e8 quella di chi ha militato nella Repubblica di Sal\u00f2 e per il resto della vita ha dovuto \u00abdimenticare\u00bb.\nNel 2005 nasce l'Associazione Teatrale Amici di Mario Castellacci, voluta dalla vedova e da alcuni dei soci fondatori del Bagaglino a cui hanno aderito giornalisti, politici e persone dello spettacolo, amici ed estimatori dello scrittore. L'associazione cura l'assegnazione annuale di un premio di teatro intitolato a Mario Castellacci. Nella primavera del 2008 l'Amministrazione Comunale della citt\u00e0 di Todi ha dedicato a Mario Castellacci il \"belvedere\" davanti al tempio rinascimentale di Santa Maria della Consolazione."}
{"id": "838470", "revid": "1543377", "url": "https://it.wikipedia.org/wiki?curid=838470", "title": "Trichomonas vaginalis", "text": "Il Trichomonas vaginalis \u00e8 un protozoo appartenente alla classe dei flagellati, conosciuto come parassita umano all'origine dell'omonima malattia della trichomoniasi vaginale, un'infiammazione vaginale.\nStruttura.\n\"T. vaginalis\" \u00e8 un flagellato di forma tondeggiante, ovale o a pera del diametro di 5-20\u00a0\u00b5m. Si muove grazie ai suoi quattro flagelli nella sua parte frontale che utilizza come una frusta e grazie ad un quinto flagello attaccato ad una membrana ondulante posto sul retro. Il flagellato possiede una coda uncinata, chiamata assostile, sul lato opposto rispetto a quello dei flagelli, che si pensa sia utilizzata per aderire alle cellule bersaglio del parassita, provocando per\u00f2 nell'ospite irritazione o infiammazione. \"T. vaginalis\" esiste solo in forma di trofozoite e non presenta forma cistica. Si moltiplica per scissione binaria longitudinale.\nEpidemiologia.\n\u00c8 diffuso in tutto il mondo e viene trasmesso principalmente per via sessuale, molto raramente attraverso oggetti contaminati. I neonati possono esserne infettati qualora il canale del parto ne sia infetto. Si tratta di un parassita enormemente diffuso, \u00e8 il patogeno pi\u00f9 comune trasmesso per via sessuale, perfino pi\u00f9 comune della clamidia. \u00c8 molto pi\u00f9 comune nelle donne che negli uomini che tendono ad essere portatori asintomatici. La prevalenza \u00e8 variabile dal 3 sino al 25% nelle aree urbane. La trasmissione pu\u00f2 essere anche indiretta \u2013 tramite asciugamani, ambulatori ostetrici e ginecologici \u2013 e perinatale.\nClinica.\n\"T. vaginalis\" in buona parte dei casi \u00e8 asintomatico o d\u00e0 come unico sintomo secrezioni vaginali acquose maleodoranti. Nei casi di trichomoniasi si verifica irritazione ed infiammazione dell'epitelio della vagina (vulvovaginite) o dell'uretra (uretrite aspecifica), pi\u00f9 raramente della prostata, causata dall'assostile del parassita. I sintomi pi\u00f9 comuni sono prurito, bruciore e minzione dolorosa.\nDiagnosi.\nLa diagnosi si effettua mediante esame microscopico di secrezioni vaginali o uretrali per identificare il parassita. \u00c8 possibile coltivare l'organismo, colorarlo e utilizzare test immunologici con anticorpi oppure metodi di identificazione basati su sonde ad acidi nucleici.\nL'esame colturale in terreno CPLM \u2013 cisteina, peptone, estratto di fegato (in inglese \"liver infusion\"), maltosio \u2013 rappresenta il \"gold standard\" di sensibilit\u00e0 e specificit\u00e0 (95%). \u00c8 considerato il metodo diagnostico pi\u00f9 indicato sia per riconoscere un'infezione da \"Trichomonas\" sia per valutare l'efficacia della terapia anti \"Trichomonas\".\nPer l'esame colturale procedere secondo lo schema di lavoro seguente:\nPer il controllo della terapia anti-tricomoniasi, \u00e8 consigliabile effettuare una brodocoltura test almeno una settimana dopo la sospensione del trattamento farmacologico. Se essa dovesse risultare negativa si ripete il test 2-4 settimane dopo la fine della terapia; se sono confermati i risultati negativi della prima coltura, il paziente pu\u00f2 essere considerato parassitologicamente guarito.\nTerapia.\nIl farmaco d'elezione per la trichomoniasi \u00e8 il metronidazolo. Per le infezioni resistenti al metronidazolo si usa il tinidazolo."}
{"id": "838475", "revid": "1673080", "url": "https://it.wikipedia.org/wiki?curid=838475", "title": "Trichomoniasi bovina", "text": "La trichomoniasi bovina \u00e8 una malattia venerea dei bovini causata dal \"Trichomonas foetus\", una specie di protozoi. \u00c8 una patologia a trasmissione sessuale che pu\u00f2 portare alla vaginite, ascessi uterini o piometra, aborti verso il terzo mese e sterilit\u00e0.\nSegni clinici.\nNel toro nella fasi iniziali dell'infestazione si osservano scolo prepuziale e comparsa di piccoli noduli sulle membrane prepuziale e peniena, che successivamente regrediscono.\nNella vacca l'evento pi\u00f9 caratteristico \u00e8 l'aborto precoce (sotto i 4 mesi), che spesso, date le ridotte dimensioni del feto, passa inosservato e pu\u00f2 essere confuso con un ciclo estrale irregolare. Se non insorgono complicazioni l'animale guarisce spontaneamente e sviluppa una immunit\u00e0 protettiva alle successive reinfezioni.\nLe complicazioni pi\u00f9 importanti possono riguardare la persistenza del corpo luteo, con chiusura del canale cervicale da cui deriva piometra a cervice chiusa con ingente raccolta di materiale purulento; oppure la ritenzione degli invogli fetali, con sviluppo di endometrite.\nEpidemiologia.\nLa diffusione della inseminazione artificiale con tori testati non infetti ha ridotto drasticamente l'incidenza di questa malattia, che tuttavia esiste in zone o aziende nelle quali si pratica la monta naturale.\nRientra nella lista delle malattie a denuncia obbligatoria alle autorit\u00e0 competenti (ex lista B dell'OIE)\nDiagnosi.\nLa diagnosi si pu\u00f2 effettuare evidenziando mediante microscopio ottico il parassita dopo lavaggio con liquido sterile della vagina o del prepuzio, anche se la possibilit\u00e0 soprattutto nelle femmine che il parassita sia evidenziabile a intermittenza, rende consigliabile la ripetizione della prova.\nA livello di mandria \u00e8 possibile evidenziare sierologicamente il contatto degli individui con \"Trichomonas\".\nTrattamento.\nNella vacca, che guarisce spontaneamente, \u00e8 sufficiente la terapia sintomatica, spesso l'infezione passa inosservata data la guarigione con lavaggio con Lugol.\nIl toro invece, che rimane portatore a vita, dovrebbe essere macellato o comunque allontanato dalla riproduzione, \u00e8 facilmente evidenziabile dato che il protozoo \u00e8 sensibile alla stessa colorazione usata per la conta degli spermatozoi, \u00e8 comunque previsto dalla normativa lo screening periodico sui tori tramite esame microscopico del liquido di lavaggio del prepuzio. Si sono dimostrati di una certa efficacia i trattamenti con dimetridazolo per via orale o endovenosa.\nProfilassi.\nLa pratica dell'inseminazione artificiale utilizzando riproduttori non infetti rappresenta sicuramente il metodo pi\u00f9 efficace."}
{"id": "838480", "revid": "767487", "url": "https://it.wikipedia.org/wiki?curid=838480", "title": "Kozeln\u00edk", "text": " Kozeln\u00edk (in tedesco: \"Ziegenbach\"; in ungherese: \"Z\u00f3lyomkecsk\u00e9s\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1424 come centro minerario dell'estrazione del ferro appartenente a Dobr\u00e1 Niva. Dal 1582 al 1668 fu devastato dai Turchi. Dal XVII secolo appartenne alla Camera Mineraria di Bansk\u00e1 Bystrica che vi install\u00f2 numerose fucine."}
{"id": "838481", "revid": "1543377", "url": "https://it.wikipedia.org/wiki?curid=838481", "title": "Trichomoniasi aviaria", "text": "La trichomoniasi aviaria \u00e8 una malattia tipica di piccioni e pi\u00f9 raramente di galline, tacchini e galline faraone. \u00c8 contraddistinta da una notevole mortalit\u00e0, prossima al 70% e pi\u00f9 alta negli individui giovani, a causa di ulcerazioni all'apparato digerente e ascessi epatici.\nL'agente eziologico responsabile \u00e8 il parassita \"Trichomonas gallinae\", un protozoo. Esso viene trasmesso attraverso l'alimentazione e con il latte di gozzo da madre a figlio oppure tramite feci e acqua contaminata.\nCiclo di vita e trasmissione dei \"Trichomonas gallinae\".\nIl \"Trichomonas gallinae\" si trova solitamente nella cavit\u00e0 orale-nasale o nella parte distale del tratto digerente e respiratorio. Essi si moltiplicano rapidamente dalla semplice divisione (fissione binaria), tuttavia, se posti all'esterno dell'organismo ospite, muoiono rapidamente.\nPer via del loro ciclo di vita, la trasmissione del parassita da un esemplare all'altro pu\u00f2 avvenire in tre modi:\nClinica.\nLa trichomoniasi aviaria \u00e8 principalmente una malattia dei giovani uccelli. La gravit\u00e0 della malattia dipende dalla sensibilit\u00e0 di essi e dalla potenziale di patogenicit\u00e0 del ceppo del parassita. Gli uccelli adulti possono guarire e diventare portatori sani.\nNegli uccelli giovani, le prime lesioni appaiono come piccole aree bianco-giallastra nella cavit\u00e0 orale, in particolare sul palato molle. Queste lesioni consistono nell'infiammazione e ulcerazione della superficie della mucosa, esse possono anche trasformarsi in grandi masse necrotiche. Di tanto in tanto, la malattia pu\u00f2 diffondersi penetrando i tessuti sottostanti finendo per coinvolgere il fegato e altri organi.\nPrevenzione.\nLa trichomoniasi pu\u00f2 essere prevenuta in un branco con l'abbattimento o il trattamento degli uccelli infetti. Gli alimenti e le fonti d'acqua devono essere protetti dalle contaminazioni.\nTrattamento.\nLa terapia \u00e8 facilmente eseguibile e prevede una singola dose orale di carnidazolo oppure metronidazolo o ronidazolo per 5 giorni consecutivi."}
{"id": "838484", "revid": "2519", "url": "https://it.wikipedia.org/wiki?curid=838484", "title": "Provincia di Pampanga", "text": "Pampanga \u00e8 una provincia filippina situata nella regione di Luzon Centrale. Il suo capoluogo \u00e8 San Fernando.\nGeografia antropica.\nSuddivisioni amministrative.\nLa provincia di Pampanga si compone di 1 citt\u00e0 indipendente, 1 citt\u00e0 componente e 20 municipalit\u00e0."}
{"id": "838487", "revid": "287204", "url": "https://it.wikipedia.org/wiki?curid=838487", "title": "Kozelnik", "text": ""}
{"id": "838492", "revid": "63716", "url": "https://it.wikipedia.org/wiki?curid=838492", "title": "Periodo Ashikaga", "text": ""}
{"id": "838493", "revid": "287204", "url": "https://it.wikipedia.org/wiki?curid=838493", "title": "Dekys", "text": ""}
{"id": "838498", "revid": "287204", "url": "https://it.wikipedia.org/wiki?curid=838498", "title": "Bansky Studenec", "text": ""}
{"id": "838499", "revid": "287204", "url": "https://it.wikipedia.org/wiki?curid=838499", "title": "Badan", "text": ""}
{"id": "838502", "revid": "416175", "url": "https://it.wikipedia.org/wiki?curid=838502", "title": "Mo\u010diar", "text": " Mo\u010diar (in tedesco: \"Motschern\"; in ungherese: \"Mocsi\u00e1r\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica.\nStoria.\nIl villaggio compare nelle antiche fonti medievali per la prima volta nel 1305 quando vengono citati Johann e Peter \u201c\"de Pallude\"\u201d figli del conte Heinrich, quali feudatari della zona (Mo\u010diar in slovacco, peraltro, significa palude). Nel 1388 pass\u00f2 alla rocca di \u0160a\u0161ov, e nel XVII secolo alla Camera Mineraria di Bansk\u00e1 Bystrica.\nIl villaggio conserva una chiesa in stile barocco del 1782. \nA Mo\u010diar nacque lo scienziato naturalista Jozef Lu\u0148\u00e1\u010dek (1884 \u2013 1911)"}
{"id": "838504", "revid": "287204", "url": "https://it.wikipedia.org/wiki?curid=838504", "title": "Mociar", "text": ""}
{"id": "838506", "revid": "834", "url": "https://it.wikipedia.org/wiki?curid=838506", "title": "Fisiologo", "text": ""}
{"id": "838508", "revid": "98077", "url": "https://it.wikipedia.org/wiki?curid=838508", "title": "De rustica", "text": ""}
{"id": "838516", "revid": "628767", "url": "https://it.wikipedia.org/wiki?curid=838516", "title": "Brus", "text": "Brus (serbo: \"\u0411\u0440\u0443\u0441\") \u00e8 una citt\u00e0 e una municipalit\u00e0 del distretto di Rasina nella parte centro-meridionale della Serbia centrale, al confine con il Kosovo.\nStoria.\n10 km a nord-ovest di Brus ha sede il castello di Koznik, una fortezza medievale probabilmente eretta nel XIII-XIV secolo.\nDal 1929 al 1941, Brus ha fatto parte della banovina della Morava nel regno di Jugoslavia."}
{"id": "838517", "revid": "121738306", "url": "https://it.wikipedia.org/wiki?curid=838517", "title": "Arconte", "text": "Il nome arconte (, al plurale ) o, nella forma moderna tecnarca, designa la carica di magistrato supremo in varie poleis dell'antica Grecia; questa carica fu poi usata anche nell'impero bizantino. I Grandi Ufficiali del Regno di Sicilia detenevano questo titolo.\nLa carica ad Atene.\nIn modo particolare ad Atene, l'arcontato ebbe notevoli poteri fino alla riforma di Temistocle (487/86 a.C.), rappresentando la massima carica civile e militare.\nTradizione.\nLa tradizione, che senza alcun dubbio presenta molto di artificioso, vuole che l'origine di tale magistratura si debba situare alla fine del periodo monarchico, che tuttavia presenta un ulteriore problema di definizione: prima del re Teseo (a cui la tradizione attribuisce sia il ruolo di civilizzatore dei territori fra l'Attica e il Peloponneso, sia quello di promotore del sinecismo dell'Attica intorno al centro: Atene) si contano infatti i nomi di quattro re (Cecrope, Erittonio, Pandione, Egeo) e poi almeno altri sette re fino a \"Medonte\" (1069-1049 a.C.) o \"Acasto\" (1049-1013 a.C.) con i quali ha inizio la dinastia dei Medontidi, arconti a vita o re.\nCi\u00f2 \u00e8 comunque indicativo del fatto che questa serie di capi sono \"a tal punto integrati nell'aristocrazia da poter essere ricordati come arconti\".\nSuccessivamente si avvicendarono sette arconti decennali (\"dekaete\u00ees\") di cui i primi quattro (Carope, Esimide, Clidico, Ippomene: 753-713 a.C.) erano ancora scelti fra i Medontidi, cosa che non avvenne con gli ultimi (Leocrate, Apsandro, Erissia: 713-683 a.C.).\nUn'apposita lista degli arconti ateniesi ci tramanda i loro nomi progressivi, fornendoci peraltro un importante criterio di datazione relativa per la storia antica. \nI nove arconti.\nQuindi gli arconti, eletti annualmente per sorteggio, divennero nove: \nGli ex-arconti diventavano automaticamente membri a vita dell'Areopago.\nIn origine l'arcontato era una magistratura riservata all'aristocrazia; con le riforme di Solone potevano accedere all'arcontato gli appartenenti alle classi pi\u00f9 ricche (pentacosiomedimni e hippeis). L'ultimo atto di democratizzazione dell'arcontato fu compiuto da Pericle, che lo rese accessibile anche agli zeugiti.\nA un esponente politico, cio\u00e8 all'arconte eponimo, erano affidate le procedure organizzative preliminari nei teatri; doveva infatti designare coloro che avrebbero sostenuto le spese per l'allestimento e l'istruzione del coro, e selezionare poeti aspiranti al concorso, forse sulla base di un copione provvisorio. Ai poeti prescelti l'arconte assegnava gli attori, anch'essi stipendiati con denaro pubblico, necessari alla messa in scena.\nArconti di rilievo.\nFurono arconti di rilievo, nella storia ateniese, Dracone, Solone, Pisistrato e Clistene, colui che diede un assetto democratico alla \"polis\" attica dividendo la popolazione in dieci trib\u00f9."}
{"id": "838520", "revid": "834", "url": "https://it.wikipedia.org/wiki?curid=838520", "title": "Malcolm Mcdowell", "text": ""}
{"id": "838521", "revid": "287204", "url": "https://it.wikipedia.org/wiki?curid=838521", "title": "Malcolm Taylor", "text": ""}
{"id": "838522", "revid": "1573940", "url": "https://it.wikipedia.org/wiki?curid=838522", "title": "Aleksandrovac", "text": "Aleksandrovac (serbo: \"\u0410\u043b\u0435\u043a\u0441\u0430\u043d\u0434\u0440\u043e\u0432\u0430\u0446\") \u00e8 una citt\u00e0 e una municipalit\u00e0 del distretto di Rasina nella parte centro-meridionale della Serbia centrale. Nel 2002 la popolazione totale in citt\u00e0 era di 6.476 abitanti mentre in tutto il comune era di 29.389.\nEventi.\nL'evento pi\u00f9 conosciuto di Aleksandrovac \u00e8 la \"\u017dupska berba\" che si tiene generalmente tra l'ultima settimana di settembre e la prima di ottobre. Lo scopo della manifestazione, che si svolge dal 1963, \u00e8 la celebrazione della Vendemmia. Durante quel fine settimana di festa dalla fontana situata nel centro citt\u00e0 scorre il vino.\nOgni anno sempre pi\u00f9 turisti visitano la \"Zupska berba\" per la degustazione del buon vino prodotto dalle diverse aziende vinicole situate sul territorio comunale.\nSport.\nIn citt\u00e0 sono presenti molte squadre tra cui quella di basket, pallavolo, pallamano e la squadra di calcio \"FK \u017dupa Aleksandrovac\"."}
{"id": "838525", "revid": "1451528", "url": "https://it.wikipedia.org/wiki?curid=838525", "title": "Arconte (gnosticismo)", "text": "Gli Arconti (dal greco \u1f04\u03c1\u03c7\u03bf\u03bd\u03c4\u03b5\u03c2), sono quelle figure che nella teogonia e cosmogonia gnostica svolgono il ruolo di giudici e controllori del mondo materiale.\nNella visione gnostica il mondo materiale \u00e8 diviso sia ontologicamente che fenomenologicamente dalla sfera divina (\"Pleroma\"), un luogo atemporale ed adimensionale preesistente ad ogni cosa. Questa divisione si origin\u00f2 da un \"peccato iniziale\", attraverso il quale una emanazione divina si frappose tra il mondo materiale da essa generato, dove l'uomo si trova imprigionato, ed un Dio superiore ed occulto. Nello gnosticismo di origine iranica, dove il dualismo raggiunge l'apice, si assiste allo scontro eterno e titanico tra due divinit\u00e0, mentre in quello ellenizzante e giudaizzante, opposta al Dio occulto si erge la figura di un \"dio minore\", il Demiurgo, che viene coadiuvato da una serie di emanazioni generate da lui stesso, gli Arconti. Il mondo materiale, quindi, non \u00e8 altro che un incidente di percorso, una creazione degli Arconti, che, ricordandosi della perfezione del \"Pleroma\", cercano di riprodurla attraverso l'imposizione di regole e l'applicazione di leggi che, per quanto in difetto, tendono a riprodurne la realt\u00e0: l'universo \u00e8 il ricordo di ci\u00f2 che un tempo essi conobbero.\nIl primo arconte nell'apocrifo di Giovanni.\nSecondo l'apocrifo di Giovanni il primo arconte nacque da \"Sophia\", un eone emanato dal \"Pleroma\", la quale diede vita all'immagine da lei concepita in base alla sua conoscenza della divinit\u00e0 pre-esistente senza l'approvazione n\u00e9 della divinit\u00e0 n\u00e9 del suo (di lei) consorte (gli eoni esistono in coppia, detta \"sizigia\"). Ne nacque un essere bestiale con il corpo di serpente e la faccia di leone, \"Jaldabaoth\". L'amore di \"Sophia\" per il \"Pleroma\" si trasform\u00f2 in un desiderio autonomo, del tutto avulso dalle regole vigenti nel \"Pleroma\". Pertanto l'emanazione di \"Sophia\" fu stravolta nella forma e nel contenuto, ma una scintilla della sua natura divina vi si rivers\u00f2 comunque. \"Sophia\", vergognandosi della sua opera, nata dalla trasgressione e dalla violazione delle regole divine, lo nascose lontano dagli altri eoni, in una sorta di zona buia, avvolto in una nube lucente. Qui \"Jaldabaoth\", essere indipendente dal \"Pleroma\", diede vita ad altri arconti, ognuno di loro in forma animalesca, neppure lontanamente simili agli eoni che vivevano nel \"Pleroma\" stesso. Ognuno dei suoi discendenti, come lui, aveva la capacit\u00e0 di creare, anche se la non discendenza diretta dal Dio occulto limitava questa capacit\u00e0. \"Jadalbaoth\" regnava supremo sul cosmo, mentre le sue creature regnavano su ognuno dei cieli. Una volta completata la creazione dei cieli, per\u00f2, comparve il \"Metropator\", una emanazione del Dio occulto entrata in azione per avviare un complesso piano di restaurazione dello stato primordiale, concertato dagli eoni del Pleroma e dal compagno di \"Sophia\" per salvare quest'ultima. Gli arconti, stupiti da tale potenza, decisero di creare un essere a immagine del \"Metropator\". L'Adamo terrestre da essi creato, tuttavia, giaceva inerte nel Paradiso Terrestre finch\u00e9 le quattro Luci e l'Autogenesi divina, con uno stratagemma, indussero \"Jaldabaoth\" a fare uso della forza sottratta a sua madre Sofia, soffiando nella creatura inerte l'alito della vita (Genesi 2,7). \u00c8 cos\u00ec che l'uomo (Adamo) viene ad avere uno spirito divino in un corpo non divino, perch\u00e9 opera degli arconti.\nFunzione degli arconti.\nGli arconti sono quindi le potenze responsabili della creazione dell'uomo e del mondo materiale, ma anche le potenze che, grazie al loro ricordo dell'armonia e dell'ordine del \"Pleroma\", danno le regole del Cosmo e del Tempo. Ma la loro funzione non si limita a questo. Essi sono anche il maggiore ostacolo al ritorno dell'uomo verso il Dio occulto. La loro opera si esplicita proprio nel soggiogare l'uomo con le loro regole."}
{"id": "838526", "revid": "2194471", "url": "https://it.wikipedia.org/wiki?curid=838526", "title": "Kru\u0161evac", "text": "Kru\u0161evac (in serbo \u041a\u0440\u0443\u0448\u0435\u0432\u0430\u0446, \"Kru\u0161evac\") \u00e8 una citt\u00e0 e un comune, nonch\u00e9 capoluogo del distretto di Rasina nella parte centrale della Serbia Centrale.\nSport.\nCalcio.\nIl FK Napredak Kru\u0161evac \u00e8 la principale societ\u00e0 calcistica cittadina, che milita nella massima divisione serba.\nPallacanestro.\nLa squadra principale della citt\u00e0 \u00e8 il KK Napredak Kru\u0161evac."}
{"id": "838528", "revid": "404338", "url": "https://it.wikipedia.org/wiki?curid=838528", "title": "OTAN", "text": ""}
{"id": "838529", "revid": "1318658", "url": "https://it.wikipedia.org/wiki?curid=838529", "title": "Acido dicloroacetico", "text": "L'acido dicloroacetico (nome IUPAC: acido dicloroetanoico) \u00e8 un acido carbossilico alogenato di formula CHCl2COOH.\nLa sua struttura \u00e8 quella di un acido acetico al quale due dei tre atomi d'idrogeno del gruppo metilico sono sostituiti da due atomi di cloro. \u00c8 preparato per riduzione dell'acido tricloroacetico.\nChimica.\nLa chimica dell'acido dicloroacetico \u00e8 ampiamente legata a quella degli acidi organici alogenati. \u00c8 un membro della famiglia degli acidi cloroacetici. Lo ione dicloroacetato \u00e8 prodotto dalla dissoluzione in acqua. Si tratta di un acido forte con una pKa di 1,3, ed \u00e8 molto corrosivo ed estremamente distruttivo dei tessuti muscolari e delle vie respiratorie superiori.\nMeccanismo d'azione ed usi.\nLo ione dicloroacetato (DCA) stimola l'attivit\u00e0 dell'enzima piruvato deidrogenasi e inibisce il suo enzima regolatore piruvato deidrogenasi chinasi 2 (PDHK2). Il composto interagisce direttamente con la chinasi suddetta e solo l'anno scorso \u00e8 stato identificato il meccanismo molecolare. Il DCA forma legami ionici con i residui 382 e 383 dell'enzima (un acido aspartico ed un triptofano, rispettivamente), provocando un cambiamento di conformazione dell'enzima ed un rallentamento della sua cinetica.\nNel complesso, quindi, il DCA diminuisce la produzione di lattato. Questa propriet\u00e0 \u00e8 stata originariamente utilizzata sia per studiare il metabolismo dell'acido lattico, che per trattare le situazioni di latticoacidosi. Si \u00e8 anche scoperto che l'inibizione della PDHK2 migliora la \"performance\" ventricolare cardiaca in due modelli animali sperimentali. Se ci\u00f2 fosse confermato, il DCA potrebbe essere impiegato come supplemento terapeutico nei pazienti con scompenso cardiaco. \u00c8 ancora in corso lo studio dell'utilizzo del DCA come dicloroacetato di sodio come agente per l'autocombustione mitocondriale (apoptosi) dei tumori nelle specie animali, avendo avuto la ricerca in merito esiti contrastanti.\nEffetti collaterali.\nL'utilizzo terapeutico del DCA pu\u00f2 causare dolori, rigonfiamenti e disturbi della circolazione. Il dicloroacetato pu\u00f2 anche avere effetti ansiolitici o sedativi.\nPotenziali applicazioni nella cura del cancro.\nUno studio di fase I pubblicato nel gennaio 2007 dai ricercatori dell'Universit\u00e0 dell'Alberta, che aveva provato il DCA su cellule tumorali umane coltivate in topi ha rilevato che il DCA ha ripristinato la funzione mitocondriale, in modo da ripristinare l'apoptosi cos\u00ec riducendo il tumore\nQuesto risultato ottenne grande attenzione da parte dei media a partire da un articolo sul \"New Scientist\" intitolato \"terapia economica, priva di effetti collaterali uccide la maggior parte dei tumori\". Come conseguenza di questo risalto dato dai media l'American Cancer Society e altre organizzazioni iniziarono a occuparsi della questione\nAl 2012 negli Stati uniti non sono ancora stati condotti studi sull'uomo mentre in Canada non sono ancora definitivi sottolineando la necessit\u00e0 di cautela nell'interpretazione dei risultati preliminari.\nSperimentazione di fase II.\nIn studi in vitro, Evangelos Michelakis dell'Universit\u00e0 di Alberta ha scoperto che in campioni di tessuto di 49 pazienti, il DCA ha causato la depolarizzazione dei mitocondri nel tessuto del glioblastoma multiforme (GBM) ma non nel tessuto cerebrale sano.\nCinque pazienti con GBM primario sono stati inseriti in uno studio di fase II. Tre non avevano risposto a diverse chemioterapie, due erano di nuova diagnosi. Dopo la rimozione chirurgica della massa tumorale, sono stati trattati con DCA e chemioterapia.\nDi questi cinque pazienti uno \u00e8 morto dopo tre mesi. I quattro superstiti sono stati seguiti per i successivi quindici mesi. I loro punteggi, sulla base della scala di Karnofsky sono rimasti invariati in due casi mentre negli altri due hanno avuto diminuzione di 10 punti.. La DCA \u00e8 stata associata alla regressione del tumore con minimi effetti collaterali.\nMichelakis sta procedendo alla fase tre della sperimentazione utilizzando fondi di gruppi filantropici e di singoli donatori.\nL'attuale status legale della DCA \u00e8 quello di pubblico dominio poich\u00e9 scoperta prima del 1864 e gi\u00e0 usata in alcune terapie su animali.\nPreoccupazioni sull'uso del DCA prima della fine delle sperimentazioni.\nDopo le sue iniziali pubblicazioni il \"New Scientist\" ha scritto in un editoriale: \"studi clinici dovrebbero iniziare presto. Ne pu\u00f2 nascere una nuova classe di farmaci anti-cancro. Per ora, tuttavia, rimane sperimentale, non ancora ben collaudato sulle persone. Persone che auto-somministrandosi il farmaco rischiano di peggiorare la loro salute\".\nNel 2010 \u00e8 stato riscontrato che per tumori colorettali umani coltivati in topi, in condizioni di ipossia, la DCA ha causato un aumento della crescita dei tumori.. Questi risultati suggeriscono che, almeno in alcuni tipi di trattamento del cancro, il DCA potrebbe essere dannoso per la salute del paziente, evidenziando la necessit\u00e0 di ulteriori test prima di poter essere considerato un trattamento sicuro ed efficace del cancro"}
{"id": "838531", "revid": "287204", "url": "https://it.wikipedia.org/wiki?curid=838531", "title": "Arcontici", "text": "Gli Arcontici erano una setta gnostica del IV secolo fondata da un presbitero palestinese chiamato Pietro da Cabarbaricha, che, scomunicato, trov\u00f2 rifugio in una comunit\u00e0 ebionita.\nLa loro dottrina si basava su un cosmo formato da 8 cieli. I primi 7 cieli erano governati ciascuno da un arconte, coadiuvato da una schiera di angeli e carcerieri di anime. Nell'ottavo cielo dimorava \"Sophia\", la Madre Suprema di Luce. Il pi\u00f9 potente degli arconti era \"Sabaoth\", Dio dei giudei e padre del demonio. A lui era devoluto il potere supremo sul settimo cielo. Gli uomini erano stati generati dall'unione tra il demonio, che si era ribellato al padre, ed Eva, la prima donna. Dalla loro unione nacquero i capostipiti dell'umanit\u00e0: Abele e Caino. Le anime degli uomini, per raggiungere la Madre Suprema dovevano arrivare alla conoscenza (gnosi) che gli avrebbe permesso di sfuggire al potere di \"Sabaoth\", che li teneva imprigionati sulla terra.\nGli arcontici, come mezzo per raggiungere la gnosi, predicavano l'ascesi, digiunavano e vivevano, spesso, in povert\u00e0. In contrasto con la religione cristiana, negavano la resurrezione del corpo ed aborrivano il battesimo considerandolo un rito voluto da \"Sabaoth\" come mezzo per imprigionare le anime. I loro testi sacri, a noi noti, erano: il \"Symphonia\", l\"Anabatikon\" e l\"Allogenes\"."}
{"id": "838533", "revid": "119693695", "url": "https://it.wikipedia.org/wiki?curid=838533", "title": "\u0106i\u0107evac", "text": "\u0106i\u0107evac (serbo: \"\u040b\u0438\u045b\u0435\u0432\u0430\u0446\") \u00e8 una citt\u00e0 e una municipalit\u00e0 del distretto di Rasina nella parte centrale della Serbia centrale."}
{"id": "838535", "revid": "110157", "url": "https://it.wikipedia.org/wiki?curid=838535", "title": "Trstenik", "text": "Trstenik () \u00e8 una citt\u00e0 e una municipalit\u00e0 del distretto di Rasina nella parte centro-meridionale della Serbia centrale. \u00c8 situata lungo le rive della Zapadna Morava."}
{"id": "838538", "revid": "767487", "url": "https://it.wikipedia.org/wiki?curid=838538", "title": "Sethiani", "text": "I Sethiani, o Seziani, erano i membri di una corrente del Cristianesimo delle origini che si rifaceva a Seth, il terzo figlio di Adamo, indicato dagli gnostici come il capostipite degli pneumatici o spirituali e, a volte, come il depositario di una segreta rivelazione divina.\nDottrina.\nAl pari di altre correnti gnostiche, i Sethiani erano convinti che il mondo fosse stato creato non da Dio, ma da eoni che, nel loro complesso formavano il Pleroma. L'ultima degli eoni, Sophia (la Saggezza) o Madre Divina, gener\u00f2 sette figli, Ildabaot, Iao, Sabaoth, Adonai, Elohim, Astaphain e Horaios; essi crearono l'uomo a loro immagine e somiglianza. Dopo la caduta di Adamo e l'uccisione di Abele da parte di Caino, Sophia decise di inviare Seth a liberare la scintilla divina degli uomini, intrappolata nel mondo materiale.\nIl Cristo era l'ultimo discendente di Seth, o addirittura lo stesso Seth, tornato per portare la conoscenza (gnosi) della salvezza e insegnarla agli iniziati. Tale conoscenza era contenuta in un libro segreto.\nUltima particolarit\u00e0 della dottrina sethiana era il loro docetismo. Cristo non era stato n\u00e9 crocifisso n\u00e9 tanto meno era risorto in quanto essendo di puro spirito non poteva morire.\nLe opere.\nMolti dei testi scoperti a Nag Hammadi nel 1945, probabilmente, si rifanno alla gnosi seziana. I pi\u00f9 importanti sono la \"Tre steli di Seth\", l'\"Ipostasi degli arconti\", l'\"Apocrifo di Giovanni\", il \"Vangelo degli Egiziani\" e la \"Protennoia trimorfica\".\nAlcuni ritengono che anche il \"Vangelo di Giuda\" fosse un testo sacro fondamentale dei Sethiani, in quanto \u00e8 citata la \"stirpe di Set\" come stirpe degli eletti.\nLe tre stele di Seth.\nIl codice in cui si trova \"Tre stele di Seth\", noto anche come \"La rivelazione di Dositeo in merito alle tre stele di Seth\", risale al 340 (Dositeo fu uno dei primi maestri gnostici). Secondo il testo, Seth fu il padre di tutti gli gnostici, coloro cio\u00e8 che possedevano la conoscenza per non arretrare di fronte alle forze che dominano la creazione. Nella prima stele Dositeo si rivolge ad Adamas, il Figlio Superiore, padre di Seth e quindi progenitore di tutti gli gnostici che risiede al confine tra il mondo divino e quello demiurgico. Questi, in qualit\u00e0 di padre degli spirituali, rappresenta l'anello di congiunzione tra la diade superiore composta dal Padre e dalla Barbelo e quella inferiore composta da Seth e dagli gnostici. Egli \u00e8 il passaggio obbligato per la salvezza. Nella seconda stele Dositeo si rivolge alla Barbelo, il primo eone, l'espressione femminile del Padre, la sua monade. Essa \u00e8 la portatrice della luce, dell'intelletto e della vita in quanto in perenne contemplazione della fonte di luce primigenia. Nella terza stele Dositeo loda l'Essere Supremo, azione che pu\u00f2 compiere solo grazie allo spirito vivificante dell'Adamas in Seth e dell'intelletto della Barbelo. La conclusione dell'opera esorta alla glorificazione di questi tre esseri in modo da essere \"perfetto tra i perfetti\".\nDa questo testo si possono ricavare i significati di quattro figure fondamentali per la dottrina sethiana:"}
{"id": "838539", "revid": "767487", "url": "https://it.wikipedia.org/wiki?curid=838539", "title": "Varvarin", "text": "Varvarin (serbo: \"\u0412\u0430\u0440\u0432\u0430\u0440\u0438\u043d\") \u00e8 una citt\u00e0 e una municipalit\u00e0 del distretto di Rasina al centro della Serbia centrale."}
{"id": "838542", "revid": "712828", "url": "https://it.wikipedia.org/wiki?curid=838542", "title": "Periodo Nara", "text": "Il \u00e8 un'epoca della storia del Giappone che va dal 710, anno in cui l'Imperatrice Genmei spost\u00f2 la capitale a Heij\u014d (odierna Nara), al 784, quando l'Imperatore Kammu la spost\u00f2 nuovamente a Nagaoka prima di Heian (odierna Ky\u014dto), nel 794. In realt\u00e0 durante questo periodo la capitale non fu sempre Nara: tra il 740 e il 745 infatti la capitale fu spostata per un breve periodo per volont\u00e0 dell'Imperatore Sh\u014dmu.\nLa capitale Nara venne modellata ad imitazione della capitale cinese Chang'an (), corrispondente all'odierna Xi'an (); in questo periodo, infatti, le classi aristocratiche del Paese imitavano gli usi e i costumi cinesi, e molti nobili adottarono il buddhismo, mentre la popolazione, prevalentemente rurale, rimaneva per lo pi\u00f9 shintoista. A questo periodo risale l'importazione del sistema di scrittura cinese: i kanji, i primi caratteri di scrittura giapponese, furono modellati sulla base degli hanzi cinesi."}
{"id": "838548", "revid": "287204", "url": "https://it.wikipedia.org/wiki?curid=838548", "title": "Cicevac", "text": ""}
{"id": "838549", "revid": "287204", "url": "https://it.wikipedia.org/wiki?curid=838549", "title": "Krusevac", "text": ""}
{"id": "838550", "revid": "899609", "url": "https://it.wikipedia.org/wiki?curid=838550", "title": "Liturgia protestante", "text": "Si dice liturgia protestante ogni insieme di rituali e pratiche religiose in uso presso una qualsiasi delle chiese cristiane che hanno aderito alla Riforma protestante. \nIl termine \"protestante\" tuttavia \u00e8 abbastanza generico perch\u00e9, data la moltitudine di confessioni cristiane sorte durante e dopo la Riforma, ogni chiesa ha sviluppato un proprio sistema liturgico.\nLa celebrazione liturgica tra i protestanti viene generalmente detta culto evangelico (cfr. Chiese evangeliche).\nLa differenza essenziale tra le varie chiese protestanti si focalizza soprattutto sul sacramento del battesimo e sulla questione della presenza reale di Cristo all'interno dell'Eucaristia; in alcune chiese protestanti minoritarie, nonostante i comandamenti che Ges\u00f9 proferisce agli apostoli durante l'Ultima Cena, il rito eucaristico non viene considerato e quindi nemmeno celebrato.\nCaratteristiche.\nNella logica protestante il culto e la Chiesa sono la stessa cosa: entrambi sono definiti da una chiamata delle singole persone da parte di Dio che, dopo aver risposto a questa chiamata, formano la Chiesa, cio\u00e8 la comunit\u00e0 dei fedeli e non un'istituzione.\nIl culto protestante non viene praticato esclusivamente in una chiesa o in un tempio, che non viene considerato come un edificio sacro, ma come un luogo dove si riunisce la comunit\u00e0. Nelle chiese protestanti che celebrano la Santa Cena non c'\u00e8 nessun aspetto sacrificale, in contrasto con la messa cattolica.\nTipologia.\nCulto comunitario.\nIl culto comunitario avviene con la riunione della comunit\u00e0 o congregazione parrocchiale, di solito durante la domenica mattina. Nella variet\u00e0 protestante il culto comprende, in maniera pi\u00f9 o meno pianificata, alcuni degli elementi seguenti:\nIl battesimo viene celebrato durante il culto. La celebrazione della Santa cena o Cena del Signore dipende dalla liturgia delle varie chiese.\nPer ci\u00f2 che riguarda la lettura biblica, se da un lato i luterani seguono abbastanza sistematicamente il lezionario ecumenico, dall'altro i riformati mantengono la tradizione che consiste nel scegliere liberamente i testi biblici che verranno predicati. In alcuni templi i cicli di predicazione sono organizzati in modo tale da permettere la lettura del brano biblico per occasioni speciali.\nCulto individuale.\nChiunque pu\u00f2 comunicare con Dio in uno spirito di preghiera e di riconoscimento anche da solo. Il culto individuale consiste solitamente in lodi, lettura della Bibbia e preghiere sia spontanee che liturgiche.\nCulto familiare.\nA met\u00e0 strada tra queste due forme, il culto familiare \u00e8 composto dalla lettura biblica e da preghiere o anche da canti celebrati in famiglia, che pu\u00f2 avvenire di mattina, di sera o prima di un pasto.\nCulto nelle Chiese storiche.\nCulto luterano.\nLa caratteristica principale del culto luterano \u00e8 la grande enfasi che viene concentrata sulla musica (inni corali, carillon, campane), che rappresenta infatti la ricchezza liturgica e didattica delle chiese luterane, e sul Servizio divino, cio\u00e8 la celebrazione eucaristica, che costituisce il fulcro di tutta la liturgia.\nOltre alla Cena del Signore, le congregazioni luterane si dedicano anche alla venerazione di Dio strutturata in Uffici, cio\u00e8 preghiere canoniche (condivise anche dalla Chiesa cattolica e da quella ortodossa), e sono: mattutine, vespri, Compieta e Veglia Pasquale.\nGli uffici privati o familiari includono preghiere mattutine e serali del \"Piccolo Catechismo\" di Lutero. I pasti vengono benedetti con la preghiera del tavolo comune o con la recita di alcuni Salmi.\nIn generale tuttavia i culti luterani possono variare da chiesa a chiesa. Alcuni si avvicinano all'adorazione carismatica, altri si sono creati una liturgia propria basata sulle preferenze della comunit\u00e0. In Finlandia per esempio sta diventando popolare la messa metal, in cui gli inni luterani vengono adattati alla musica heavy metal.\nCulto riformato.\nIl culto riformato o calvinista \u00e8 caratterizzato, in quasi tutte le sue ramificazioni, dalla condivisione del principio regolatore del culto. Le caratteristiche di questo concetto sono esposte nella Confessione di fede di Westminster.\nQuesto principio si basa sul presupposto che il culto sia essenzialmente \"opera di Dio\", non \"opera umana\". Il servizio divino non \u00e8 tanto il servizio che la creatura umana rende a Dio, ma il servizio che Dio, nella Sua grazia e misericordia, rende alla creatura umana, per la Sua gloria ed il nostro bene. Inoltre, il culto ha per oggetto Dio, \"deve piacere a Lui\", non \"piacere a noi\", ed \u00e8 quindi Dio stesso che, nella Sua Parola, tramite prescrizioni ed esempi, ci indica quel che Gli piace. Ecco perch\u00e9 il calvinismo classico mette in rilievo come la forma che deve assumere il culto cristiano non dipenda dai gusti e considerazioni del conduttore del culto e nemmeno da quelli della stessa comunit\u00e0 cristiana. Qualsiasi considerazione che la spinga ad adattare il culto \"alla sensibilit\u00e0 del nostro tempo\" o \"alla cultura\" di chi esprime il culto, diventa, cos\u00ec, completamente fuori luogo, qualcosa di cui Dio \"non si compiace\" qualunque ne siano le \"buone intenzioni\".\nLa sostanza del principio regolatore del culto \u00e8, quindi, che sia permesso praticare nel culto solo ci\u00f2 che nelle Sacre Scritture espressamente \u00e8 comandato o per il quale vi sono chiari esempi. In altre parole, Dio istituisce nelle Sacre Scritture tutto ci\u00f2 che Egli richiede alla Sua Chiesa per il culto. Tutto il resto ne risulta cos\u00ec proibito.\nSecondo questa prospettiva, vi sono, cos\u00ec, due concezioni sul modo di condurre il culto:\nSulla base di questo principio alcune denominazioni protestanti e comunit\u00e0 cristiane respingono l'uso di strumenti musicali nel culto perch\u00e9, come esse sostengono:\nAllo stesso modo queste stesse denominazioni e chiese, o altre, ritengono che durante il culto debbano solo essere cantati i Salmi della Bibbia e non altre composizioni, perch\u00e9 espressamente prescritti ed esemplificati. Nella prescrizione biblica: \"\"Cantate di cuore a Dio, sotto l'impulso della grazia, salmi, inni e cantici spirituali\" (, ), l'espressione \"salmi, inni e cantici spirituali\"\" si riferirebbe sempre e solo ai Salmi biblici nella loro variet\u00e0.\nI sostenitori del principio regolatore del culto affermano che esso, pi\u00f9 che rappresentare una sgradevole costrizione alla libert\u00e0 cristiana al riguardo del culto, sia di fatto una protezione dei cristiani da imposizioni ed abuso sul culto operate da singoli, comunit\u00e0 o autorit\u00e0 ecclesiastiche, che cos\u00ec abuserebbero del loro potere.\nPresenza reale di Cristo.\nQuesto argomento \u00e8 sicuramente ci\u00f2 che divide e contraddistingue maggiormente le chiese protestanti le une dalle altre.\nLiturgia luterana.\nMartin Lutero e i suoi successori sostengono che il corpo e il sangue di Cristo sono realmente e materialmente presenti nel pane e nel vino sacri, anche se la materia organica di questi ultimi rimane intatta, ovvero non c'\u00e8 nessuna transustanziazione. Questa teoria formulata da Lutero viene detta Unione sacramentale (negli scritti di Lutero, \"Sacramentliche Einigkeit\").\nLiturgia riformata.\nNell'ambito delle chiese riformate, in forte contrasto sia con i cattolici che con i luterani, le opinioni maggiormente diffuse e condivise sono quelle di Giovanni Calvino e Huldrych Zwingli.\nZwingli, facendo una riflessione umanistica e razionale delle Sacre Scritture, afferm\u00f2 che, dal momento che Ges\u00f9 si \u00e8 sacrificato sulla croce ed \u00e8 risorto una volta sola, nell'Eucaristia non c'\u00e8 la presenza materiale ma solo quella spirituale di Cristo, e che quindi la celebrazione eucaristica non \u00e8 una ripetizione del sacrificio di Ges\u00f9 ma un rito commemorativo in cui i fedeli vengono spiritualmente nutriti dal pane e dal vino, che sono simboli del corpo e del sangue di Cristo. Questa diversit\u00e0 di vedute port\u00f2 Lutero a rompere definitivamente i rapporti con Zwingli; tuttavia, verso il finire della sua vita, Zwingli si riavvicin\u00f2 al pensiero di Lutero e afferm\u00f2 che Cristo \u00e8 realmente, ma comunque spiritualmente presente nell'Eucaristia.\nCalvino, seguitore del pensiero di Zwingli, come spiega approfonditamente nel trattato teologico \"Institutio christianae religionis\", considera la Cena del Signore come una partecipazione misteriosa e sacra di Cristo nella propria presenza reale, grazie all'intermediazione dello Spirito Santo; si tratta perci\u00f2 di una presenza reale spirituale (detta anche \"presenza pneumatica\"). Fu a causa di questa posizione teologica assunta da Calvino che Lutero e i suoi seguaci decisero di allontanarsi ulteriormente dalle chiese riformate.\nUso delle immagini.\nAncora oggi la posizione delle varie chiese protestanti sull'uso o la proibizione di immagini sacre \u00e8 poco chiara.\nMartin Lutero non abol\u00ec mai formalmente la venerazione delle immagini; Lutero riteneva che era impossibile per gli esseri umani evitare d'immaginare nella propria mente l'aspetto fisico di Ges\u00f9, per ci\u00f2 non vedeva nessuna differenza tra i pensieri e le opere d'arte a soggetto religioso. L'unica cosa a cui si opponeva era la sostituzione delle immagini con Dio, cio\u00e8 l'adorazione vera e propria degli oggetti, che \u00e8 assolutamente vietata nelle chiese luterane.\nAttualmente i luterani hanno ripreso in buona considerazione il ruolo di Maria in quanto madre di Ges\u00f9, sebbene non la venerino e non la ritengano partecipe dell'opera salvifica di Dio, dal momento che Maria \u00e8 solo un essere umano. I luterani non adorano santi o immagini riguardanti i soggetti religiosi, nonostante il fatto che nel calendario luterano vengano ricordati come \"santi\" i nazareni del Nuovo Testamento, i padri della Chiesa con i martiri e le personalit\u00e0 pi\u00f9 importanti della Riforma protestante storica, e nelle loro chiese possono esserci varie decorazioni, pitture, statue o croci.\nCompletamente diversa l'opinione di Calvino, Zwingli e Andrea Carlostadio: essi vedevano nelle statue e nelle immagini religiose, soprattutto quelle riguardanti Ges\u00f9 e i santi, una fonte demoniaca di superstizione che la Chiesa cattolica incoraggiava e strumentalizzava al fine di ottenere denaro e sottomissione da parte dei fedeli, soprattutto quelli pi\u00f9 suscettibili e ignoranti. Le critiche dei tre riformatori portarono i cristiani riformati di allora ad una vera e propria ondata distruttrice delle immagini religiose all'interno di molte chiese dell'Europa occidentale; ad essere distrutti non furono solo i dipinti e le statue ma anche le reliquie e le pale degli altari.\nLe prime distruzioni iconoclaste, conosciute come \"beeldenstorm\", comparvero in terre germanofone, cominciando da Zurigo (1523), Copenaghen (1530), Ginevra (1535), e Augusta (1537).\nLa Francia non ne fu risparmiata ma le distruzioni rimasero casi isolati nella seconda met\u00e0 del XVI secolo. La grande crisi iconoclasta francese ebbe luogo durante le prime guerre di religione nel 1562. Nelle citt\u00e0 conquistate dai riformati gli edifici religiosi furono sistematicamente saccheggiati. La violenza fu tale che intere chiese andarono perdute. Monumenti prestigiosi come la Basilica di San Martino a Tours o la Cattedrale della Santa Croce di Orl\u00e9ans furono seriamente danneggiate e distrutte. L'Abbazia di Jumi\u00e8ges, la Cattedrale di San Pietro di Angoul\u00eame, la Basilica di Santa Maddalena a V\u00e9zelay furono saccheggiate. Nel 1566 furono le Fiandre ed i Paesi Bassi in generale a subire una grave crisi iconoclasta. Il movimento d'ispirazione popolare ebbe inizio a Steenvoorde e di l\u00ec si espanse, divenendo quella che fu chiamata rivolta degli accattoni (\"revolte des gueux\")"}
{"id": "838552", "revid": "4252", "url": "https://it.wikipedia.org/wiki?curid=838552", "title": "Encratiti", "text": ""}
{"id": "838553", "revid": "287204", "url": "https://it.wikipedia.org/wiki?curid=838553", "title": "Todai-ji", "text": ""}
{"id": "838556", "revid": "729019", "url": "https://it.wikipedia.org/wiki?curid=838556", "title": "Tricotillomania", "text": "La tricotillomania (dal greco \u03d1\u03c1\u03af\u03be, \"thr\u00ecx\" - 'capello', \u03c4\u03af\u03bb\u03bb\u03c9, \"t\u00ecll\u014d\" - 'strappare' e \u03bc\u03b1\u03bd\u03af\u03b1, \"man\u00eca\" - 'mania, ossessione'), anche nota come TTM, tricomania o disturbo da strappamento di peli, \u00e8 un disturbo psicologico caratterizzato da un persistente ed irrefrenabile bisogno di strapparsi capelli e/o peli di qualsiasi altra area del corpo, per ragioni non estetiche. Il termine \u00e8 stato coniato nel 1889 dal dermatologo francese Fran\u00e7ois Henri Hallopeau, che us\u00f2 la parola per descrivere una condizione esibita da un suo giovane paziente che si era strappato ciocche di capelli.\nDisturbo ossessivo compulsivo.\nLa tricotillomania \u00e8 stata riconosciuta come disturbo dall'American Psychiatric Association nel 1987 e viene catalogata nel DSM-5 come disturbo mentale e comportamentale. Viene considerata come una variante specifica del Disturbo Ossessivo-Compulsivo (DOC) sulla base della ripetitivit\u00e0 e della natura compulsiva dello strapparsi i capelli e per il fatto che lo strappo \u00e8 generalmente ritualizzato e limitato a luoghi, giorni e momenti ben precisi e specifici per il singolo individuo.\nTipologie di strappo.\nNei soggetti che presentano questa condizione psicologica, il bisogno di strappare \u00e8 sempre associato ad un aumento di tensione interiore che si attenua solo attraverso l'atto dello strappo stesso.\nSi possono individuare due differenti tipologie di strappo:\nQueste due modalit\u00e0 di strappo non si escludono a vicenda. Molte persone le hanno entrambe: spesso si inizia da un \"focused pulling\" che poi, col tempo, pu\u00f2 trasformarsi in un \"automatic pulling.\"\nSintomatologia.\nStrappo ripetitivo di peli\nIl continuo toccarsi, tirasi e strapparsi i capelli \u00e8 uno dei sintomi pi\u00f9 evidenti della tricotillomania. Alcuni individui lo fanno con maggior frequenza rispetto ad altri, ma tutti coloro che soffrono di TTM ricorrono al gesto compulsivo ripetutamente e per un tempo considerevole ogni giorno (solitamente non meno di 2-3 ore). Pi\u00f9 spesso i tricotillomani si strappano i capelli (75%), la barba, le ciglia (53%) o le sopracciglia (42%), ma in certi casi anche i peli del pube (17%), delle ascelle, del naso o delle gambe.\nUn altro elemento significativo \u00e8 il fatto che spesso i pazienti provino continuamente a ridurre o eliminare il gesto, ma non riescano a controllarsi in alcun modo.\nAumento della sensazione di tensione prima dello strappo\nNel caso del \"focused hair pulling\", il gesto dello strappo \u00e8 utilizzato intenzionalmente in risposta ad emozioni negative come frustrazione, affaticamento, solitudine, noia, tensione, ansia o stress.\nMolti pazienti descrivono una tensione che aumenta tanto pi\u00f9 quanto pi\u00f9 loro tentano di resistere all'istinto di strapparsi i capelli, e che non sparisce finch\u00e9 non vi cedono.\nPiacere durante e dopo lo strappo\nTutti gli individui affetti da tricotillomania provano una sensazione di piacere, sollievo o soddisfazione dopo essersi strappati i capelli, in particolar modo nel caso del \"focused hair pulling\". Il gesto di tirare i capelli viene quindi associato ad una sensazione positiva immediata, il che rende ancor pi\u00f9 difficile fermarsi per il paziente.\nAnche se nell'immediato il tricotillomane prova piacere attraverso lo strappare, vive una sensazione di vergogna e disagio per via dei danni estetici visibili e della sua incapacit\u00e0 di dominarsi.\nQuesto comportamento presenta numerose analogie con l'atteggiamento delle persone autolesioniste.\nPerdita di capelli significativa\nLa perdita di capelli dovuta alla tricotillomania tende a non essere omogenea, ma ad apparire pi\u00f9 concentrata in specifiche aree, dove i capelli possono risultare di meno, pi\u00f9 corti, oppure non esserci del tutto (alopecia).\nAlcuni tricotillomani per\u00f2, nell'intento di ridurre al minimo i danni visibili del disturbo, si impongono di strappare cambiando costantemente area. Anche nel caso in cui l'individuo strappi i peli delle sopracciglia o delle ciglia, queste possono sparire parzialmente o del tutto.\nComportamenti orali\nNon tutti gli individui affetti da tricotillomania manifestano sintomi orali, ma molti sentono il bisogno anche di mordere, masticare o mangiare i propri peli. Alcuni semplicemente mordono le punte o spezzano il fusto coi denti, senza ingoiare alcunch\u00e9. Altri invece ingeriscono completamente i capelli o, in certi casi, solo i bulbi piliferi.\nLa tricofagia pu\u00f2 creare danni serissimi al paziente, dal momento che i capelli non possono essere digeriti dall'apparato umano e vanno ad ostruire il tratto digestivo.\nSe il paziente ingerisce una quantit\u00e0 significativa di capelli per lunghi periodi di tempo, pu\u00f2 arrivare a formarsi una matassa chiamata tricobezoario. Lentamente, nel corso degli anni, questa palla di peli pu\u00f2 portare a grave perdita di peso, vomito, problemi digestivi e ostruzioni intestinali. Il tricobezoario, se non viene diagnosticato in tempo e non viene trattato correttamente, pu\u00f2 essere mortale.\nInfine, questi comportamenti orali spesso coesistono con altri gesti ossessivi, quali il giocare con le ciocche appena strappate o strofinarsele sul viso e sulle labbra.\nPreferenze per alcuni tipi di peli e rituali associati allo strappo\nAlcuni tricotillomani si soffermano ad esaminare i capelli strappati. Certi osservano la forma, la dimensione, il bulbo, il colore o lo spessore, altri li dispongono in ordine su una superficie seguendo criteri soggettivi.\nDisagio e problemi significativi nelle situazioni sociali\nLa maggior parte delle persone strappa i peli in privato e cerca di nascondere questo comportamento, poich\u00e9 se ne vergogna. Il tricotillomane prova tipicamente disagio in situazioni di interazione sociale, sia per via del gesto in s\u00e9 che per via delle conseguenze estetiche. Ci\u00f2 porta l'individuo ad evitare il pi\u00f9 possibile situazioni pubbliche e a chiudersi sempre pi\u00f9 in se stesso.\nCause.\nAltri disturbi psicologici.\nQuando due o pi\u00f9 disturbi psicologici coesistono, si dicono comorbili. La tricotillomania tende a presentarsi in comorbilit\u00e0: poich\u00e9 molti disturbi mentali, tra cui gli OCD e i problemi d'ansia e depressione, hanno simili cause anatomiche, fisiologiche e psicologico-sociali, il fatto di avere una patologia di questo tipo aumenta le possibilit\u00e0 che se ne presentino anche altre. La tricotillomania \u00e8 strettamente collegata in particolare ai disturbi ossessivo compulsivi, ed \u00e8 infatti particolarmente frequente in individui che hanno o hanno avuto un disturbo alimentare(anoressia nervosa, bulimia nervosa, disturbo da alimentazione incontrollata), il disturbo da dismorfismo corporeo e la dermatillomania (conosciuta anche come \"skin picking disorder\"). Molte persone che soffrono di tricotillomania si mangiano anche le unghie o si masticano le labbra.\nGenetica.\nNumerosi studi hanno messo in evidenza come la tricotillomania tenda a ripresentarsi all'interno di una stessa famiglia: individui che hanno genitori o fratelli tricotillomani hanno una maggior tendenza a sviluppare il disturbo.\nUno studio condotto dai ricercatori dell'Universit\u00e0 di Duke ha preso in esame 44 nuclei familiari in cui almeno un membro soffriva di tricotillomania; i ricercatori si sono concentrati sull'analizzare eventuali mutazioni del gene SLITKR1, dal momento che questo gene era gi\u00e0 stato trovato responsabile della sindrome di Tourette (un altro disturbo collegato all'incapacit\u00e0 di controllare gli impulsi). Questi studi hanno mostrato che due mutazioni del gene SLITRK1 erano presenti solo nel patrimonio genetico degli individui tricotillomani della famiglia, e non negli altri. Tuttavia, la sola presenza della mutazione genetica incide nell'aumentare il rischio individuale di essere affetti dalla patologia, ma non \u00e8 sufficiente a garantire che il soggetto sia tricotillomane. Le condizioni psicologiche dell'individuo e vari fattori ambientali giocano un ruolo altrettanto fondamentale: una persona con la mutazione genetica potrebbe non soffrire mai di tricotillomania, nonostante abbia una maggior predisposizione. Allo stesso modo, un individuo che non presenta il gene modificato pu\u00f2 comunque essere affetto da tricotillomania.\nIl ricercatore Stephan Z\u00fcchner, del Duke Center for Human Genetics, ha osservato che solo una piccola percentuale (circa il 5%) dei casi di tricotillomania \u00e8 riconducibile alla mutazione genetica di cui sopra, aggiungendo per\u00f2 che le recenti scoperte potrebbero comunque aiutare a capire meglio questa patologia.\nPotrebbe essere coinvolto nella TTM anche il gene HOXB8. Studi condotti su topi dai genetisti Greer e Mario Capecchi hanno portato alla luce come una mutazione di questo gene possa portare a un \"grooming\" eccessivo, che ha come conseguenza aree senza peli e lesioni cutanee. I due studiosi sostengono ci possa essere un collegamento tra questo comportamento e quello dei tricotillomani.\nStress.\nLo stress pu\u00f2 essere sia positivo che negativo per l'individuo. Gli psicologi fanno riferimento allo stress negativo definendolo distress. Si parla di distress quando le reazioni dell'individuo alla causa scatenante sono l'evitamento o la paura. Sintomi fisici possono essere il cattivo umore e l'accelerazione del battito cardiaco.\nIl distress \u00e8 strettamente collegato all'insorgere della tricotillomania. Innanzi tutto, il disturbo spesso nasce in seguito a fattori esterni che risultano traumatici per l'individuo. Inoltre, spesso \u00e8 proprio il tentativo di resistere al bisogno di strappare peli che genera distress nel soggetto tricotillomane, il quale, per alleviare la tensione creata da questi pensieri, ricorre al gesto compulsivo.\nAnomalie cerebrali funzionali o strutturali.\nMolti psicologi e scienziati ritengono che possano essere anomalie cerebrali funzionali e strutturali a determinare l'insorgere della tricotillomania.\nRecenti studi hanno messo in evidenza come siano in particolare anomalie della corteccia frontale, del nucleo caudale e del talamo ad incrementare l'incidenza della patologia, dal momento che queste aree sono preposte al controllo e alla soppressione di pensieri involontari ed ossessivi.\nPoich\u00e9 si tratta per\u00f2 di un ambito di studi molto recente, le informazioni disponibili in materia sono poche: non \u00e8 ancora esattamente certo quali siano le specifiche aree dell'encefalo coinvolte, n\u00e9 tanto meno \u00e8 chiaro il meccanismo attraverso cui queste anomalie genererebbero la tricotillomania.\nSquilibrio nei composti chimici cerebrali.\nI neuroni interagiscono tra loro e con le altre cellule attraverso l'uso di segnali elettrochimici. Quindi uno sbilanciamento quantitativo dei costituenti chimici nel cervello pu\u00f2 alterare il normale equilibrio psicologico dell'individuo. In particolare, \u00e8 stato teorizzato che gli individui affetti da tricotillomania abbiano un livello inferiore, rispetto allo standard, di serotonina, ormone responsabile della felicit\u00e0 e del buonumore. Questa teoria si basa sul fatto che i pazienti affetti da tricotillomania tendono a reagire bene a inibitori selettivi del re-uptake di serotonina: i sintomi della patologia spariscono, ma solo finch\u00e9 l'individuo \u00e8 sottoposto alla cura.\nAnche dei livelli di dopamina alterati possono svolgere un ruolo chiave nell'insorgere della tricotillomania.\nInoltre, a sostegno della teoria che squilibri ormonali siano responsabili del disturbo, c'e il fatto che tendenzialmente l'OCD si presenta in momenti della vita in cui la persona \u00e8 soggetta a sbalzi ormonali.\nTricodinia.\nIn alcuni casi, la tricodinia, disturbo che si manifesta con persistente dolore al cuoio capelluto, pu\u00f2 costituire la causa scatenante della tricotillomania: il paziente si strappa i capelli per alleviare il fastidio.\nConseguenze.\nDanni al capello e all'epidermide.\nLa conseguenza diretta pi\u00f9 evidente e comune della tricotillomania sono aree di alopecia di estensione e diffusione variabile: in alcuni casi queste sono limitate al cuoio capelluto, in altri casi coinvolgono anche sopracciglia, ciglia, barba e pi\u00f9 raramente ascelle, gambe e zona pubica. Inoltre, se protratta per lunghi periodi di tempo, la tricotillomania pu\u00f2 rendere i bulbi piliferi atrofici, col rischio che la funzionalit\u00e0 del follicolo venga irreversibilmente danneggiata.\nStrappare e tirare continuamente i capelli, inoltre, pu\u00f2 recare danni alla cute, come escoriazioni, dermatiti o infezioni.\nEpidemiologia.\nLa tricotillomania interessa circa il 3-4% della popolazione.\nQuesto disturbo si presenta pi\u00f9 comunemente nei bambini tra i 2 e i 6 anni e nei pre-adolescenti, soprattutto in concomitanza con la pubert\u00e0 (9-13 anni). In alcuni casi, in bambini e pre-adolescenti, la patologia pu\u00f2 manifestarsi solo per un periodo di tempo limitato, e poi sparire da s\u00e9. A volte in et\u00e0 infantile i bambini possono strappare peli da animali, bambole o altri materiali come vestiti e coperte.\nLa patologia interessa per\u00f2 anche gli adulti, in particolare le donne: in alcuni casi si protrae a partire dell'adolescenza per tutta la vita, in altri insorge in seguito ad un evento stressante o traumatico in et\u00e0 adulta. La tricotillomania negli adulti \u00e8 pi\u00f9 difficile da curare, dal momento che non regredisce n\u00e9 sparisce senza una specifica terapia, poich\u00e9 spesso \u00e8 correlata ad altri disturbi psicologici.\nTerapie.\nNonostante le ricerche condotte sulla tricotillomania siano ancora limitate, esistono trattamenti che aiutano a ridurre o arrestare del tutto il gesto ossessivo compulsivo.\nPsicoterapia.\nLa psicoterapia per la tricotillomania \u00e8 spesso di tipo cognitivo e comportamentale, come per gli altri OCD, e prevede un lavoro sulle cause che stanno alla base del disturbo e sulla riduzione dei comportamenti compulsivi.\nDev'essere per\u00f2 un intervento specifico per il problema in questione e non generico per i disturbi ossessivo compulsivi.\nTra le possibili terapie ci sono:\nTerapia farmacologica.\nNon ci sono farmaci specifici che vengono utilizzati per la tricotillomania, ma quelli per il trattamento dei disturbi ossessivi-compulsivi possono essere efficaci per la cura dei casi pi\u00f9 gravi. In particolare, vengono utilizzati inibitori selettivi del re-uptake di serotonina (SSRI), la clomipramina (antidepressivo triciclico) e il naltrexone (antagonista dei ricettori oppiacei). Questi farmaci permettono di ridurre l'ansia, la depressione, lo stress e alcuni sintomi compulsivi legati alla tricotillomania. Non tutti gli esperti sono per\u00f2 concordi sull'opportunit\u00e0 di utilizzare una terapia farmacologica per la cura del disturbo."}
{"id": "838559", "revid": "767487", "url": "https://it.wikipedia.org/wiki?curid=838559", "title": "Tolomeo (gnostico)", "text": "Fu allievo personale di Valentino, a cui successe come capo della scuola romana.\nNote biografiche.\nDella sua vita non si conosce alcun dettaglio, eccetto che nel 180, probabilmente, era ancora vivo. La teoria di Harnack, secondo la quale \u00e8 il Tolomeo di cui parla san Giustino, \u00e8 ancora da dimostrare. In ogni caso, insieme ad Eracleone, fu il principale esponente della scuola di gnosticismo valentiniano occidentale.\nDottrina.\nLa dottrina di Tolomeo consist\u00e9 in una rielaborazione del sistema valentiniano nel tentativo di permetterne una pi\u00f9 facile accettazione da parte della nascente Chiesa cattolica: ne mitig\u00f2 l'impronta dualistica e diede maggior risalto sia all'elemento psichico che al Vecchio Testamento.\nLe principali modifiche furono le seguenti:\nOpere.\nLe sue opere ci sono giunte in forma incompleta come segue:\nLa \"Lettera a Flora\" \u00e8 l'unico documento scritto da Tolomeo scampato alla distruzione dei testi eretici effettuata dai cattolici ortodossi nel IV secolo. Lo scritto fu ritrovato nei lavori di Epifanio (H\u00e6r. XXXIII, 3-7). Tolomeo scrisse questa lettera in risposta alle domande di una nobile cristiana, di nome Flora, che aveva bisogno di spiegazioni sull'origine della Legge del Vecchio Testamento. In questo scritto Tolomeo ridusse al minimo la cosmogonia della sua dottrina e si concentr\u00f2 esclusivamente sulla legge mosaica. Essa non poteva essere attribuita al Dio Supremo, n\u00e9 al diavolo; n\u00e9 procedeva da un legislatore. Doveva essere divisa in tre parti: una parte di essa era opera di un dio inferiore; la seconda parte era opera di Mos\u00e8, e la terza degli anziani del popolo ebraico. Anche nella parte attribuita al dio minore devono essere distinte tre sezioni diverse:\nIl dio autore della legge, nelle parti che non sono il prodotto dello sforzo umano, \u00e8 il demiurgo, che occupa una posizione intermedia tra il Dio Supremo ed il diavolo. Egli \u00e8 il creatore dell'universo, non \u00e8 n\u00e9 perfetto, n\u00e9 l'autore del male, ma dovrebbe essere chiamato giusto.\nIreneo ci ha tramandato anche un commento sul Prologo del Vangelo secondo Giovanni. Qui Tolomeo forn\u00ec una interpretazione cosmologica un po' pi\u00f9 spinta, basata sui trenta eoni valentiniani."}
{"id": "838565", "revid": "1318658", "url": "https://it.wikipedia.org/wiki?curid=838565", "title": "Convento dei Domenicani (Modugno)", "text": "Il convento dei Domenicani di Modugno, in citt\u00e0 metropolitana di Bari, \u00e8 un ex struttura religiosa situata nell'attuale via Roma. Al convento soppresso \u00e8 legata la chiesa di San Domenico che sorge nello stesso complesso. Gli ambienti del convento sono oggi occupati dall'Istituto Oronzo Lenti.\nStoria.\nConvento domenicano.\nL'ordine dei Domenicani fu il primo a insediarsi a Modugno agli inizi del XV secolo. I Domenicani introdussero e diffusero il culto di San Pietro Martire nella comunit\u00e0 modugnese, che divenne il primo Santo Patrono. Si ha notizia di un altro convento, presente nel centro modugnese, dedicato a San Pietro apostolo, che probabilmente sorgeva nei pressi della Chiesa di S. Michele. La loro presenza diede un forte impulso alla crescita culturale della popolazione ma, nel XVIII secolo si trovavano in crisi per la gestione dissoluta dei terreni annessi al convento e il Decurionato modugnese rifiut\u00f2 loro un prestito.\nNel 1451 Antonio de Risotto cede all'allora arcivescovo di Bari Francesco d'Ajello un terreno dove sorgeva la chiesetta di S. Pietro martire. In questo terreno che si trovava al di fuori delle mura cittadine sorse il monastero domenicano, intorno alla chiesetta che, secondo diverse fonti, aveva un elevato valore artistico e ospitava sculture marmoree create da Ludovico Fiorentino.\nSoppressione del convento e trasformazione in frantoio.\nNel 1807 il monastero fu soppresso per ordine di Giuseppe Bonaparte. Il terreno, di propriet\u00e0 demaniale, venne ceduto nel 1830 all'imprenditore francese Pietro Ravanas che avena introdotto nel Regno di Napoli tecniche e macchinari innovativi, per la molitura delle olive.\nNel 1840 apr\u00ec nei locali dell'ex convento un frantoio attrezzato con i suoi macchinari. Questo fu il pi\u00f9 grande fra i frantoi gestiti da Pierre Ravanas: disponeva di 10 pile, 10 torchi di legno e 3 torchi idraulici. Lo stabilimento aveva una produzione di circa 1200 salme di olio nel 1842. In questo stabilimento era presente anche un'officina che consent\u00ec per la prima volta la costruzione in autonomia di botti e torchi senza doverli importare dalla Francia. Qui si registra per la prima volta un'altra innovazione introdotta da Pierre Ravanas: l'uso della bambagia per filtrare l'olio che usciva dai torchi. L'introduzione di questa innovazione nacque dall'esigenza di rispondere alla grande quantit\u00e0 di ordinativi ricevuti, che non consentiva di attendere l'eliminazione delle impurit\u00e0 per decantazione.\nRavanas utilizzo per scopi produttivi anche i locali della chiesetta annessa al convento che, gi\u00e0 in condizioni fatiscenti, and\u00f2 in rovina. \nRavanas si trasfer\u00ec a Modugno nella parte finale della sua carriera, dove continu\u00f2 per un paio d'anni a commerciare piccoli carichi di olio. \nSi ritir\u00f2 definitivamente dagli affari nel 1850, all'et\u00e0 di 53 anni, in uno stato patrimoniale di forte indebitamento che lo indusse ad ipotecare le sue propriet\u00e0.\nOrfanotrofio e asilo infantile.\nRitornato di propriet\u00e0 demaniale, l'immobile fu venduto \nL'iniziativa del francese non ebbe molto successo e il terreno, espropriato dal demanio, venne venduto a Giovanni Romita, poi a Traversa e infine al cavalier Salvatore Pellicciari di Gravina nel 1880. Quest'ultimo istitu\u00ec un orfanotrofio femminile affidato alla gestione delle Suore Stimmatine. Sulle fondamenta della precedente, venne costruita una nuova chiesa.\nNel 1903 la struttura dell'ex convento pass\u00f2 al Cavalier Oronzo Lenti di Noci, marito della Baronessa Giustina Bacile di Castiglione di Spongano, cugino di Salvatore Pellicciari, che diede il proprio nome all'orfanotrofio. Nel 1936 le figlie del Cavalier Lenti donarono il complesso dell'orfanotrofio alle Suore Stimmatine che realizzarono un asilo e nel 1968 edificarono un nuovo stabile accanto al precedente. La vecchia costruzione, restaurata, \u00e8 oggi adibita a casa di riposo delle suore Stimatine. \nLa nobildonna Laura Lenti, una delle figlie del Cavalier Oronzo, fu anche fondatrice e benefattrice del monastero Benedettino della Madonna della Scala di Noci.\nFiera di San Pietro Martire.\nLa fiera di San Pietro Martire, primo Patrono del paese, \u00e8 in assoluto la fiera pi\u00f9 antica di Modugno. Il Re di Napoli Ferrante d'Aragona con conferma del 1463 e altra conferma rilasciata a Bari dal Conte Gaetano d'Aragona, Luogotenente e Protonotaro di Ferrante, il 27 ottobre 1464 aveva concesso il solo privilegio che \"gli uomini della terra di Modugno siano franchi da ogni gabella, imposizioni et altri pagamenti tanto nel comprare quanto nel vendere in ogni citt\u00e0, luogo e castello del Regno in una giornata da essa Universit\u00e0 di Modugno\".\nLa Fiera di S.Pietro Martire di Modugno invece fu concessa con Diploma del 1498 da Federico d'Aragona Re di Napoli ai Frati predicatori mendicanti del Monastero Domenicano di San Pietro Martire di Modugno e confermata con Diploma di Ferdinando II di Aragona detto il Cattolico e Isabella di Castiglia detta la Cattolica tramite il Gran Capitano Generale Consalvo di Cordova, futuro I Vicer\u00e9 di Napoli il 24 aprile 1502 in terra di Atella (PZ). Ulteriore conferma del Privilegio fu ottenuta dai frati con Diploma del Re di Francia Luigi XII (detto anche Ludovico Re di Francia) rilasciato in Bitonto il 25 ottobre 1502.\nSi riporta di seguito un piccolo passo originale in latino del testo di quest'ultimo Diploma che comunque riassume il contenuto degli altri.\nDalla lettura del testo completa si evincono notizie importantissime riguardo dove, come e quando si svolgeva la Fiera di Modugno nel XV e XVI sec. e della disputa che avvenne con la citt\u00e0 di Bari per la concomitanza delle fiere. La Fiera si svolgeva davanti allo spazio del Convento Domenicano di San Pietro Martire in via Bari il giorno 24 aprile di ogni anno e aveva la durata di otto giorni consecutivi con tutte le esenzioni e le franchigie delle altre fiere del Regno. Per tutta la durata della fiera venivano innalzate le insegne e i vessilli del Re, del Feudatario e del citt\u00e0. La fiera si apriva con un colpo di cannone al mattino e si chiudeva la sera con un altro colpo di cannone. Il Mastromercato o Maestro della fiera aveva anche la giurisdizione criminale e risolveva le dispute riguardanti la scambio delle merci. Questi saliva su un alto podio la mattina e scendeva la sera. Le due Conferme si resero necessarie per una disputa nata con la citt\u00e0 di Bari per la concomitanza della Fiera di Bari che iniziava il 28 aprile e ci\u00f2 aveva creato pregiudizio per la fiera di Modugno. Ma i frati modugnesi, avendo saputo che in terra di Atella(PZ) soggiornava il Gran Capitano Spagnolo Consalvo di Cordova il quale a breve avrebbe incontrato il francese Duca di Nemours, pensarono bene di recarsi ivi e di ottenere la conferma della Fiera per il 24 aprile 1502. Poich\u00e9 tale conferma probabilmente non fu sufficiente per risolvere la lite con la citt\u00e0 di Bari, nell'ottobre dello stesso anno 1502 chiesero altra conferma in Bitonto (Ba) al Re di Francia e Duca di Milano Luigi XII tramite il Regio protonotaro Cancellario, conferma che ottennero."}
{"id": "838566", "revid": "50026", "url": "https://it.wikipedia.org/wiki?curid=838566", "title": "T.werneri", "text": ""}
{"id": "838567", "revid": "1005847", "url": "https://it.wikipedia.org/wiki?curid=838567", "title": "It\u014d Hirobumi", "text": "Le origini.\nCresciuto come figlio adottivo di Hayashi Juzo, un samurai originario della cittadina di Hagi nella regione di Ch\u014dsh\u016b (l'attuale citt\u00e0 di Hikari nella prefettura di Yamaguchi), frequent\u00f2 la scuola all'accademia Yoshida Shoin e si un\u00ec in seguito al movimento politico nazionalista Sonn\u014d j\u014di dove conobbe il futuro leader politico Kido Takayoshi.\nIt\u014d fu scelto come membro dei cosiddetti Cinque Ch\u014dsh\u016b che studiarono all'University College London nel 1863, periodo nel quale, influenzato dallo stile di vita occidentale, si convinse della necessit\u00e0 che il Giappone si avvicinasse al modello occidentale di sviluppo.\nNel 1864 It\u014d fece ritorno in patria insieme al suo amico e compagno di studi Inoue Kaoru, con lo scopo di indurre il clan Ch\u014dsh\u016b a non combattere contro le potenze occidentali che intendevano reclamare il loro diritto di passaggio lungo lo Stretto di Shimonoseki, e conobbe in questo frangente il diplomatico britannico Ernest Satow con il quale strinse una lunga e perenne amicizia.\nCarriera politica.\nDopo la restaurazione Meiji It\u014d venne nominato governatore della Prefettura di Hy\u014dgo oltre che consigliere per gli Affari Esteri, veste nella quale fu inviato negli Stati Uniti nel 1870 per studiare il sistema monetario occidentale.\nNel 1871 fece ritorno in Giappone e diede vita al primo sistema di tasse giapponese, e nello stesso anno venne nominato vice inviato speciale nella missione diplomatica nota come Missione Iwakura durante la quale ottenne la fiducia e l'ammirazione dello statista Okubo Toshimichi, uno dei principali responsabili della Restaurazione Meiji.\nNel 1873 venne eletto ministro dei lavori pubblici e nel 1875 Presidente dell'Assemblea dei Governatori delle Prefetture. Dopo l'assassinio di Okubo Toshimichi, divenne ministro dell'interno assicurandosi una posizione dominante all'interno del Governo Meiji. Nel 1881 costrinse lo statista e rivale \u014ckuma Shigenobu a rassegnare le dimissioni lasciandogli campo libero.\nNel 1882 It\u014d comp\u00ec un nuovo viaggio in Europa per studiare le costituzioni politiche delle nazioni occidentali, per un periodo di circa 18 mesi.\nNel 1885 partecip\u00f2 alle relazioni diplomatiche che diedero vita alla Convenzione di Tientsin nelle quali il Giappone cerc\u00f2 di stringere una relazione diplomatica con la dinastia cinese dei Qing, avendo come controparte Li Hung-chang.\nLa carica di Primo ministro.\nNel 1885, ispirandosi ai modelli occidentali studiati in precedenza, It\u014d istitu\u00ec in Giappone un sistema di governo basato sul capo di gabinetto, esautorando il potere decisionale del Daij\u014d-kan, con la carica funzionale del primo ministro.\nIn base a questa riforma il 22 dicembre 1885 divenne Primo ministro del Giappone. Il 30 aprile 1888 rassegn\u00f2 le dimissioni dalla carica di Primo ministro ma mantenne appieno il suo potere decisionale diventando leader della Camera dei consiglieri, una istituzione di consiglieri a sostegno delle decisioni dell'Imperatore, creata dallo stesso It\u014d ed in voga fino al 1947.\nNel 1889 It\u014d venne nominato primo genr\u014d o padre fondatore del Giappone moderno, e nel febbraio 1889 grazie al suo operato vide la luce la Costituzione Meiji.\nAnche durante la carica di Primo ministro di Kiyotaka Kuroda e Aritomo Yamagata, la figura ed il potere decisionale di It\u014d furono sempre in primo piano.\nDurante il suo secondo mandato come Primo ministro del Giappone, It\u014d fu sostenitore del conflitto con la Cina portando allo scoppio della Prima guerra sino-giapponese, partecipando in seguito come rappresentante firmatario per il Giappone al Trattato di Shimonoseki che pose fine al conflitto.\nDopo la guerra, It\u014d ottenne, con la stipula del Trattato per il Commercio e la Navigazione Anglo-Giapponese del 1894 di eliminare alcune clausole sfavorevoli al Giappone presenti in diversi trattati precedenti che penalizzavano pesantemente la politica estera giapponese del periodo Meiji.\nDurante il suo terzo mandato come Primo ministro del Giappone, It\u014d ebbe diverse controversie con i partiti giapponesi Jiyuto e Shimpoto che si opponevano entrambi al suo corso politico finalizzato a creare un nuovo sistema di tasse territoriali, costringendolo a sciogliere la Dieta e a indire nuove elezioni. In reazione alla strategia di It\u014d i due partiti a lui avversari si unirono in una alleanza politica, il Kenseito, ottenendo la maggioranza dei seggi nel nuovo parlamento e costringendo It\u014d a rassegnare le dimissioni.\nPrendendo spunto da questa esperienza, It\u014d comprese la necessit\u00e0 di fondare un partito politico con il quale continuare la sua politica di ammodernamento del Giappone, e fond\u00f2 cos\u00ec il Rikken Seiyukai nel 1900.\nDurante il suo quarto mandato come Primo ministro dovette affrontare l'avversione politica della Camera dei rappresentanti e fu costretto a rassegnare le dimissioni nel 1901 restando comunque a capo della Camera dei consiglieri.\nIl 26 ottobre 1909 It\u014d venne assassinato alla stazione ferroviaria di Harbin in Manciuria da un attivista per l'indipendenza della Corea di nome An Jung-geun."}
{"id": "838568", "revid": "50026", "url": "https://it.wikipedia.org/wiki?curid=838568", "title": "Testudo wernerii", "text": ""}
{"id": "838570", "revid": "287204", "url": "https://it.wikipedia.org/wiki?curid=838570", "title": "Frances Macdonald", "text": "Fu un'artista scozzese appartenente al cosiddetto \"Glasgow Style\" e sorella della pi\u00f9 nota Margaret Macdonald. Secondo alcune recenti teorie, alcune caratteristiche del suo decorativismo avrebbero influenzato Gustav Klimt.\nBiografia.\nNata non lontano da Wolverhampton e trasferitasi presto a Glasgow con la famiglia, frequent\u00f2 la \"Glasgow School of Art\" nel 1891 con la sorella ed entrambe strinsero presto amicizia con l'architetto Charles Rennie Mackintosh e con il pittore Herbert MacNair, che sarebbero poi diventati mariti rispettivamente di Margaret e Frances. Insieme divennero ben presto un gruppo assai conosciuto all'interno della scuola e nell'ambiente artistico di Glasgow e le sorelle Macdonald lasciarono la scuola attorno agli anni novanta, per fondare uno studio indipendente.\nDurante la loro attivit\u00e0, collaborarono a progetti grafici e di decorazione, si misurarono con il design tessile e con l'illustrazione, oltre che con l'oreficeria, e svilupparono uno stile autonomo piuttosto peculiare, basato sul misticismo, sulla simbolismo non ancora inteso come corrente artistica e sul filone decorativo celticheggiante che stava prendendo piede. Frances produsse anche una vasta gamma di opere d'altro genere, tra cui incisioni, pannelli in gesso ed acquerelli. Come sua sorella, fu profondamente influenzata dall'arte di William Blake e di Aubrey Beardsley, che riprese nel profilo longilineo delle forme e nell'utilizzo di elementi decorativi floreali. Le sue opere vennero esposte a Londra, Liverpool e Venezia.\nNel 1899 Frances si trasfer\u00ec a Liverpool con il marito, che intraprese l'attivit\u00e0 di insegnante alla locale \"School of Architecture and Applied Art\" (scuola di architettura ed arti applicate). Insieme dipinsero numerosi acquerelli e si occuparono di decorazione d'interni, portando uno studio all'Esposizione Internazionale d'Arte Moderna di Torino, e dopo qualche anno anche Frances divenne insegnante. All'inizio del nuovo secolo, parteciparono ad esposizioni tra Liverpool, Londra, Vienna e Dresda.\nLa chiusura della scuola nel 1905 e il fallimento della famiglia MacNair port\u00f2 ad un declino delle carriere artistiche di entrambi, e la coppia ritorn\u00f2 a Glasgow nel 1909. Negli anni che seguirono, Frances dipinse una serie di acquerelli profondamente influenzati dal simbolismo sul tema delle scelte di fronte alle quali si trovano le donne, tra cui il matrimonio e la maternit\u00e0.\nLa scarsa notoriet\u00e0 di Frances rispetto alla sorella \u00e8 principalmente dovuta al fatto che il marito distrusse gran parte delle sue opere dopo la sua morte, nel 1921."}
{"id": "838578", "revid": "120711520", "url": "https://it.wikipedia.org/wiki?curid=838578", "title": "Indirizzamento indiretto", "text": "L'indirizzamento indiretto \u00e8 una tecnica utilizzata in informatica per la conservazione ed il recupero di un valore in una variabile.\nIn particolare si parla di indirizzamento indiretto se, per accedere ad un valore, si deve prima accedere ad una locazione di memoria ove \u00e8 conservato l'indirizzo (della locazione di memoria) di quel valore.\nTale tecnica \u00e8 usata per esempio quando viene invocato un sottoprogramma passando i riferimenti ad un parametro piuttosto che il valore del parametro. In questo modo la procedura chiamata \u00e8 in grado di intervenire sul valore della variabile accedendo alla locazione di memoria in cui il valore \u00e8 conservato.\nIn termini maccheronici si pu\u00f2 pensare al seguente caso:\nSupponete di voler telefonare al signor Rossi di cui non avete il numero e che non \u00e8 presente sull'elenco telefonico, in tal caso dovrete prima chiamare un'altra persona che conosce il numero del signor Rossi e farvi dare il numero."}
{"id": "838583", "revid": "125271934", "url": "https://it.wikipedia.org/wiki?curid=838583", "title": "Wolf Vostell", "text": "Fu un pioniere della videoarte e delle installazioni, nonch\u00e9 una figura di riferimento all'interno del movimento Fluxus. Pur non essendo, in questa fase, in contatto con l'ambiente statunitense, egli introdusse in Europa una forma d'arte simile a quella che negli stessi anni veniva elaborata da Allan Kaprow: l'happening.\nBiografia.\nNel 1953 Wolf Vostell apprende fra Parigi e Wuppertal tecniche grafiche ed in particolare la litografia. \nNegli anni cinquanta viaggia molto fra Colonia, Parigi e la regione spagnola dell'Estremadura (dove conoscer\u00e0 la sua futura moglie, Mercedes, e dove oggi si trova il Museo Vostell Malpartida).\nA Parigi, nel 1954, ispirato da un venditore di giornali che annunciava l'incidente di un aereo precipitato poco dopo il suo decollo (\"peu apr\u00e8s son d\u00e9collage\"), sviluppa il principio che lo accompagner\u00e0 in tutta la sua evoluzione artistica: il D\u00e9-coll/age.\nAl 1958 rialisa, ispirato dal libro del suo maestro parigino Cassandre \"Le Spectacle est dans la rue\", il primo happening \"Das Theater ist auf der Stra\u00dfe\", (\"Il teatro \u00e8 nella strada\") invitava i passanti a recitare, ricombinandole, le lettere presenti sugli stralci di manifesti lungo le vie di Parigi.\n\"Das schwarze Zimmer\" (1958) \u00e8 una installazione che incorporava un televisore e che fu acquisita dalla Berlinische Galerie di Berlino. \nUna tra le sue opere pi\u00f9 note, \"6 TV d\u00e9-coll/age\", venne esposta per la prima volta nel 1963 a New York insieme alle sue note opere di trasformazione di auto americane in sculture: esempi di quest'arte sono \"Ruhender Verkehr\", 1969, Colonia, \"Concrete Traffic\", 1970, Chicago, \"VOAEX\", 1976, Museo Vostell Malpartida, Malpartida de Caceres, Spagna, \"Zwei Beton-Cadillacs in Form der nackten Maja\", 1987, Berlino.\nIl 10 novembre del 1965 Vostell realizza un happening itinerante a Berlino: \"100 Ereignisse - 100 Minuten - 100 Stellen\": Cento azioni della durata di un minuto vengono effettuate in 100 posti della citt\u00e0.\nNel 1992 fu organizzata a Colonia una grande retrospettiva delle opere di Wolf Vostell, suddivisa in 6 musei diversi della regione. I musei che hanno ospitato la retrospettiva sono stati: lo Stadtmuseum K\u00f6ln, il Kunsthalle K\u00f6ln, il Rheinisches Landesmuseum Bonn, il Kunsthalle Mannheim, lo Schloss Morsbroich Leverkusen e lo St\u00e4dtisches Museum M\u00fclheim Ruhr. David Vostell ha girato un documentario su questa retrospettiva dal titolo \"Vostell 60 - R\u00fcckblick 92\".\nCon una grande costanza e continuit\u00e0, Vostell inizi\u00f2 a collezionare minuziosamente documenti fotografici, testi artistici, corrispondenza personale con artisti come Nam June Paik, Allan Kaprow, Dick Higgins e molti altri, articoli di giornali, inviti ad avvenimenti artistici e, soprattutto, libri che rispecchiano, nel loro contenuto, i movimenti artistici in cui Vostell si muoveva. Un'altra parte fondamentale dell'Archivio Wolf Vostell \u00e8 rappresentata da un fondo fotografico sulla vasta e poliedrica opera dell'artista. L'archivio comprende inoltre una biblioteca generale di circa 6.000 libri che coprono tutti i generi della storia dell'arte, e un totale di circa 25.000 documenti che costituiscono un importantissimo fondo per l'informazione, la ricerca e l'ispirazione. Nel 2005 la Junta de Extremadura ha acquisito l'archivio incorporandolo nel Museo Vostell Malpartida.\nLavoro artistico.\nDal 1950 in poi Vostell realizz\u00f2 le sue prime idee artistiche, nel 1953 inizi\u00f2 un apprendistato come litografo e frequent\u00f2 la Werkkunstschule alla Bergische Universit\u00e4t con Ernst Oberhoff a Wuppertal. Il 6 settembre 1954 a Parigi, a Parigi, trov\u00f2 la parola d\u00e9collage (cio\u00e8 sollevare, allentare, allentare la colla, separare) sul frontespizio di Le Figaro, che fu usata in relazione allo schianto di un Lockheed Super Constellation nello Shannon. Vostell ha cambiato l'ortografia in D\u00e9-coll/age e ha applicato il termine al suo poster strappato e agli eventi. Per Wolf Vostell, D\u00e9-coll/age \u00e8 diventato un principio di design e un concetto completo di arte.\nNel 1955/1956 frequenta l'\u00c9cole nationale sup\u00e9rieure des beaux-arts di Parigi e nel 1957 l'Accademia d'arte di D\u00fcsseldorf. L'Happening Das Theater ist auf der Stra\u00dfe di Vostell del 1958 a Parigi \u00e8 stato il primo happening in Europa. Il suo happening Cityrama del 1961 a Colonia \u00e8 stato il primo in Germania. Vostell ha prodotto oggetti con televisori e parti di automobili. Influenzata dal lavoro di Karlheinz Stockhausen nello studio elettronico del WDR, la TV-D\u00e9-coll/agen elettronica \u00e8 stata prodotta nel 1959. Questo segn\u00f2 l'inizio del suo coinvolgimento nel movimento Fluxus, da lui co-fondato nel 1962.\nNel 1959 Vostell ha fondato l'Archivio Vostell. Wolf Vostell ha raccolto fotografie, testi artistici, corrispondenza personale con compagni come Nam June Paik, Joseph Beuys, Dick Higgins, oltre ad altri oggetti, che documentavano il lavoro degli artisti della sua generazione. Dagli anni Novanta, la biblioteca privata di Vostell fa parte dell'archivio. Il suo lavoro \u00e8 documentato fotograficamente ed \u00e8 anche parte dell'archivio, che dal 2006 \u00e8 ospitato nel \"Museo Vostell Malpartida\".\nVostell ha dato il via ad altri eventi, tra gli altri 9-Nein-d\u00e9-coll/agen a Wuppertal nel 1963, l'Happening You a New York nel 1964 e altri a Berlino, Colonia, Wuppertal e Ulm. Nel 1963 Wolf Vostell \u00e8 diventato un pioniere della video arte con l'installazione 6 TV D\u00e9-coll/age nella collezione del Museo Reina Sof\u00eda Madrid e con il video Sun in your head. Nel 1965 partecipa alla 24 ore della Galerie Parnass di Wuppertal. Nel 1967 si occup\u00f2 della guerra del Vietnam nell'happening Miss Vietnam. Nel 1968, in collaborazione con il compositore Mauricio Kagel e altri, fonda Labor e. V., che si occupa della ricerca di eventi acustici e visivi.\nVostell \u00e8 considerato il primo artista che ha integrato un televisore in un'opera d'arte. Questo ambiente del 1958, composto da tre assemblaggi, intitolato Das schwarze Zimmer (German View, Auschwitz Spotlight 568, Treblinka) fa parte della collezione della Berlinische Galerie. I primi lavori con i televisori sono Transmigracion I a III, del 1958, e Elektronischer d\u00e9-coll/age Happening Raum, un'installazione del 1968.\nDagli anni '50 Wolf Vostell ha tematizzato l'Olocausto in numerose opere. Wolf Vostell non voleva esprimere con il suo aspetto esteriore che era ebreo. Con il suo aspetto portava piuttosto i suoi valori all'esterno e quindi si dirigeva senza ambiguit\u00e0 contro il pericolo di sopprimere o addirittura di dimenticare lo sterminio degli ebrei europei da parte dei nazionalsocialisti tedeschi. Con i suoi riccioli alle tempie, il cappello di pelliccia e il caftano, si adattava perfettamente all'immagine del nemico che la propaganda del regime hitleriano aveva dipinto come uno stereotipo antisemita, sull'esempio degli ebrei dell'Europa orientale. Esagerava questa immagine utilizzando altri attributi, come gli anelli ostentati sulle dita e un sigaro altrettanto spesso, che nelle caricature calunniose dell'epoca nazista era stato simbolicamente dato all'\"usuraio ebreo ghiotto di denaro\".\nPrimo lavoro.\nNel 1953, inizialmente ha prodotto opere tradizionali come Korea and Korea Massacre (entrambi olio su carta), War Crucifixion II (olio su tela) e gli acquerelli The Couple, Family, Airplane e War Crucifixion Nel 1955, ha disegnato un ciclo di disegni a inchiostro sulla meravigliosa storia di Peter Schlemihl.\n1960s.\nNel 1962 Vostell ha partecipato alla manifestazione Fluxus Fluxus: Festival Internazionale di Musica Contemporanea di Wiesbaden e nel 1963 al festival Fluxus Festum Fluxorum Fluxus di D\u00fcsseldorf. Nel 1962 ha fondato la rivista D\u00e9-coll/age - Bulletin of Current Ideas. Nel 1963 espone nella Galerie Parnass l'installazione Das schwarze Zimmer (La stanza nera), installata in una stanza buia con pareti dipinte di nero. Nel 1964 Vostell d\u00e0 inizio all'Happening In Ulm, around Ulm and around Ulm - nello stesso anno ha la sua prima partecipazione alla 13\u00aa mostra del Deutscher K\u00fcnstlerbund di Berlino. Nel 1965 seguono gli Happenings Berlin 100 Ereignisse e nel 1967 Miss Vietnam. Si \u00e8 spesso occupato di temi politici e sociali.\nTra il 1965 e il 1969, in collaborazione con Ren\u00e9 Block, sono state realizzate mostre, happening, multipli e pubblicazioni. Nel 1968 crea la serigrafia B-52 - al posto delle bombe. Nel 1969 - in collaborazione con la galleria d'arte intermedia di Helmut Rywelski a Colonia - Vostell realizza la sua prima scultura in cemento armato per automobili, Ruhender Verkehr.\nBerlino e Malpartida de Caceres.\nNel 1970 Vostell si trasfer\u00ec a Berlino. Nel 1970 ha creato Heuschrecken, un'installazione con 20 monitor e una videocamera. Nello stesso anno sono state create le installazioni TV-Schuhe e TEK. Nel 1973 ha creato il ciclo Mania. 40 opere, in cui Vostell ha attinto fotografie da riviste e vi ha incollato oggetti. Nel 1973 ha creato le installazioni Auto Fieber und Energie. 1976 Vostell fonda il Museo Vostell Malpartida a Malpartida de C\u00e1ceres. Nel 1974 realizza l'happening Fragole a Berlino.\nDal 1975 lavora su temi spagnoli come i dipinti del ciclo dell'Extremadura, il ciclo del 1976 El muerto que tiene sed (Il morto che ha sete) o il 1985 El entierro de la Sardina (La sepoltura della sardina). Negli anni Ottanta realizza l'installazione I Venti, il dipinto La Battaglia di Anghiari del 1982, che ricorda l'omonimo dipinto di Leonardo da Vinci Battaglia di Anghiari, il ciclo Milonga del 1985, e il Tauromaqie con BMW parte dal 1988.\n1990s.\nA Berlino ha realizzato dipinti di grande formato come il Trittico di Berlino del 1990, il ciclo Weinende del 1992 e Weinende Hommage an Anne Frank. Sculture in bronzo come Berlinerin del 1994 in edizione limitata. Opere grafiche, sculture e assemblaggi come Arc de Triomphe N\u00b01 del 1993, Ritz del 1998 e multipli come Berliner Brot del 1995.\nInfluenza sull'arte.\nD\u00e9-coll/et\u00e0 e sfocatura.\nDurante un soggiorno a Parigi nel settembre 1954, Vostell lesse la parola D\u00e9collage in un titolo di Le Figaro (traduzione tedesca: annullare, annullare l'incollato, separare). Vostell ha cambiato l'ortografia per se stesso. Dal 1954 in poi ha chiamato il suo poster a strappo D\u00e9-coll/age. In seguito ha trasferito il termine D\u00e9-coll/age alle sue vicende. Per Wolf Vostell il D\u00e9-coll/age \u00e8 diventato un principio di design e un concetto completo di arte. Cerere del 1960, Coca-Cola, il tuo candidato, Great Session with Da (tutte le foto del 1961), Wochenspiegel Beatles e Livio del 1966 sono esempi di D\u00e9-coll/agen di Wolf Vostell.\nNegli anni '60 Wolf Vostell ha lavorato con la tecnica della sfocatura. Con una miscela di trementina e tetracloruro di carbonio, le fotografie nelle riviste possono essere sfocate. Il ciclo Kleenex del 1962, Kennedy prima di Corham del 1964, Goethe Today del 1967 e Omaggio a Henry Ford e Jaqueline Kennedy del 1967 sono esempi delle immagini sfocate di Wolf Vostell. Ha combinato il d\u00e9-coll/age con la sfocatura, come in Jayne Mansfield del 1968 e Marilyn Monroe del 1962 o Hours of fun del 1968.\nPolitica.\nWolf Vostell si occupa di eventi politici mondiali nel suo lavoro artistico fin dagli anni Cinquanta. Gi\u00e0 nel 1958 ha tematizzato la Seconda Guerra Mondiale e l'Olocausto nell'installazione Das schwarze Zimmer (La stanza nera). La guerra di Corea e la guerra del Vietnam divennero temi delle sue opere, cos\u00ec come lo furono con la sua sfocata Miss America del 1968, che affront\u00f2 l'assassinio di John F. Kennedy e altri eventi politici internazionali in dipinti e assemblaggi.\nWolf Vostell ha anche tematizzato i temi di politica interna della Repubblica Federale. Le rivolte studentesche, il miracolo economico e la critica del capitalismo sono documentati nelle sue opere. La guerra fredda e la guerra di Bosnia sono presenti nelle sue opere. Wolf Vostell ha documentato ed elaborato la caduta del Muro di Berlino in oltre 50 opere. Dal trittico di 6 metri di larghezza del 9 novembre 1989 alle opere pi\u00f9 piccole, la caduta del muro di Berlino di Wolf Vostell ha dato luogo a un ulteriore ciclo di lavori. Nel corso dei decenni \u00e8 stata creata un'opera politica nell'opera di Wolf Vostell.\nTelevisione.\nDal 1958 Wolf Vostell ha integrato i televisori nelle sue opere. Immagini, assemblaggi, installazioni e sculture di Wolf Vostell sono spesso progettati con televisori. La maggior parte delle volte i set sono impostati su un programma normale. Cos\u00ec Wolf Vostell integra nelle sue opere l'attualit\u00e0 e l'attualit\u00e0.\nTauromaquia.\nDal 1976 Wolf Vostell viaggiava regolarmente tra Berlino e Malpartida de C\u00e1ceres. In questo periodo realizza nel suo studio spagnolo una serie di dipinti e disegni che mostrano il tema Tauromaquia. Le tele di grande formato mostrano tori, per lo pi\u00f9 sanguinanti e fatti a pezzi. Realizzava assemblaggi in cui combinava teste di toro dipinte con lampadine, parti di automobili o altri oggetti.\nCalcestruzzo, piombo e oro.\nFin dai primi anni Sessanta Wolf Vostell ha lavorato con il cemento, che \u00e8 diventato una sorta di tratto distintivo delle sue opere. Ha creato sculture, come le sue sculture in cemento armato per auto. Ha anche lavorato il liquido di cemento come colore per i suoi dipinti e disegni. Dipingeva anche con cemento liquido, vernice acrilica e carbone. Nei suoi dipinti e nei suoi disegni si possono vedere molti blocchi di cemento disegnati pi\u00f9 volte. I corpi umani possono spesso essere riconosciuti come forme angolari concrete. Negli anni '80 e '90 ha lavorato con il piombo liquido. Ha versato piombo liquido sulle sue tele, combinando vernice acrilica, piombo liquido e cemento liquido. Wolf Vostell ha lavorato anche con la foglia d'oro, che ha applicato direttamente sulla tela.\nRicezione.\nNel 1989 \u00e8 stata inaugurata l'Art'otel Berlin Kudamm, che ha come tema Wolf Vostell, diventando cos\u00ec una mostra permanente.\nNel 1990 il trittico di Vostell del 9 novembre 1989 e i relativi disegni di design sono stati esposti per la prima volta nella parte orientale di Berlino nella galleria Weidendamm in Friedrichstra\u00dfe 103.\nNel 1992 la citt\u00e0 di Colonia ha onorato Vostell con una retrospettiva della sua opera. Le sue opere sono state esposte in sei sedi: il Museo della citt\u00e0 di Colonia, la Kunsthalle K\u00f6ln, il Rheinische Landesmuseum Bonn, la Kunsthalle Mannheim, lo Schloss Morsbroich di Leverkusen e il Kunstmuseum M\u00fclheim an der Ruhr. Sotto la direzione artistica di David Vostell, \u00e8 stato prodotto il film documentario Vostell 60 - Retrospective 92nd su questa retrospettiva.\nDal 1989, la scultura del 1969 in cemento armato Resting Traffic, per la quale Vostell ha gettato una Opel Kapit\u00e4n in cemento, si trova sullo spartitraffico centrale dell'Hohenzollernring di Colonia. Altre sculture in calcestruzzo per auto sono Concrete Traffic del 1970 a Chicago, nel Museo Vostell Malpartida VOAEX del 1976 e Two Concrete Cadillacs a forma di Maja nuda a Berlino del 1987\nCollezioni.\nAltre opere si trovano nel Center for Art and Media Technology, nella Haus der Geschichte der Bundesrepublik Deutschland, nel Germanisches Nationalmuseum, nel Rheinisches Landesmuseum Bonn, nel Museo Reina Sofia, nel Mus\u00e9e d'art moderne de la Ville de Paris, nel Mus\u00e9e d'Art Moderne et Contemporain de Strasbourg, nella Fondazione Mudima di Milano, nelle strade e piazze pubbliche e in altri musei e collezioni private di tutto il mondo."}
{"id": "838584", "revid": "123876", "url": "https://it.wikipedia.org/wiki?curid=838584", "title": "Creazso", "text": ""}
{"id": "838585", "revid": "124228484", "url": "https://it.wikipedia.org/wiki?curid=838585", "title": "Parco della Resistenza del Monte Santa Giulia", "text": "Il Parco della Resistenza del Monte Santa Giulia \u00e8 situato a a Monchio di Palagano (MO), nel verde scenario delle Valli del Dragone. Il parco si estende per oltre 28 ettari e sulla sua sommit\u00e0 sorge l'antica Pieve dei Monti risalente al (X-XI secolo).\nDurante la resistenza italiana fu punto strategico per la costituzione della Repubblica di Montefiorino. Sotto le absidi della pieve \u00e8 emersa una ricca stratificazione archeologica all'interno della quale fu rinvenuta una spada, datata tarda et\u00e0 del bronzo. All'ingresso \u00e8 allestito il Memorial S.Giulia, un complesso scultoreo di 14 monoliti, opera di artisti di diverse nazionalit\u00e0. \nL'opera \u00e8 posta a ricordo delle vicende della guerra di liberazione ed \u00e8 un invito alla fratellanza tra i popoli. L'area racchiude, oltre a valenze storiche, caratteristiche naturalistiche interessanti e diversificate, che la rendono luogo ideale per la conoscenza dell'Appennino. Una parte del parco \u00e8 attrezzata per lo svago con: barbeque, panchine, capanne, tavoli, fontane, servizi igienici. Tutta l'area \u00e8 percorribile a piedi, in bicicletta, a cavallo. Una fitta rete di percorsi segnati collega il parco alla rete sentieristica della Comunit\u00e0 Montana dell'Appennino Modena Ovest ed alle vie storiche della Provincia di Modena. L'area \u00e8 attrezzata con un campo-scuola di Orienteering ed un percorso con fondo compatto per lo svolgimento del \"trail O\" (orienteering di precisione), disciplina adatta anche a persone con disabilit\u00e0 motorie."}
{"id": "838598", "revid": "121742575", "url": "https://it.wikipedia.org/wiki?curid=838598", "title": "Accordo di partenariato economico", "text": "Gli Accordi di Partenariato Economico o APE, sono accordi commerciali per lo sviluppo del libero scambio tra l'UE e paesi noti con l'acronimo ACP (Africa, Caraibi e Pacifico). La trattativa \u00e8 ancora in corso in alcuni paesi, ma altri hanno firmato accordi provvisori (Botswana, Swaziland, Lesotho, Mozambico in Africa del Sud, Camerun in Africa centrale e la Costa d'Avorio in Africa occidentale) o completa (Caraibi) (2009).\nQuesti accordi, che verranno stipulati ogni 5 anni, puntano a ridefinire le regole commerciali tra i due gruppi di paesi. Nascono in alternativa agli accordi multilaterali o bilaterali tra stati.\nNei primi mesi del 2007 gli accordi sono entrati in una fase piuttosto critica. Sei gruppi sub-regionali dei paesi ACP sono entrati nella fase 2; il risultato \u00e8 stata una serie di nuovi Accordi di Libero Mercato (ALS) che hanno sostituito le precedenti Convenzione di Lom\u00e9 e Convenzione di Cotonou per l'accesso preferenziale al mercato Europeo per i paesi ACP a partire dal 2008.\nCritiche agli APE.\nCritiche agli APE sono state mosse dal Movimento no-global che afferma:\nApprofondimenti.\nWorld Social Forum 2007 - Intervista a Vittorio Agnoletto https://web.archive.org/web/20070609130409/http://www.arcoiris.tv/modules.php?name=Downloads\nsito di TradeWatch - osservatorio sull'economia globale e sul commercio internazionale\nhttps://web.archive.org/web/20070715065544/http://www.tradewatch.it/osservatorio/"}
{"id": "838599", "revid": "287204", "url": "https://it.wikipedia.org/wiki?curid=838599", "title": "Anania", "text": ""}
{"id": "838606", "revid": "729019", "url": "https://it.wikipedia.org/wiki?curid=838606", "title": "Gonzalo Queipo de Llano", "text": "Biografia.\nGenerale di brigata nel 1923, nel 1933 fu nominato direttore Generale dei Carabineros.\nIl 18 luglio 1936, allo scoppio della Guerra Civile Spagnola s'impadron\u00ec della citt\u00e0 di Siviglia, e di l\u00ec di gran parte dell'Andalusia, tanto da venire soprannominato \"El Virrey de Andaluc\u00eda\" (il vicer\u00e9 d'Andalusia).\nQueipo de Llano aveva aderito al governo repubblicano, e proprio per questo nel 1936 era Comandante Generale della II Regione Militare, l\"'Andalucia\" per l'appunto. Si un\u00ec al colpo di Stato nazionalista quasi di sorpresa, e questo fattore sorpresa rese possibile la presa di Siviglia (una citt\u00e0 di oltre 300.000 abitanti in gran parte repubblicani) da parte di pochi uomini. Il suo unirsi al golpe fu spiegato dai pi\u00f9 con la convinzione di Queipo che il governo repubblicano stesse scivolando verso il marxismo.\nNell'agosto 1936 fu chiamato a far parte della Giunta di difesa nazionale, il governo militare che governava le zone sotto controllo dei nazionalisti.\nLa situazione volse definitivamente a favore di Queipo, con l'arrivo dall'Africa, grazie all'aviazione legionaria inviata da Mussolini, della cavalleria mora comandata dal colonnello Yag\u00fce Blanco.\nStrumento importantissimo nella presa del potere a Siviglia e nel Resto dell'Andalucia (e anche in parte dell'Estremadura) fu la radio. Celeberrime e famigerate divennero le \"charlas radiofonicas\" del generale Queipo che dal 18 luglio 1936 al 30 gennaio 1938 furono trasmesse da Radio Sevilla.\nVia Radio il generale Queipo dichiarava di avere assunto tutto il potere civile e militare in questa o quella citt\u00e0, invitava le mogli dei \"rossi\" di questo o quel villaggio andaluso a vestirsi a lutto perch\u00e9 il giorno dopo le sue truppe avrebbero preso il villaggio, dettava l'agenda politica, ma si scagliava anche contro i suoi avversari politici. Questa caratteristica affibbi\u00f2 all'alto ufficiale il nomignolo di \"general de radio\" (generale radio).\nIl 30 gennaio 1938 quando la \"Junta Tecnica del Estado\" si convert\u00ec in Governo della Spagna Nazionale, Queipo pronunci\u00f2 il suo ultimo discorso radiofonico.\nDei contrasti con Franco portarono, una volta finita la guerra, Queipo de Llano lontano da Siviglia, per lo pi\u00f9 in missioni onorifiche all'estero, la pi\u00f9 significativa delle quali a Roma durante la II Guerra Mondiale.\nQueipo de Llano mor\u00ec a Siviglia il 9 marzo 1951 e fu sepolto nella Basilica della Macarena. Gli fu intitolato l'aeroporto della capitale Andalusa."}
{"id": "838607", "revid": "104458", "url": "https://it.wikipedia.org/wiki?curid=838607", "title": "Montreal Canadiens", "text": ""}
{"id": "838609", "revid": "729019", "url": "https://it.wikipedia.org/wiki?curid=838609", "title": "Battaglia di Naisso", "text": "La battaglia di Naisso fu combattuta al principio del 269 a \"Naissus\" (moderna Ni\u0161, Serbia) tra i Goti e l'esercito romano guidato dall'imperatore romano Claudio II e da Aureliano (comandante della cavalleria). La vittoria romana annull\u00f2 la minaccia gota per almeno un secolo e fu ottenuta grazie all'impiego della nuova organizzazione militare data all'esercito romano: il \"comitatus\".\nContesto storico.\nLa battaglia fu l'atto finale dell'invasione gota dell'Impero romano iniziata alla fine del 267 e durata fino ai primi mesi del 269. I Goti attraversarono il Danubio invadendo la Pannonia, dove attaccarono e saccheggiarono parecchie citt\u00e0. Si giunse a temere che l'orda barbarica potesse raggiungere la stessa Roma.\nGallieno riusc\u00ec a fermare l'avanzata dei Goti, infliggendo loro una pesante sconfitta in primavera, forse ad aprile, ma, indebolito da anni di lotte civili, non fu in grado di espellerli dai territori dell'impero. I Goti continuarono allora a saccheggiare per tutta l'estate del 268, finch\u00e9 Claudio il Gotico, non riusc\u00ec a organizzare una nuova spedizione per l'inizio dell'anno seguente ed a obbligare alla battaglia i barbari a \"Naissus\".\nForze in campo e battaglia.\nIn occasione della battaglia, Claudio era a capo di un \"comitatus\", un esercito ad alta mobilit\u00e0 composto principalmente di forze di cavalleria. Il \"comitatus\" di Gallieno era composto probabilmente da unit\u00e0 della Guardia Pretoriana, che accompagnava sempre l'imperatore in battaglia, e da \"vexillationes\" delle legioni II \"Parthica\", I \"Minervia\", XXX \"Ulpia Victrix\", VIII \"Augusta\", XXII \"Primigenia\", I, II e III \"Italica\", X, XIII e XIV \"Gemina\", I e II \"Adiutrix\", IV \"Flavia Felix\", VII e XI \"Claudia\" e V \"Macedonica\".\nI barbari erano arrivati nel cuore della Mesia percorrendo la strada che da Tessalonica conduce a Scupi e poi verso nord, dopo aver devastato i territori della Pelagonia, in uno primo scontro con le avanguardie della cavalleria romana degli \"equites Delmatae\", comandati dal futuro imperatore Aureliano, persero ben tremila armati.\nI Goti, che godevano della superiorit\u00e0 numerica, obbligarono ad indietreggiare i Romani. Questi, per\u00f2, riuscirono a non rompere la formazione e addirittura a organizzare una contro-offensiva. Il colpo decisivo fu inferto dalla cavalleria di Aureliano: oltre a sostenere il contrattacco, il comandante della cavalleria sbaragli\u00f2 la cavalleria pesante gota e prese i nemici alle spalle, di sorpresa.\nA questo punto i Goti si ritirarono con ordine nel loro accampamento fortificato, ma ancora una volta la cavalleria romana intervenne, assaltando il \"laager\" goto e massacrandone i difensori. Nel caos che ne segu\u00ec, i Goti subirono 50.000 perdite, tra morti e feriti, con migliaia di prigionieri.\nLa vittoria di Claudio il Gotico fu meno decisiva di quanto sarebbe stato possibile. I sopravvissuti alla battaglia di Naisso, proteggendosi con i carri si diressero in Macedonia. Durante la lunga marcia sulla via del ritorno, molti morirono con le loro bestie, oppressi dalla fame, altri furono uccisi in un nuovo scontro con la cavalleria romana. La marcia dei Goti prosegu\u00ec in direzione orientale verso il \"monte Hemaus\". Qui i barbari, seppure circondati dalle legioni, riuscirono a procurare non poche perdite alla fanteria romana, che fu salvata solo grazie ad un nuovo intervento della cavalleria, facendo risultare pi\u00f9 lieve la sconfitta.\nConseguenze.\nLa vittoria di \"Naissus\", dopo quella subita in primavera, ebbe come conseguenza l'annullamento della minaccia gota. Alcuni Goti rimasero in territorio romano fino al 271, quando Aureliano li respinse definitivamente oltre il Danubio. Altri, principalmente i prigionieri della battaglia, entrarono nelle file dell'esercito romano, partecipando alle vittoriose campagne di Claudio e di Aureliano.\nL'effetto della battaglia fu che per almeno un secolo non si verific\u00f2 pi\u00f9 alcuna invasione gota.\nClaudio o Gallieno vincitore di Naisso?\nEsiste una controversia sulla possibilit\u00e0 che anche Gallieno possa aver condotto, ancora in vita, l'esercito in battaglia. Il fatto che Gallieno sia morto il settembre 268 davanti alle porte di \"Mediolanum\" (Milano), fa ritenere che non fosse presente alla battaglia, avvenuta nel 269. Inoltre il suo successore Claudio venne accreditato della vittoria contro i Goti dal Senato romano (ostile a Gallieno, in verit\u00e0), tanto da ricevere il titolo di \"Gothicus maximus\" col quale \u00e8 noto anche oggi.\nLe ragioni dietro questa ipotesi sono che Claudio ricevette un titolo molto importante, attestato da tutte le fonti, e che per quanto Gallieno fosse avversato dal senato e Claudio onorato, tale conferimento non sarebbe stato possibile nel caso fosse stato Gallieno l'imperatore vittorioso. Inoltre \u00e8 testimoniata una vittoria minore di Gallieno nei pressi del fiume \"Nessus\" (il Mesta, al confine tra Macedonia e Tracia), in cui i Goti vennero sconfitti subendo tremila perdite dalla cavalleria dalmata di Gallieno: tale vittoria, che malgrado il nome simile non va confusa con quella di Naisso, potrebbe essere stata origine dell'attribuzione della vittoria pi\u00f9 grande del settembre 268 a Gallieno. Va anche considerato che se Gallieno avesse davvero ottenuto una grande vittoria, sarebbe stata molto inverosimile la materializzazione della congiura che ne caus\u00f2 la morte a Milano. All'interno di tale tesi, la vittoria minore di \"Nessus\" risalirebbe al 268, Gallieno sarebbe stato assassinato nel settembre 268, e la vittoria a Naisso andrebbe spostata al 269.\nVa rimarcato, per\u00f2, che se anche Gallieno fosse presente alla battaglia, la vittoria sia stato merito principalmente dei suoi comandanti, di Claudio e in particolar modo di Aureliano."}
{"id": "838610", "revid": "1652635", "url": "https://it.wikipedia.org/wiki?curid=838610", "title": "Basilica di San Fedele", "text": "La basilica di San Fedele \u00e8 un importante luogo di culto cattolico del centro storico di Como, dedicato all'omonimo santo, evangelizzatore della chiesa comasca e martire nel III secolo a Sorico.\nLa chiesa \u00e8 situata nel luogo in cui precedentemente era una chiesa paleocristiana risalente al VII secolo dedicata a Santa Eufemia. Importante opera del romanico lombardo \u00e8 il coro, ispirato alla Cappella Palatina di Aquisgrana, con un'importante decorazione scultorea dei Magistri cumacini con figure zoomorfe, mostri, grifoni, ecc.\nStoria.\nLa chiesa fu eretta laddove si trovava un precedente edificio religioso cattolico di probabile dedicazione mariana, sito a poca distanza dalla prima sede del vescovo di Como entro la cerchia delle mura cittadine. Al complesso di edifici circostante la chiesa facevano parte anche il battistero di San Giovanni in Atrio e la chiesa di San Pietro in Atrio, entrambe sconsacrate a seguito delle riforme giuseppinistiche di fine Settecento. Le colonne della chiesa di San Giovanni, che costituiva il pi\u00f9 antico battistero della citt\u00e0 di Como (V secolo), vennero riutilizzate per costruire il porticato della facciata del liceo Volta.\nAttestata come chiesa di Sant'Eufemia gi\u00e0 nell'865, la basilica assunse l'attuale dedicazione alla fine del secolo successivo, a seguito del rinvenimento del luogo del sepolcro di San Fedele. Con lo spostamento della sede vescovile alla cattedrale di Santa Maria Maggiore la chiesa rimase una collegiata e, a partire dal 1007, profondamente ristrutturata.\nNei secoli successivi la chiesa fu oggetto di numerosi rimaneggiamenti. I pi\u00f9 recenti di essi, avvenuti tra il secondo e il terzo lustro del Novecento, interessarono dapprima il pericolante campanile - la cui parte superiore fu completamente ricostruita nel 1905 - e in seguito la facciata, rifatta in stile neoromanico ma conservando il rosone datato 1509. \nArchitettura.\nL'attuale chiesa risale al 1120; la costruzione \u00e8 romanica e non solo, l'originale impianto a tre navate irregolari innestate su un impianto centrale, pure irregolare per la minor dimensione dell'abside principale rispetto alle due del transetto, percorse da ambulacri coperti dai matronei.\nPosteriore \u00e8 la volta a botte sulla navata centrale con ossatura ad archi-timpano. I restauri di Antonio Giussani hanno alterato la facciata (1914) e il campanile (1905). Reimpieghi di pezzi romani sono sopra il portale posteriore scolpito in et\u00e0 romanica e nel capitello adattato ad acquasantiera dell'ambulacro nord su leone stiloforo.\nDescrizione.\nEsterno.\nLa facciata della basilica di San Fedele \u00e8 in stile neoromanico ed \u00e8 stata rifatta ex novo nel 1914. Essa presenta una struttura a doppio saliente, quello principale per la navata centrale ed uno minore per la navata laterale di destra. In corrispondenza della navata mediana, si apre un portale a tutto sesto leggermente strombato, con moderna lunetta musiva raffigurante \"Ges\u00f9 Maestro\", opera della pittrice Elena Mazzeri che la realizz\u00f2 nel 1968. Al di sopra di esso, vi \u00e8 un ampio rosone circolare, con struttura marmorea costituita da archetti trilobati sorretti da colonnine.\nIl campanile, che si eleva alla sinistra della facciata, presenta parti edificate in periodi storici differenti. Se la parte inferiore \u00e8 del 1271, la parte superiore fu infatti demolita e ricostruita nel 1905 per via di una pericolosa inclinazione. La torre, che ne sostituisce una pi\u00f9 antica crollata a causa del terremoto del 3 gennaio 1117, \u00e8 a pianta quadrata e presenta, su ciascun lato, due ordini di finestre, bifore in quello inferiore e trifore in quello superiore. All'interno della cella campanaria si trova un concerto in \"Sol maggiore\" composto da tre campane:\nSul lato orientale della chiesa, si trova l'abside principale, poligonale e coronata da una loggetta del XIII secolo. Al suo fianco, si apre un antico portale cuspidato, databile tra i secoli XI e XII, detto anche \"portale del drago\" per via dei bassorilievi medievali, soggetti a diverse interpretazioni. Secondo l'ipotesi pi\u00f9 comune \u00e8 rappresentato profeta Abacuc con i cestelli dei viveri per san Daniele; sotto, si trova un rilievo scolpito di et\u00e0 romanica raffigurante \"Daniele in trono nella fossa dei leoni\".\nInterno.\nL'interno della basilica di San Fedele \u00e8 a pianta a croce latina con aula articolata in tre navate di quattro campate ciascuna con alti matronei. La navata maggiore \u00e8 in stile barocco ed \u00e8 coperta con volta a botte lunettata, decorata con affreschi e sorretta da paraste corinzi. Il transetto \u00e8 formato da due absidi pentagonali con deambulatorio.\nL'imponente altare marmoreo del transetto di destra contiene un \"Crocifisso\" in cartapesta ed \u00e8 sormontato dall'affresco Isidoro Bianchi del catino absidale, risalente al 1623 e raffigurante la \"Gloria del Paradiso\", con al centro la Trinit\u00e0 con Maria, in basso alcune sante (tra le quali Orsola, Marta, Apollonia, Caterina, Agata e Cecilia) accompagnate San Pietro Martire, e altri santi; ad un livello inferiore sono raggruppati santi, vescovi e papi (tra cui Vincenzo, Lorenzo, Sebastiano, Carlo Borromeo, Ambrogio, Gregorio Magno, Bernardo) e ancora pi\u00f9 in basso chiude la composizione uno stuolo di angeli e arcangeli. Le parti del transetto sono decorate con stucchi di Diego Carloni e quattro tele raffiguranti \"Scene della Passione di Ges\u00f9\" dipinte dal fratello Carlo Innocenzo Carloni.\nIl transetto di sinistra \u00e8, invece, dedicato alla Madonna, e riprende la struttura di quello di destra, avente altare marmoreo sormontato da una statua della \"Beata Vergine Purificata\" e catino absidale decorato da un affresco con l\"Assunzione della Vergine\" opera della collaborazione di Giovanni Domenico Caresana con Francesco Carpano. Ai lati dell'ancona dell'altare vi sono quattro affreschi seicenteschi con lo \"Sposalizio della Vergine\", la \"Nativit\u00e0\", l\"Annuncio ai pastori\" e l\"Adorazione dei Magi\".\nFra le cappelle delle navate laterali, la prima a destra ha caratteristiche diverse dalle altre. La volta \u00e8 rivestita da stucchi barocchi, mentre sul muro vi \u00e8 un trittico affrescato nel 1504 da Giovanni Andrea De Magistris rappresentante la \"Madonna in trono con bambino tra i santi Sebastiano e Rocco\"; sotto vi \u00e8 un'urna ove erano contenute le spoglie di sant'Amanzio vescovo di Como (ora nella Chiesa del Ges\u00f9).\nOltre la crociera, coperta da cupola ottagonale affrescata, in corrispondenza della navata mediana, si apre l'abside maggiore, con deambulatorio costituito da archi a tutto sesto sorretti da colonnine e catino affrescato. Al centro del presbiterio, delimitato da una balaustra marmorea, si trova l'altare maggiore barocco.\nOrgano a canne.\nNella basilica di San Fedele si trova l'organo a canne Mascioni \"opus 560\", costruito nel 1941 ed in seguito restaurato ed ampliato dalla stessa ditta nel 2000.\nLo strumento \u00e8 a trasmissione elettronica e la sua consolle, collocata nell'abside maggiore, dispone di tre tastiere di 61 note ciascuna e pedaliera concavo-radiale di 32 note. Il materiale fonico \u00e8 dislocato in tre corpi differenti:"}
{"id": "838611", "revid": "1305772", "url": "https://it.wikipedia.org/wiki?curid=838611", "title": "Sandinista", "text": "Il termine sandinista pu\u00f2 riferirsi a:"}
{"id": "838615", "revid": "287204", "url": "https://it.wikipedia.org/wiki?curid=838615", "title": "Ldapsearch", "text": "Nei sistemi GNU/Linux il comando ldapsearch serve per connettersi e fare ricerche su un database LDAP.\nIl file relativo a tale comando si trova tra i programmi installati dall'utente nella cartella /usr/bin (secondo lo standard FHS) ed \u00e8 di propriet\u00e0 dell'utente root.\nIl comando prende una serie di opzioni:\nUn esempio di output del comando pu\u00f2 essere:\nL'output \u00e8 reso possibile una volta che \u00e8 stato creato un nome di dominio kaos-master.fsu e, come si vede, non avendo inserito un criterio di ricerca, lui inserisce objectclass=*, ovvero tutti gli oggetti; \u00e8 possibile inoltre vedere la password in forma cifrata.\nUn altro esempio pu\u00f2 essere:\nper collegarsi all'host 192.168.12.54 della rete locale dalla base \"cn=shire,cn=me\"\nPer ulteriori dettagli vedere la man page tramite il comando codice_1."}
{"id": "838631", "revid": "834", "url": "https://it.wikipedia.org/wiki?curid=838631", "title": "Pearl Buck", "text": ""}
{"id": "838636", "revid": "9", "url": "https://it.wikipedia.org/wiki?curid=838636", "title": "Ago della meridiana", "text": ""}
{"id": "838638", "revid": "1543377", "url": "https://it.wikipedia.org/wiki?curid=838638", "title": "Ipnosi regressiva", "text": "L'ipnosi regressiva \u00e8 una metodologia non scientifica utilizzata da alcuni psicoterapeuti che, secondo i suoi sostenitori, sarebbe in grado di fare affiorare durante la trance ricordi rimossi di eventi traumatici che influenzerebbero la vita di un soggetto provocando in lui problemi di ordine psicologico.\nSecondo tale ipotesi, il termine \"regressiva\" indicherebbe l'intenzione di stimolare nel soggetto in trance la capacit\u00e0 di ricordare esperienze rimosse dal conscio facendo \"regredire\" lo stesso soggetto nello stato ipnotico capace di indurlo a recuperare suoi ricordi rimossi di eventi passati e, grazie a questo recupero, di eliminare i suoi problemi psicologici.\nL'ipnosi regressiva \u00e8 considerata dalla maggior parte degli specialisti e pi\u00f9 in generale dalla comunit\u00e0 scientifica una procedura metodologica pseudoscientifica che crea dei falsi ricordi: la fonte dei ricordi, presentati come frutto di vite passate, \u00e8 costituita da racconti creati dal subconscio sotto l'influenza delle informazioni e dei suggerimenti forniti dal terapeuta.\nI ricordi creati sotto ipnosi non sarebbero inoltre distinguibili dai reali ricordi e potrebbero apparire pi\u00f9 vivi di quelli reali.\nLa pratica.\nLa pratica dell'ipnosi regressiva prevede in primo luogo di depotenziare nel soggetto la relazione con l'ambiente esterno. Secondo Milton Erickson, per ottenere tale risultato \u00e8 necessario, tramite una serie di suggestioni di stanchezza e di sopore, portare il paziente a una condizione di dormiveglia riposante. Successivamente si induce il fenomeno chiamato \"regressione\".\nErickson intende con questo termine la capacit\u00e0 dei soggetti che abbiano ricevuto appropriate suggestioni e istruzioni di richiamare in vita ricordi, schemi comportamentali e abitudini di un periodo precedente che pu\u00f2 giungere fino all'infanzia. C'\u00e8 da specificare che Milton Erickson non sosteneva la regressione a \"vite precedenti\", pratica del tutto lontana dal suo rigore scientifico.\nAltri soggetti si spingono a ritenere l'ipnosi in grado di far retrocedere i ricordi a tempi antecedenti alla vita attuale, postulando perci\u00f2 forme di \"resurrezione\" psico-spirituale. La liberazione (abreazione) e la rielaborazione dei contenuti emozionali favorirebbero il riequilibrio psicologico del soggetto.\nLa questione della rievocazione di presunte vite precedenti.\nPer i sostenitori di questa metodologia, durante la rievocazione intraipnotica il paziente potrebbe comunicare contenuti riferibili a presunte vite precedenti.\nSecondo il parere prevalente della comunit\u00e0 scientifica, ci\u00f2 \u00e8 attribuibile a immaginazione, falsi ricordi, suggestione e condizionamento da parte del conduttore che favorirebbe l'emersione nel soggetto di criptomnesie e confabulazioni.\nA sostenere il parere opposto sono invece i praticanti della disciplina quali Raymond Moody, Brian Weiss, Ian Stevenson, Angelo Bona, Alex Raco che nella loro pratica clinica affermano di avere riscontrato, durante le regressioni ipnotiche, l'emergere di contenuti riferibili a presunte vite precedenti.\nLe pi\u00f9 antiche pratiche di regressione a vite precedenti compaiono nelle \"Upani\u1e63ad\", risalenti al 900 a.C. Patanjali, vissuto probabilmente tra il IX e il IV secolo a.C. e ritenuto il maggior esponente del Raja Yoga, negli \"Yogasutra\" definisce la regressione \"pratiprasavah\" (riassorbimento, nascita a ritroso). Secondo la scuola di pensiero a lui ispirata la regressione a vite precedenti sarebbe in grado di eliminare il karma accumulato nei \"samskara\" (impressioni coscienziali) durante esistenze precedenti. La questione delle presunte vite precedenti viene trattata anche nel libro \"Dianetics\" di L. Ron Hubbard."}
{"id": "838646", "revid": "36426", "url": "https://it.wikipedia.org/wiki?curid=838646", "title": "Piazza Savonarola (Firenze)", "text": "Piazza fra' Girolamo Savonarola (chiamata spesso semplicemente piazza Savonarola) \u00e8 una piazza di Firenze, situata nell'anello semicentrale non distante dai viali di Circonvallazione. Si accede alla piazza da via Francesco Valori, via Leonardo da Vinci, via Antonio Giacomini, via Giovanni Pico della Mirandola, via Domenico Buonvicini, via Marsilio Ficino, via dei Della Robbia, via Girolamo Benivieni. \nStoria.\nQuesta grande piazza rettangolare fu realizzata nell'Ottocento nell'ambito del piano Poggi, che prevedeva la ristrutturazione del quartiere con la creazione dei viali. Fu dedicata al frate ferrarese quando vi fu collocata la statua al centro della piazza alberata. Ai compagni che vennero impiccati ed arsi con lui, fra Domenico Buonvicini e fra Silvestro Maruffi, sono dedicate altrettante strade in questa stessa zona.\nOggi la piazza \u00e8 caratterizzata da una certa disomogeneit\u00e0 stilistica negli stabili che vi si affacciano, ma resta un piacevole angolo cittadino. Vi spicca sicuramente la Galleria Rinaldo Carnielo, esempio di stile liberty oggi adibito a museo. Tutta questa zona, fino a piazzale Donatello, era comunque popolare nell'Ottocento per i numerosi studi di artisti.\nLa piazza \u00e8 crocevia di numerose linee di trasporto urbano che congiungono le zone di Campo di Marte, Coverciano e Settignano col centro di Firenze.\nDalla fine del 1999 per oltre due anni la quasi totalit\u00e0 dell'area della piazza, ad esclusione di alcune corsie di transito, \u00e8 stata interessata da lavori per la realizzazione di un parcheggio sotterraneo a due piani riservato ai residenti della zona. Inaugurato nel dicembre 2002, rappresenta il primo parcheggio pertinenziale fiorentino e consta di 207 posti auto.. A seguito di tali lavori \u00e8 stato inoltre varato un pi\u00f9 generale piano di riqualificazione della piazza comprendente opere di irrigazione, recupero delle panchine e dei sedili in pietra e muratura, ripavimentazione, reimpianto arboreo, eradicazione di parte delle siepi con restituzione a manto erboso delle relative aiuole, realizzazione di un bagno pubblico al posto del preesistente casotto per gli attrezzi del giardiniere.\nIl giardino della piazza, meta pomeridiana di numerosissimi bambini, soffre tuttora della mancanza di attrezzature per i pi\u00f9 piccoli; per la presenza al suo interno di un chiosco-bar \u00e8 diventato ad ogni modo luogo di ritrovo notturno.\nDescrizione.\nLa statua \u00e8 opera dello scultore ravennate Enrico Pazzi (l'autore della statua di Dante in piazza Santa Croce) e fu scolpita nel 1872 e collocata, dal 1897 al 1921, nel salone dei Cinquecento di Palazzo Vecchio: lo scultore, forse eccedendo di immodestia, l'aveva proposta come sostituta al David di Michelangelo in piazza della Signoria dopo che la statua era stata trasportata nella Galleria dell'Accademia. La scultura di Pazzi \u00e8 caratterizzata dalla profonda espressione del frate, che sorregge una croce dorata mentre fa ombra al Marzocco, ed \u00e8 stata posizionata in modo da volgere significativamente le spalle alla retrostante chiesa di San Francesco. La base del monumento, di Olindo Rimediotti, venne scolpita in occasione del trasferimento.\nIl giardino circostante \u00e8 asfaltato, circondato da sei grande aiuole dalla superficie totale di 3.177 metri quadrati; vi si trovano pini domestici, tigli, cedri, cipressi ed alte piante di ippocastano, alcune a fiori rosa. Nei muretti di cinta delle aiuole sono stati ricavati lunghi sedili di pietra, dall'andamento serpeggiante.\nI lampioni di ghisa risalgono alla fine dell'Ottocento; si tratta di modelli delle Fonderie Pignone \"a quattro fiamme\", con lampada a forma di globo, originariamente utilizzati con illuminazione a gas e successivamente riconvertiti ad illuminazione elettrica.\nEdifici.\nGli edifici con voce propria hanno i riferimenti bibliografici nella pagina specifica.\nLapidi.\nSulla base del monumento a Savonarola si legge:\nUn'altra targa si legge sulla Galleria Rinaldo Carnielo:\nVi si trovano inoltre dei motti in lettere bronzee su cartigli di pietra: \"\" e \"\".\nRecentissima \u00e8 poi la targa dedicata a san Francesco d'Assisi, a lato dell'omonima chiesa, che celebra 800 anni dal passaggio del santo in citt\u00e0, nel 1212. Lo stesso evento \u00e8 ricordato da un pi\u00f9 antico tabeenacolo in via de' Bardi.\nAltre targhe si trovano nelle vie limitrofe, come via Marsilio Ficino (vedere piazza Conti e via degli Artisti) e via Leonardo da Vinci. In quest'ultima strada, una lapide nel giardinetto della casa al 28 ricorda un personaggio straniero della variegata comunit\u00e0 che animava la vita mondana ottocentesca della citt\u00e0, la poetessa Dora d'Istria:"}
{"id": "838657", "revid": "287204", "url": "https://it.wikipedia.org/wiki?curid=838657", "title": "Algoritmo Buhlmann", "text": "Lalgoritmo B\u00fchlmann \u00e8 un algoritmo di decompressione usato nelle omonime tabelle B\u00fchlmann, delle tabelle di decompressione create dal Dott. Albert B\u00fchlmann (16. Maggio 1923; \u2020 16. Marzo 1994), ricercatore nell'ambito della teoria della decompressione al \"Laboratory of Hyperbaric Physiology\" dell'Ospedale Universitario di Zurigo, Svizzera.\nI risultati delle ricerche di B\u00fchlmann, in collaborazione con il Dr. Max Hahn, che iniziarono nel 1959, furono pubblicati nel 1983 sul libro tedesco intitolato \"Decompression: Decompression Sickness\".\nIl libro fu considerato come il pi\u00f9 completo saggio sulla malattia da decompressione e sul calcolo per evitarla; in seguito l'algoritmo fu utilizzato per i computer subacquei.\nNel 1987 fu sviluppato il \"SAA B\u00fchlmann System\", usato con le tabelle decompressive come \"set\" di regole per poter calcolare immersioni in curva di sicurezza. Queste tabelle sono tuttora utilizzate in alcuni computer subacquei.\nB\u00fchlmann svilupp\u00f2 anche le teorie sulle miscele di gas, con cui il subacqueo Hannes Keller raggiunse nel lago di Zurigo nel novembre del 1959 una profondit\u00e0 di 131 metri. Lo stesso Keller si immerse poi nel 1962 davanti alle coste dell'isola di Santa Catalina (California), raggiungendo la profondit\u00e0 di 313 metri. Tale record fu assistito dalla US Navy.\nVersioni.\nSono state sviluppate diverse versioni dell'algoritmo di B\u00fchlmann, sia da parte di B\u00fchlmann che da parte dei lavoratori successivi. La convenzione di denominazione utilizzata per identificare gli algoritmi \u00e8 un codice che inizia da ZH-L, da Zurigo (ZH), i limiti (L) seguito dal numero di scomparti dei tessuti e altri identificatori univoci. Per esempio:"}
{"id": "838658", "revid": "29244", "url": "https://it.wikipedia.org/wiki?curid=838658", "title": "Tabelle B\u00fchlmann", "text": ""}
{"id": "838661", "revid": "13102", "url": "https://it.wikipedia.org/wiki?curid=838661", "title": "Ducato d'Urbino", "text": ""}
{"id": "838662", "revid": "1896029", "url": "https://it.wikipedia.org/wiki?curid=838662", "title": "Lo spazio dell'immagine", "text": "\"Lo spazio dell'immagine\" \u00e8 stata una delle grandi esposizioni d'arte contemporanea degli anni sessanta che segnarono, artisticamente, l'epoca. Si svolse a Foligno negli spazi rinascimentali di Palazzo Trinci dal 2 luglio al 1\u00ba ottobre 1967. L'organizzazione fu curata da: Bruno Alfieri, Giuseppe Marchiori, Giorgio De Marchis, Gino Marotta, Stefano Ponti, Lanfranco Radi, Luciano Radi.\nL'esposizione ospit\u00f2 opere, costituite da ambienti plastico-spaziali, e pertanto destinate ad essere smontate con la fine della mostra, realizzate da grandi artisti quali Lucio Fontana, Ettore Colla, Getulio Alviani, Agostino Bonalumi, Enrico Castellani, Mario Ceroli, Luciano Fabro, Tano Festa, Piero Gilardi, Gino Marotta, Eliseo Mattiacci, Romano Notari, Pino Pascali, Michelangelo Pistoletto, Paolo Scheggi, \"Gruppo MID\" (Antonio Barrese, Alfonso Grassi, Gianfranco Laminarca, Alberto Marangoni), \"Gruppo N (\"Alberto Biasi, Ennio Chiggio, Toni Costa, Edoardo Landi, Manfredo Massironi), Gruppo T (Davide Boriani, Gianni Colombo, Gabriele De Vecchi).\nLa mostra fu presentata da critici e storici dell'arte quali: Umbro Apollonio, Giulio Carlo Argan, Palma Bucarelli, Maurizio Calvesi, Germano Celant, Giorgio de Marchis, Gillo Dorfles, Christopher Finch, Udo Kultermann, Giuseppe Marchiori e Lara Vinca Masini.\nBibliografia.\nAA. VV. \"Lo Spazio dell'Immagine\", Alfieri edizioni d'arte, Venezia, 1967"}
{"id": "838664", "revid": "124741778", "url": "https://it.wikipedia.org/wiki?curid=838664", "title": "Paul Drude", "text": "Educazione.\nNato a Braunschweig nell'allora Ducato di Brunswick, figlio di un insegnante di ginnastica, Drude cominci\u00f2 i suoi studi in matematica all'Universit\u00e0 di Gottinga, ma successivamente si riorient\u00f2 verso la fisica. La sua dissertazione sulla riflessione e diffrazione della luce nei cristalli fu completata nel 1887, con relatore Woldemar Voigt\nCarriera.\nNel 1894 Drude divent\u00f2 professore straordinario all'Universit\u00e0 di Lipsia; nello stesso anno spos\u00f2 Emilie Regelsberger, figlia di un avvocato di Gottinga, da cui ebbe successivamente quattro figli. Nel 1900 divenne editore per gli \"Annalen der Physik\", il pi\u00f9 importante periodico scientifico del tempo. Nel periodo 1900-1905 fu professore ordinario di fisica all'Universit\u00e0 di Gie\u00dfen. Nell'annus mirabilis divenne il direttore dell'Istituto di fisica dell'Universit\u00e0 di Berlino. L'anno successivo, ormai all'apice della sua carriera, divenne membro dell'Accademia Prussiana delle Scienze, ma pochi giorni dopo la sua lectio inauguralis, per inspiegabili ragioni, si suicid\u00f2. Gli sopravvissero la moglie e i quattro figli.\nOpere.\nDrude si laure\u00f2 nell'anno in cui Hertz cominciava a pubblicare le sue scoperte derivate dai suoi esperimenti sulle teorie di Maxwell, introducendo queste per la prima volta al pubblico tedesco . I primi esperimenti di Drude furono proprio la determinazione delle costanti ottiche di vari solidi, misurate con livelli di accuratezza senza precedenti. Lavor\u00f2 poi sulle relazioni tra queste e le costanti elettriche e la struttura fisica delle sostanze. Nel 1894 fu responsabile dell'introduzione del simbolo \"c\" per la velocit\u00e0 della luce nel vuoto perfetto.\nVerso la fine del suo soggiorno a Lipsia, Drude fu invitato a scrivere un manuale di ottica: il \"Lehrbuch der Optik\", pubblicato nel 1900, metteva insieme le precedentemente distinte materie dell'elettricit\u00e0 e ottica, cosa che fu considerata da Drude come un \u201cavanzamento epocale nelle scienze naturali\u201d . Fu in effetti la massima sintesi classica del fenomeno della conduttivit\u00e0, immediatamente prima dell'avvento della meccanica quantistica.\nNel 1900 svilupp\u00f2 inoltre un potente modello per spiegare le propriet\u00e0 termiche, elettriche e ottiche della materia. Questo sarebbe stato migliorato nel 1933 da Sommerfeld e Bethe con considerazioni quantomeccaniche sulla funzione d'onda, diventando il \"Modello di Sommerfeld\"."}
{"id": "838665", "revid": "154893", "url": "https://it.wikipedia.org/wiki?curid=838665", "title": "Algoritmo B\u00fchlmann", "text": ""}
{"id": "838667", "revid": "287204", "url": "https://it.wikipedia.org/wiki?curid=838667", "title": "Chiesa del Ges\u00f9 delle Monache", "text": "La chiesa del Ges\u00f9 delle Monache \u00e8 una chiesa di Napoli, ubicata nei pressi di piazza Cavour, poco oltre porta San Gennaro, nel centro storico: affiancata da un convento, \u00e8 sede parrocchiale, titolo che ha ereditato dalla vicina e distrutta chiesa di San Giovanni in Porta.\nStoria.\nSia Giovanna II che Giovanna III sovvenzionavano con numerose offerte il convento di Santa Maria del Ges\u00f9, luogo scelto per la sepoltura per i membri della dinastia aragonese: fu proprio Giovanna II, rimasta vedova del marito Ferdinando I di Napoli, che decise la costruzione di una chiesa nei pressi del convento all'inizio del XVI secolo. Secondo i suoi progetti il tempio avrebbe dovuto essere il pantheon della famiglia: tuttavia sia a causa della caduta della corona arogenese, sia per la mancanza di fondi, questa non vide realizzato il suo desiderio. La chiesa venne completata solamente nel 1582, come documentato da una lapide, grazie ai proventi elargiti da Lucrezia Dentice e della famiglia Montalto.\nDurante il XVII secolo l'interno sub\u00ec un processo di decorazione secondo il gusto dell'epoca, ossia quello barocco, che ne ha alterato l'aspetto cinquecentesco e che \u00e8 continuato anche per tutto il XVIII secolo: hanno lavorato alla chiesa artisti come Arcangelo Guglielmelli, Lorenzo Vaccaro, Giuseppe Troise e Nicola Cacciapuoti. Altri lavori di ristrutturazione si ebbero nel 1731, su disegno di padre Enrico Pini, che interessarono la zona del presbiterio. Nel 1862 la chiesa ottenne il titolo di parrocchia a seguito della demolizione della vicina chiesa di San Giovanni in Porta.\nDescrizione.\nLa facciata della chiesa \u00e8 in stile tardo rinascimentale ed ebbe enorme successo soprattutto nel corso del Seicento, tant'\u00e8 che venne pi\u00f9 volta riprese nelle strutture progettate da Cosimo Fanzago; si presenta in tre scomparti, suddivisa da due trabeazioni: nella parte inferiore \u00e8 un ampio arco d'accesso che prende anche parte del secondo scomparto ed a lati due archi pi\u00f9 piccoli sormontati da una nicchia dove sono poste delle statue, decorazione che si ripete ugualmente anche nella parte centrale della facciata; il terzo scomparto \u00e8 caratterizzato al centro da una nicchia con statua ed ai lati termina con guglie: sul timpano \u00e8 posta una croce in ferro; tutte le statue presenti sono state realizzate nel XVIII secolo. L'ampio arco immette nell'atrio dove \u00e8 posto il portale d'ingresso: questo \u00e8 il legno intagliato ed \u00e8 stato realizzato nella seconda met\u00e0 del XVI secolo.\nL'intero, in stile barocco, si presenta a navata unica, con quattro cappelle su ogni lato, un breve transetto che non sporge dal perimetro della chiesa, dove insiste anche il presbiterio, soffitto a cassettoni ligneo con intagli dorati e motivi floreali, realizzato nel XVII secolo, e pavimento in rigiole risalente al XIX secolo, commissionato alla ditta Giustiniani. Sulla controfacciata \u00e8 un dipinto di Francesco Solimena raffigurante \"San Giovanni Evangelista e il cardinale Innico Caracciolo\" del 1658 e proveniente dalla distrutta chiesa di San Giovanni in Porta, lungo la parte alta della navata dipinti di Nicola Cacciapuoti eseguiti tra il 1730 ed il 1731, mentre sull'arco della quarta cappella del lato destro \u00e8 posto l'organo, risalente alla fine del XVII secolo, con decorazione in legno intagliato e dorato.\nLa prima cappella sulla sinistra presenta decorazioni in stucco di Giuseppe Troise e Lorenzo Vaccaro: sull'altare \u00e8 una tela ritraente \"San Antonio in Gloria\" di un ignoto napoletano del XVII secolo, mentre sulle pareti laterali due opere di Luca Giordano del 1683, ossia \"Sant'Antonio predica ai pesci\" e \"Sant'Antonio risana un piede ad un ferito\". La seconda cappella \u00e8 anch'essa decorata con stucchi di Lorenzo Vaccaro e Giuseppe Troise a cui si aggiunge Francesco Solimena, che nella volta realizza gli affreschi della \"Gloria della Vergine\" e \"Putti\", oltre a due tele, poste sulle pareti laterali, \"Annunciazione\" e \"Sposalizio della Vergine\"; sull'altare \u00e8 collocata una tela di Luca Giordano: \"Immacolata, santa Teresa e santa Chiara\", del 1683. La terza cappella \u00e8 caratterizzata sull'altare da un dipinto della fine del XVI secolo, \"Madonna col Bambino\", con corona ed ex voto del XIX e XX secolo, di autore ignoto, cos\u00ec come le tele sulle pareti laterali, risalenti alla seconda met\u00e0 del Seicento e raffiguranti \"Cristo portacroce\" e \"Cristo flagellato\", quest'ultima copia da Jusepe de Ribera; la cappella \u00e8 pavimentata in maioliche, di manifattura dei Giustiniani. La quarta cappella \u00e8 in realt\u00e0 l'antisagrestia ed \u00e8 presente \"Torchio mistico\", una tavola iconografica della seconda met\u00e0 del Cinquecento e \"San Giovanni Battista\", tavola del Solimena.\nLa prima cappella sul lato destro \u00e8 dedicata a santa Teresa d'\u00c1vila: presenta un imponente lavoro di stucchi realizzato nelle parti geometriche da Giuseppe Troise e nelle parti figurative da Lorenzo Vaccaro; sull'altare \u00e8 una tela della fine del Seicento, opera di ignoto napoletano, raffigurante \"Santa Teresa\", mentre sulle pareti laterali due tele attribuite ad Andrea Malinconico, \"Miracolo di Santa Teresa\" e \"Morte di santa Teresa\"; caratteristico il pavimento in maioliche policrome. La seconda cappella \u00e8 dedicata a santa Chiara e presenta sull'altare \"Santa Chiara in gloria tra i santi Bonaventura, Giovanni da Capestrano e Ludovico da Tolosa\" di Francesco Solimena e datata 1684, mentre alle pareti due opere di Paolo De Matteis del 1696, intitolate rispettivamente \"Monacazione di santa Chiara\" e \"Santa Chiara che scaccia i saraceni\"; completano la decorazione gli stucchi di Lorenzo Vaccaro e Giuseppe Troise e gli affreschi della volta, \"Gloria di santa Chiara\" e \"Putti\", del Solimena. La terza cappella ha sull'altare \"Madonna col Bambino tra i santi Francesco, Chiara, Pietro e Paolo\", opera di Fabrizio Santafede, mentre alle pareti due dipinti ottagonali di Michele Ragolia della fine del XVII secolo, \"Stimmate di san Francesco\" e \"San Francesco e santa Chiara che intercedono per un convento incendiato\"; il pavimento maiolicato \u00e8 uno dei primi lavori effettuati dalla fabbrica Giustiniani dopo il loro trasferimento a Napoli, avvenuto intorno al 1760. La quarta cappella conserva un polittico, in una cornice lignea intagliata e dorata, di Giovanni Filippo Criscuolo: questo si divide in due ordini con al centro la \"Dormitio Virginis\" e l\"'Assunzione\", ai lati \"Santi\", mentre nella parte alta \"Trinit\u00e0\" e \"Adorazione del Bambino\"; sulla parete sinistra dipinto di ignoto della fine del Cinquecento raffigurante \"Flagellazione di Ges\u00f9 alla colonna\".\nLa zona del presbiterio, disegnata da Enrico Pini, che incorpora anche il transetto, ospita l'altare maggiore in marmi policromi e pietre dure, stessi materiali utilizzati per la realizzazione del ciborio; caratteristica anche la portella del tabernacolo in pietre dure e madreperla. Sulle pareti del presbiterio diverse opere di Giovanni Bernardo Lama e della sua bottega: in particolare due dipinti con tema il \"Redentore benedice san Francesco\" e la \"Vergine benedice santa Chiara\", mentre pi\u00f9 in basso due tavole ottagonali che rappresentano la \"Carit\u00e0\" e la \"Fede\". Le cupola sul presbiterio \u00e8 stata affrescata intorno al 1680 da Arcangelo Guglielmelli. La tavola custodita alle spalle dell'altare maggiore, nell'abside, \u00e8 sempre opera del Lama, datata alla fine del XVI secolo e raffigura la \"Circoncisione\": intorno si sviluppa un apparato decorativo in legno intagliato e dorato e cartapesta di Arcangelo Guglielmelli e nella parte superiore \u00e8 posta una tavola ovale, \"Bambino Ges\u00f9\", di Luca Giordano. Completano la zona monocromi realizzati tra il 1730 ed il 1731 da Nicola Cacciapuoti.\nAdiacente alla chiesa \u00e8 il convento: particolare \u00e8 il refettorio che presenta decorazioni di Arcangelo Guglielmelli."}
{"id": "838677", "revid": "75661", "url": "https://it.wikipedia.org/wiki?curid=838677", "title": "Paul Karl Ludwig Drude", "text": ""}
{"id": "838678", "revid": "125858914", "url": "https://it.wikipedia.org/wiki?curid=838678", "title": "Barone di M\u00fcnchhausen", "text": "\u00c8 il personaggio a cui si \u00e8 ispirato Rudolf Erich Raspe per il protagonista del romanzo \"Le avventure del barone di M\u00fcnchhausen\". Il vero barone era infatti divenuto famoso per i suoi inverosimili racconti: tra questi, un viaggio sulla Luna, un viaggio a cavallo di una palla di cannone e il suo uscire incolume dalle sabbie mobili tirandosi fuori per i propri capelli.\nHieronymus era uno degli otto figli ed \u00e8 nato nella casa padronale di una tenuta a Bodenwerder conosciuta come Schloss M\u00fcnchhausen. Suo padre era il tenente di cavalleria Georg Otto von M\u00fcnchhausen (1682-1724), padrone di casa di Rinteln e Bodenwerder, che a sua volta era un pronipote del capo mercenario Hilmar von M\u00fcnchhausen. Il padre mor\u00ec quando aveva solo quattro anni; sua madre, Sibylle Wilhelmine von Reden di Hastenbeck (1689-1741), lo allev\u00f2.\nSuo parente era il Primo Ministro di Brunswick-L\u00fcneburg Gerlach Adolph von M\u00fcnchhausen.\nBiografia.\nM\u00fcnchhausen era uno dei paggi di Antonio Ulrico II, duca di Brunswick-L\u00fcneburg, che si trasfer\u00ec col suo padrone in Russia. Venne nominato luogotenente in seconda della cavalleria russa quando Antonio Ulrico divenne generale in comando dell'esercito russo nel 1739. Era di stanza a Riga, ma partecip\u00f2 a due campagne contro l'Impero ottomano nel 1740 e 1741. Quando Antonio Ulrico venne imprigionato nel 1741, M\u00fcnchhausen rimase in servizio nell'esercito russo. Nel 1750 venne nominato capitano di cavalleria.\nNel 1744 si era sposato con Jacobine von Dunten, vicino a Duntes Mui\u017ea, in Livonia. Dopo il pensionamento, visse con la moglie nella sua tenuta in Bodenwerder fino a che lei mor\u00ec nel 1790. Qui acquist\u00f2 una grande reputazione per i suoi racconti divertenti ed esagerati; allo stesso tempo divenne un rispettato uomo d'affari. M\u00fcnchhausen si rispos\u00f2 nel 1794, ma il matrimonio termin\u00f2 in uno scandaloso e rovinoso divorzio. Mor\u00ec nel 1797.\n\"Le avventure del barone di M\u00fcnchhausen\".\nLe storie su M\u00fcnchhausen furono collezionate e pubblicate da un autore anonimo nel 1781. Una versione in inglese venne pubblicata a Londra nel 1785 da Rudolf Erich Raspe, come \"Baron Munchhausen's Narrative of his Marvellous Travels and Campaigns in Russia\", chiamato anche \"The Surprising Adventures of Baron Munchhausen\".\nNel 1786, Gottfried August B\u00fcrger tradusse le storie di Raspe in tedesco e le estese. Le pubblic\u00f2 sotto il nome \"Wunderbare Reisen zu Wasser und zu Lande: Feldz\u00fcge und lustige Abenteuer des Freiherrn von M\u00fcnchhausen\" (\"Viaggi meravigliosi su terra e mare: le campagne militari e le avventure comiche del Barone di M\u00fcnchhausen\"). La versione di B\u00fcrger \u00e8 quella pi\u00f9 conosciuta dai lettori tedeschi.\nNel XIX secolo, la storia aveva subito numerose trasformazioni ed espansioni da parte di molti autori ed era stata tradotta in numerose lingue, tra cui l'esperanto, totalizzando pi\u00f9 di cento diverse edizioni. Le avventure del barone di M\u00fcnchhausen sono state pubblicate anche in Russia, dove sono molto conosciute, specialmente nelle versioni per bambini. Nel 2005 una statua di von M\u00fcnchhausen \u00e8 stata eretta nella citt\u00e0 di Kaliningrad (K\u00f6nigsberg).\nNon \u00e8 chiaro quanto del materiale delle storie arrivi dal barone; a ogni modo si sa che la maggior parte delle storie sono basate su storie popolari che erano in circolazione molti secoli prima della sua nascita.\nInfluenza culturale.\nIl personaggio del barone presta il nome alla sindrome di M\u00fcnchhausen, in cui il paziente si procura disturbi fittizi per ottenere la compassione e l'attenzione altrui.\nIl barone \u00e8 stato ripreso in varie opere letterarie, alcune delle quali propongono un seguito alle sue mirabolanti avventure; tra queste un libro del sovietico Grigori Gorin che narrava la storia del barone dopo le avventure raccontate nel libro, e in particolare la sua lotta per dimostrarsi sano, da cui \u00e8 stato tratto un film nel 1979. Hugo Gernsback tent\u00f2 di conferire una consistenza (fanta)scientifica alle avventure del barone nei racconti della sua serie \"Baron M\u00fcnchhausen's Scientific Adventures\" (pubblicati nel 1915-1916 su riviste pulp, quindi ristampati nel 1928 su \"Amazing Stories\").\nNella fiaba di Italo Calvino intitolata \"I cinque scapestrati\" (Terra d'Otranto), i protagonisti sono collegati strettamente agli aiutanti del barone grazie ai quali costui, dopo aver vinto una scommessa, porta via al Sultano tutto il tesoro: Saetta (nel libro \u00e8 l'aiutante che, correndo a un'impensabile velocit\u00e0, va e torna da Vienna portando un vino pi\u00f9 buono di quello del Sultano), Cecadritto (che ha una mira infallibile), Forteschiena (l'erculeo personaggio che nel romanzo riesce a caricare sulla propria schiena tutto il tesoro del sultano) e Soffiarello (che sbaraglia eserciti e cose soffiando). Quattro aiutanti (nella fiaba il quinto \"scapestrato\" non \u00e8 che \u00e8 il protagonista della storia).\nM\u00fcnchhausen \u00e8 stato l'oggetto di molte opere d'arte. La sua immagine pi\u00f9 famosa appartiene probabilmente a un'edizione del libro del 1862 illustrata da Gustave Dor\u00e9.\nFilmografia.\nSono stati girati diversi film sulle avventure fantastiche del barone, fin dalle origini del cinema. Eccone un elenco (non esaustivo):\nFumetti.\nDalle storie del barone di M\u00fcnchhausen sono state tratte numerose storie a fumetti in varie lingue. Una delle varie versioni in italiano venne pubblicata dalla rivista per ragazzi \"Il Giornalino\" (Edizioni Paoline), riproposta in volume. Il volume comprendeva due racconti del Barone, \"Il barone di M\u00fcnchhausen\" e \"Lo gran giro del mondo\". La prima storia parla delle sue gesta pi\u00f9 famose quali quella della palla di cannone e del cavallo attaccato al campanile.\nAnche la Disney ha proposto la sua versione, ristampata nella collana Le Grandi Parodie Disney, con il fumetto \"Paperino di M\u00fcnchhausen\".\nNella graphic novel \"La Lega degli Straordinari Gentlemen\" di Alan Moore e Kevin O'Neill, il busto del barone di M\u00fcnchhausen \u00e8 presente all'interno del British Museum.\nGiochi di ruolo.\nNel gioco di ruolo \"Le Straordinarie Avventure del Barone di Munchausen\", i giocatori impersonano narratori che si raccontano reciprocamente delle storie. Chi accetta la sfida inizia cercando di raccontare la sua storia e gli altri possono interromperlo e/o mettere in dubbio la veridicit\u00e0 di quanto viene raccontato."}
{"id": "838679", "revid": "399", "url": "https://it.wikipedia.org/wiki?curid=838679", "title": "Moto di rotazione", "text": ""}
{"id": "838681", "revid": "1543377", "url": "https://it.wikipedia.org/wiki?curid=838681", "title": "Provincia dell'Arhangaj", "text": "La provincia dell'Arhangaj \u00e8 una provincia della Mongolia, situata nel centro della nazione. Ha per capoluogo C\u0117c\u0117rl\u0117g, che \u00e8 un mercato agricolo di rilievo.\nGeografia fisica.\nA nord confina con la provincia del H\u00f4vsg\u00f4l, ad est con la provincia di Bulgan, a sud con quella del \u00d4v\u00f4rhangaj e ad ovest con la provincia del Zavhan e quella di Bajanhongor.\nLa provincia si trova sul versante nord dei monti Hangaj. Il punto pi\u00f9 alto \u00e8 il picco Harlagtaj (3.529 m), mentre il punto pi\u00f9 basso (1.290 m s.l.m.) \u00e8 la zona della confluenza dei fiumi Orhon e Tamir. La montagna pi\u00f9 conosciuta \u00e8 il vulcano estinto Horgo situato all'interno del parco nazionale Horgo-Terhijn Cagaan nuur.\nIdrografia.\nI fiumi \u010culuut, Hanuj e Tamir hanno origine dalle valli dei monti Hangaj e confluiscono, assieme a piccoli tributari, nel bacino del S\u0117l\u0117ng\u0117. Anche l'Orhon attraversa per un breve tratto la parte pi\u00f9 orientale della provincia.\nIl lago Terhijn Cagaan nuur, conosciuto come il \"lago bianco\", si trova nella parte occidentale, nel \"sum\" di Tariat, ed \u00e8 una nota meta turistica come il piccolo lago di \u00d4gij nuur che si trova nel \"sum\" omonimo.\nStoria.\nL'Arhangaj \u00e8 stato costituito da parti del Tsetserleg Mandal Uulyn aimag nel 1931. All'epoca la provincia aveva 35 distretti (\"sum\"), 65.333 abitanti per 22.285 nuclei familiari e 1.800.000 capi di bestiame. Il capoluogo provinciale C\u0117c\u0117rl\u0117g fu istituito presso il monastero di Zaya Huree (Zayain Kh\u00fcree), fondato nel 1586.\nEconomia.\nL'economia \u00e8 basata in parte sull'agricoltura, ma principalmente sulla pastorizia e l'allevamento del bestiame. Secondo i dati del 2004, nell'\"aimag\" c'erano 1.948.000 capi di bestiame: capre, pecore, bovini (inclusi yak e \"hainag\"), cavalli e cammelli. I cammelli sono allevati esclusivamente nei distretti del sud-est.\nSuddivisione amministrativa.\nLa provincia dell'Arhangaj \u00e8 suddivisa nei seguenti distretti (\"sum\"):"}
{"id": "838685", "revid": "287204", "url": "https://it.wikipedia.org/wiki?curid=838685", "title": "Dipartimento di italianistica", "text": "Il Dipartimento di Italianistica dell'Universit\u00e0 degli Studi di Firenze si trova in piazza Savonarola 1 a Firenze, angolo via Leonardo da Vinci e via Francesco Valori.\nStoria.\nL'edificio fu eretto su progetto dell'architetto Enrico Guidotti, su un lotto di terreno acquistato dallo stesso a seguito degli interventi di urbanizzazione della zona legati al progetto di massima di ingrandimento della citt\u00e0 messo a punto da Giuseppe Poggi negli anni di Firenze Capitale (1865-1871).\nDopo vari passaggi di propriet\u00e0 divenne nel 1970 sede scolastica, con conseguenti lavori di adattamento e riconfigurazione degli spazi interni.\nDescrizione.\nProgettato in base ai particolari condizionamenti del lotto, presenta un ampio smusso a guardare la piazza, definito come prospetto principale e caratterizzato da un lungo balcone all'altezza del piano nobile. Per il resto le facciate si adeguano alla tradizione tardo ottocentesca, con evidenti riferimenti alle architetture fiorentine cinque seicentesche.\nSituato in un palazzo ottocentesco coevo con la piazza, \u00e8 caratterizzato da una struttura a tre piani canonici, con ampi saloni di rappresentanza al primo piano, usati oggi per le aule, la biblioteca e una sala attrezzata per conferenze.\nSui soffitti si trovano affreschi a vari soggetti dipinti da artisti toscani dell'Ottocento: il corridoio al primo piano \u00e8 caratterizzato da grottesche nelle volte, mentre tra i saloni pi\u00f9 rappresentativi vi sono quello con l'affresco dell\"Assunta\" o la \"Sala Bianca\", poi diventato il vestibolo della biblioteca."}
{"id": "838688", "revid": "45927", "url": "https://it.wikipedia.org/wiki?curid=838688", "title": "Pronomi", "text": ""}
{"id": "838689", "revid": "2074539", "url": "https://it.wikipedia.org/wiki?curid=838689", "title": "Giordania", "text": "La Giordania (: ) o Regno Hascemita di Giordania () \u00e8 uno Stato del Vicino Oriente (Asia).\nConfina a nord con la Siria, a nord-est con l'Iraq, a sud-est e a sud con l'Arabia Saudita, a sud-ovest \u00e8 bagnata dal Mar Rosso, a ovest con il territorio palestinese della Cisgiordania, Israele e il mar Morto.\n\u00c8 indipendente dal 1946 e la sua forma di governo \u00e8 la monarchia costituzionale. Il re attuale \u00e8 \u02bfAbd All\u0101h II, figlio di Husayn, morto nel 1999, e marito di Rania di Giordania.\nGeografia.\nSituata nella regione storica della Mezzaluna Fertile, la Giordania \u00e8 in gran parte costituita da deserti e ampi altopiani. Si pu\u00f2 dividere in tre zone principali: la Valle del Giordano, l'altopiano della Transgiordania e il deserto.\nL'altopiano della Transgiordania corrisponde alla zona dove sono situati i principali centri urbani, Amman, Zarq\u0101\u02be, Irbid, e Karak, ed \u00e8 il luogo di maggior interesse turistico vista la presenza dei pi\u00f9 importanti siti archeologici come Jerash, Karak, Madaba e Petra, una delle sette meraviglie del mondo moderno.\nLa regione desertica occupa circa i due terzi del Paese; in questa zona si trova la cima pi\u00f9 alta della Giordania, il Jebel Rum, alto 1754\u00a0m. Il pi\u00f9 alto monte della Giordania secondo il SRTM \u00e8 il monte Jebel Umm al-Dami, di circa 1830\u00a0m., al confine con l'Arabia Saudita.\nMontagne: Jebel Umm al-Dami, Jebel Rum, Nebo.\nDeserti: Deserto siriaco.\nIdrografia.\nL'unico fiume di rilievo \u00e8 il Giordano, storicamente conteso con Israele, che sfocia nel Mar Morto. Lo sbocco meridionale sul mar Rosso ha come porto principale \u02bfAqaba.\nI pi\u00f9 grandi affluenti del fiume Giordano sono lo Yarmuk e lo Zarqa.\nIl lago pi\u00f9 esteso del paese \u00e8 il Mar Morto.\nL'unico mare su cui si affaccia la Giordania \u00e8 il Mar Rosso.\nClima.\nIl clima \u00e8 di tipo mediterraneo nelle regioni ad ovest e nord della Valle del Giordano, con inverni mediofreddi e umidi ed estati calde e asciutte, raggiungendo temperature che superano i 35\u00a0\u00b0C. Raramente in inverno \u00e8 presente la neve. Le precipitazioni piovose raggiungono circa i 600\u00a0mm annui. Nelle regioni desertiche del sud e del sud-est invece il clima \u00e8 prevalentemente arido. Le precipitazioni sono scarse, inferiori ai 50\u00a0mm, le estati sono bollenti con temperature che superano i 40\u00a0\u00b0C e durante il periodo invernale arrivano i venti umidi del Mediterraneo orientale.\nPopolazione.\nDemografia.\nLa Giordania ha una popolazione di circa 10,4 milioni di abitanti, di cui il 95% \u00e8 composto da arabi, che vengono distinti in arabi giordani (55% circa della popolazione) e \"arabi palestinesi\" (circa il 40%), arrivati in Giordania in conseguenza delle guerre arabo-israeliane del 1948 e del 1967.\nIl restante 5% della popolazione \u00e8 composto principalmente da circassi, armeni, ceceni, dom e curdi.\nNon \u00e8 ancora stato stabilito con chiarezza il numero di libanesi arrivati in Giordania durante e dopo la guerra del 2006.\nLingue.\nLa lingua ufficiale del Regno \u00e8 l'arabo, ma l'uso dell'inglese \u00e8 molto diffuso in ambito governativo, culturale e sociale. Entrambe le lingue sono obbligatorie nelle scuole pubbliche e private. Il francese \u00e8 insegnato in alcune scuole (sia pubbliche che private), ma non \u00e8 obbligatorio.\nL'armeno e le lingue caucasiche sono diffuse tra i membri delle minoranze sopra citate.\nReligioni.\nSecondo le stime del 2001 il 92% della popolazione giordana \u00e8 composta da musulmani sunniti e il 6% da cristiani, (in maggioranza greci-ortodossi, ma anche cattolici, ortodossi-siriani, copti, armeni apostolici e protestanti).\nVi \u00e8 inoltre una piccola minoranza drusa nella citt\u00e0 di Zarqa e presso l'oasi di Azraq.\nNel villaggio di \u02bfAdasiyya vi \u00e8 invece una piccola comunit\u00e0 Bah\u00e1'\u00ed.\nOrdinamento dello Stato.\nSuddivisioni amministrative.\nLa Giordania \u00e8 suddivisa in 12 governatorati (\"muh\u0101fa\u1e93\u0101t\", singolare: \"muh\u0101fa\u1e93a\"), con a capo un governatore nominato dal re:\nI Governatorati sono l'unico ente di governo per tutti i ministeri e per i progetti di sviluppo nei rispettivi territori. I Governatorati si suddividono in circa 52 \"nahia\".\nPolitica.\nLa Giordania \u00e8 una monarchia costituzionale sulla base della Costituzione promulgata l'8 gennaio 1952 (vedi democrazia islamica).\nI sovrani della Giordania dal 1946 ad oggi sono:\nIl potere esecutivo \u00e8 detenuto dal re e dal suo consiglio dei ministri, presieduto da un primo ministro di nomina regia. Il re firma le leggi, pu\u00f2 porre un veto che pu\u00f2 essere superato dai due terzi di entrambe le camere che compongono l'Assemblea Nazionale, nomina e rimuove i giudici per decreto, approva gli emendamenti alla Costituzione, dichiara guerra e comanda le forze armate.\nIl Consiglio dei ministri, guidato da un Primo ministro, \u00e8 nominato dal re, che pu\u00f2 revocare i ministri su richiesta del Primo ministro. Il consiglio \u00e8 responsabile di fronte alla Camera che pu\u00f2 costringerlo alle dimissioni con una mozione di sfiducia votata dai due terzi dei deputati. L'attuale Primo ministro \u00e8 Bisher Al-Khasawneh, in carica dal 12 ottobre 2020.\nIl potere legislativo spetta all'Assemblea Nazionale ( \"Majlis al-Umma\" ). L'Assemblea Nazionale \u00e8 composta da:\nIl Parlamento ha scarsi poteri di controllo sul sovrano.\nIl potere giudiziario prevede tre tipi di tribunali: civili, religiosi e speciali. Il re nomina e revoca i giudici per decreto, ma la costituzione ne garantisce la soggezione solo alla legge e in pratica sono controllati da un Consiglio Giudiziario Superiore. I tribunali civili sono competenti in materia civile e penale e operano in base ai codici (\"civil law\"). I tribunali religiosi sono competenti in materia di statuto personale e operano in base al diritto coranico (shari'a) o al diritto canonico. I tribunali speciali sono competenti in materia costituzionale o in materia fiscale.\nNonostante le riforme seguite alle manifestazioni dell'aprile 1989, il multipartitismo (legalizzato nel 1992) \u00e8 ancora sottosviluppato. Bench\u00e9 esistano una trentina di partiti di varia ideologia (sinistra, panarabismo, islamismo, conservatorismo), il solo partito politico rappresentato in Parlamento (all'opposizione) \u00e8 il Fronte islamico d'azione (Islamic Action Front - IAF), braccio politico dei Fratelli Musulmani in Giordania.\nLa politica estera si muove all'interno di un moderato panarabismo, ma con solidi agganci occidentali.\nNel febbraio 2015 dopo l'uccisione del pilota giordano Mu'adh al-Kasasbeh, bruciato vivo dall'ISIS, la Giordania ha dichiarato guerra allo Stato Islamico.\nIstituzioni.\nUniversit\u00e0.\nNell'ambito universitario ricordiamo l'Universit\u00e0 di Giordania, fondata nel 1962.\nEconomia.\nLa Giordania, sebbene stia attraversando un periodo di buona crescita del PIL, soffre dell'aridit\u00e0 dei suoi territori, che costringe l'agricoltura a svilupparsi su spazi assai esigui.\nIl Paese \u00e8 privo di giacimenti petroliferi e attualmente importa il 98% del fabbisogno energetico nazionale. Da sottolineare, tuttavia, un importante accordo tra la Giordania e il vicino Iraq: in cambio dell'importazione di petrolio, le merci irachene hanno accesso al porto Giordano di Aqaba. \u00c8 prevista, inoltre, la costruzione di un oleodotto tra i due stati che hanno annunciato un accordo di intesa. \u00c8 stato inoltre annunciato un importante piano di investimento da parte del governo giordano sulle energie rinnovabili (eolico ed energia solare).\nIl mercato immobiliare giordano \u00e8 stato colpito da un forte calo di richieste, come parte delle implicazioni della crisi finanziaria mondiale. Secondo fonti del regno hashemita, progetti immobiliari del valore di 3 miliardi di euro sono stati rinviati. Zuhair al-Amri, presidente della Societ\u00e0 Investimenti immobiliari, ha dichiarato che il calo del mercato immobiliare giordano ha avuto inizio nel 2007, ma che la situazione \u00e8 peggiorata, alla luce della crisi finanziaria mondiale nel 2008.\nIl turismo ricopre un ruolo importante sull'economia nazionale. Sono da ricordare il sito di Petra, le localit\u00e0 termali del mar Morto, la citt\u00e0 di origine greca Gerasa e la localit\u00e0 marina di Aqaba, con unico sbocco al mare il (Mar Rosso). Il deserto del Wadi Rum, famoso per diversi film (tra cui Lawrence d'Arabia e Sopravvissuto - The Martian), offre paesaggi mozzafiato e la possibilit\u00e0 di pernottare nel deserto nelle tende beduine.\nMonumenti: Castelli del deserto, Pella, Petra, Piccola Petra, Quwaylibah.\nLa valuta della Giordania \u00e8 il dinaro giordano (JOD).\nTrasporti.\nAeroporti.\nAeroporto di Amman: Queen Alia International Airport (IATA: AMM, ICAO: OJAI), Marka International Airport (IATA: ADJ, ICAO: OJAM).\nAeroporto di Aqaba: King Hussein International Airport (IATA: AQJ, ICAO: OJAQ).\nLa compagnia aerea di bandiera \u00e8 la Royal Jordanian.\nCultura.\nProduzione letteraria.\nNel XX secolo si afferma una produzione letteraria giordana con vari autori come Abd al-Rahman Munif (1933-2004), nei cui romanzi analizza, fra l'altro le condizioni politiche e sociali dei paesi arabi.\nMusica.\nNel contesto musicale si \u00e8 affermato in campo internazionale il pianista Zade Dirani .\nCinema.\nRiguardo all'aspetto cinematografico, spicca il regista Amin Matalqa, il cui film Captain Abu Raed ha ottenuto diversi riconoscimenti .\nPatrimoni dell'umanit\u00e0.\nLa Giordania dispone di un patrimonio culturale rilevante tanto che ben 6 siti sono entrati a far parte della Lista dei patrimoni dell'umanit\u00e0 dell'UNESCO:\nNota: \u00e8 da ricordare, tra l'altro, che nel 2007, Petra \u00e8 stata inserita anche nella Lista delle Nuove sette meraviglie del mondo.\nGastronomia.\nIn ambito gastronomico tipico piatto nazionale della Giordania \u00e8 costituito dal mansaf.\nSport.\nTaekwondo.\nNella disciplina del taekwondo la Giordania si \u00e8 affermata in campo internazionale con Ahmad Abughaush, oro olimpico a Rio de Janeiro 2016, nella categoria 68\u00a0kg e oro ai World Junior Championships a Sharm el-Sheikh, nella categoria 63\u00a0kg, nel 2012. Ahmad Abughaush \u00e8 il primo atleta del suo paese a vincere un oro olimpico.\nGiochi olimpici.\nLa Giordania ai Giochi olimpici ha vinto tre medaglie: la prima medaglia olimpica fu la medaglia d'oro vinta nel taekwondo da Ahmad Abughaush a Rio de Janeiro 2016.\nCalcio.\nLa Nazionale di calcio della Giordania ha vinto due volte la medaglia d'oro ai Giochi panarabi, nel 1997 e nel 1999."}
{"id": "838690", "revid": "161374", "url": "https://it.wikipedia.org/wiki?curid=838690", "title": "I girasoli (Vincent Van Gogh)", "text": ""}
{"id": "838692", "revid": "125516830", "url": "https://it.wikipedia.org/wiki?curid=838692", "title": "Calvizzano", "text": "Calvizzano (\"Calvizz\u00e0ne\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nCalvizzano sorge nella fertile piana di bonifica dei Regi Lagni, nel cuore della pianura campana, in una zona altamente urbanizzata. Il comune \u00e8 situato nell'agglomerato a nord-ovest di Napoli (l'agro giuglianese) insieme ai comuni di Marano, Mugnano, Villaricca, Qualiano e Giugliano in Campania.\nOrigini del nome.\nSecondo lo storico locale Raffaele Galiero la denominazione deriverebbe da Calvisius (o Calvicius), un proprietario terriero appartenente alla gens Calvisia. Da qui la denominazione che si sarebbe trasformata in \"Calvisiano\", \"Calbictiano\" e infine \"Calvizzano.\"\nNel Seicento il notaio Marco Antonio Syrleto, primo storico locale aveva formulato un'altra ipotisi etimologica per il toponimo: secondo lui questo sarebbe derivato dal fatto che nell'antichit\u00e0, in seguito alle tante guerre e pestilenze, in questo luogo si sarebbero trovati molti sepolcri ripieni solamente di teschi, che vennero chiamati \"calvi\"; quando le persone sane vennero in questo territorio per abitarvi, dall'unione dei \"Calvi \"ai \"sani\", sarebbe nato il nome \"Calvisano\", dal volgo, in seguito, tradotto in \"Carvizzano\" e poi in \"Calvizzano\".\nStoria.\nNon esistono dati certi sulla sua fondazione. Il territorio conserva testimonianze archeologiche di epoca romana, come i resti di antiche ville romane. \nRaffaele Galiero, storico locale, in un libro del 1936, ritiene che il primo nucleo di Calvizzano si sia formato nei pressi di una deviazione dell'antica via Consolare Campana che arrivava alla citt\u00e0 di Napoli.\nA causa della sua collocazione nell'agro napoletano, il paese sub\u00ec in epoca altomedievale il riflesso delle travagliate vicende del Ducato di Napoli. Divenne casale solo nel 1269. Fu feudo dei Caracciolo di Napoli per quasi tutto il Quattrocento. Nel 1495 pass\u00f2 a Francesco D'Allegro, gran siniscalco del Regno di Sicilia. Dal 1497 al 1504 fu governato da Antonio de Raho, uditore e consigliere di Ferrante d'Aragona il quale lo nomin\u00f2 signore a vita di Calvizzano. Il 1\u00b0 di ottobre del 1669 Francesco Carnero, consigliere collaterale dello stato di guerra e maestro di campo della fanteria, acquist\u00f2 il casale divenendone barone. Nel 1681 la baronessa Margherita Carnero, quartogenita di don Francesco Carnero, spos\u00f2, con dispensa papale, suo cugino il duca Diego di Pescara e port\u00f2 in dote il casale di Calvizzano, facendo divenire il marito duca di Calvizzano. Nel 1806, il duca Giuseppe Maria Pescara perse il feudo a seguito della riforma amministrativa antifeudale operata sotto il regno napoletano di Giuseppe Bonaparte; l\"'Universitas Calvizzani\", antico retaggio del governo feudale, fu abolita per far spazio alla nascente amministrazione comunale. In seguito Calvizzano seguir\u00e0 le sorti dapprima del Regno delle Due Sicilie e poi dell'Italia.\nStemma.\nLo stemma comunale \u00e8 ritenuto anteriore al 1596, poich\u00e9 lo stemma \u00e8 scolpito nella chiesa di Santa Maria delle Grazie, la cui costruzione fu iniziata nel 1580.\nLo stemma del comune di Calvizzano, come da decreto del capo del governo del 9 maggio 1930 trascritto nei registri della Consulta araldica del 10 maggio 1930, ha le seguenti caratteristiche: \"di colore verde ed uno scudetto barocco d'argento, caricati di una testa calva, rivolta di profilo al naturale.\"\nMonumenti e luoghi d'interesse.\nArchitetture religiose.\nChiesa di Santa Maria delle Grazie.\nLa chiesa, cinquecentesca, sorse nello stesso luogo dove sorgeva l'antica chiesetta di Santa Maria Annunziata al centro del paese. Essendo questo edificio pi\u00f9 antico abbastanza piccolo e non rispondendo pi\u00f9 alle esigenze dei fedeli, nel 1550 l'arcivescovo di Napoli Mario Carafa autorizz\u00f2 l\"'Universitas Calvizzani\" ad abbatterla e a costruire nello stesso luogo una nuova chiesa, intitolata a Santa Maria delle Grazie.\nLa costruzione della nuova chiesa fu iniziata nel 1580; l'edificio fu benedetto nel 1596 e terminato nel 1608 (anche se per il completamento della sagrestia fu necessario aspettare fino al 1746). Fu una chiesa laicale in quanto venivano eletti 25 governatori laici che si interessavano dello stabile, del culto e di tutto ci\u00f2 che occorreva (l'amministrazione laicale fu abolita nel 1972). Gli oneri venivano soddisfatti grazie alle elemosine.\nLa chiesa presenta una pianta a croce latina a navata unica, lungo la quale si sviluppano un totale di sei cappelle divise per i due lati. Possiede una maestosa cupola, probabilmente disegnata e costruita dall'architetto e scultore napoletano Domenico Antonio Vaccaro, al quale certamente \u00e8 da attribuire la decorazione a stucco.\nNella chiesa si conservano inoltre i dipinti e le tele di Nicola Vaccaro e quelle del Domenichino.\nIl soffitto ligneo dorato presenta al suo centro una rappresentazione dell\"'Assunzione di Maria\", opera eseguita nel 1676 dall'artista Andrea Malinconico, Negli angoli del soffitto vi \u00e8 la rappresentazione dello stemma dei Visconti, consistente in una vipera tortuosa che ingoia un bambino. \nLe due entrate laterali, con ballatoi e parapetti in piperno furono creati nel 1605.\nDal 1809 \u00e8 sede della parrocchia di San Giacomo Apostolo Maggiore, trasferitasi qui definitivamente in seguito all'abbandono e alla rovina della chiesa di San Giacomo.\nIl 15 febbraio 2015 \u00e8 stato inaugurato, all'interno di uno storico locale della chiesa, il museo parrocchiale (intitolato a Cristofaro Agliata noto politico e storico locale) con la benedizione del vescovo ausiliare di Napoli Salvatore Angerami: esso custodisce ed espone ex voto, calici ed ostensori in argento e oro, datati a partire dal Cinquecento, abiti liturgici ricamati in oro) e l'archivio storico.\nChiesa di San Giacomo Apostolo maggiore.\nLa chiesa, gi\u00e0 citata in un documento del 911, era sorta presso una monumentale tomba di epoca romana, relativa ad abitato forse situato poco lontano dall'attuale centro del paese. Fu la prima chiesa a Napoli e nel napoletano, dedicata al santo, scelto come patrono. L'\"\"ecclesia Sancti Jacobi\" fu elevata nel 1337 dall'arcivescovo di Napoli Giovanni III Orsini ad arcipretura, con giurisdizione su dieci parrocchie dei casali vicini (da Piscinola a Panicocoli (odierna Villaricca); il suo clero, inoltre, interveniva incoronato di rose alla messa pontificale della prima domenica di maggio in onore di san Gennaro.\nNel 1809 la chiesa di San Giacomo fu abbandonata e and\u00f2 in rovina, cos\u00ec la cura parrocchiale fu definitivamente trasferita nella chiesa di Santa Maria delle Grazie.\nChiesa di San Pietro.\nLa chiesa sorge a poco pi\u00f9 di 1\u00a0km dal centro di Calvizzano e fu eretta prima del 1336, come ci testimonia un documento custodito nella Biblioteca apostolica vaticana. L'attuale chiesa, risale al 1656, anno della peste che colp\u00ec anche Calvizzano. I fedeli avevano infatti lasciato l'abitato e si erano spostati in aperta campagna, dove chiesero al santo protezione dal morbo. Scampato il pericolo, con le loro offerte, i devoti ampliarono e abbellirono la vecchia chiesetta incorporandovi l'originaria abside.\nMonumento ai caduti.\nIl monumento venne inaugurato il 6 giugno 1934 alla presenza di molte personalit\u00e0. Il monumento fu progettato dall'artista locale Michele Ciccarelli.\nSi tratta di una monumentale edicola in tufo, composta da quattro pilastri, collegati tra loro da archetti, decorati con fastigi in piperno. Al centro del prospetto principale si trova la lapide marmorea con l'iscrizione commemorativa: \"Calvizzano consacrando la gloria immortale dei suoi figli migliori perennemente in questa preda bellica ne testimonia l'eroico ardire e la virt\u00f9 romana\". L'iscrizione \u00e8 sormontata da una stella in bronzo, simbolo dell'Italia. Sugli altri lati sono poste le lapidi recanti i nomi dei caduti calvizzanesi della prima guerra mondiale e successivamente aggiunti quelli della seconda.\nAll'interno dell'edicola \u00e8 collocato un cannone sottratto agli austriaci durante la loro ritirata nel novembre 1918 e donato dal maresciallo d'Italia Armando Diaz, quando era ministro della guerra, al podest\u00e0, il conte Domenico Mirabelli, suo parente da parte della moglie, Sarah De Rosa Mirabelli.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Calvizzano erano 304, corrispondenti al 2,4% della popolazione. Le nazionalit\u00e0 maggiormente rappresentate erano:\nTradizioni e folclore.\nIl culto dell'\"apostolo Jacovo\" a Cavizzano risale a prima dell'anno 1000: gi\u00e0 nel 911 in alcuni documenti si fa riferimento ad un pezzo di terra di \"Sancti Jacovi in Calbictianum\".\nIl 25 luglio ricorre la festa del santo: anticamente era detta la \"Festa del tomolo di sancti Jacovo\", in quanto i contadini del luogo per ringraziare il santo per il raccolto, erano soliti donare un tomolo di grano ai poveri, che si recavano a piedi da Napoli in pellegrinaggio presso l'antica chiesa di Calvizzano.\nOggi la festa di san Giacomo si celebra con la processione della statua del santo (risalente al 1740 circa) per le vie della cittadina e termina con un simulacro dell'incendio del campanile.\nCultura.\nIstruzione.\nLa biblioteca comunale \u00e8 situata in largo Caracciolo.\nInfrastrutture e trasporti.\nLa vicinanza a Napoli, e quindi ai relativi servizi, ha fatto s\u00ec che il comune non sentisse l'esigenza di avere infrastrutture di grande rilievo sul proprio territorio.\nLa viabilit\u00e0 interna si basa principalmente su strade comunali, mentre quella a lunga percorrenza come autostrade e superstrade \u00e8 raggiungibile tramite la Circumvallazione Esterna di Napoli, accessibile nel limitrofo comune di Villaricca. Il comune \u00e8 attraversato dalla storica Via Santa Maria a Cubito, il cui tratto a Calvizzano \u00e8 ridenominato \"viale della Resistenza\".\nLa costruzione ex novo del parcheggio di via Galiero e il rifacimento di quello di via Ritiro ha risolto in parte i problemi che affliggono il corso principale (via Conte Mirabelli) in seguito al restyling del 2007, in primis le aree di sosta e il traffico.\nNell'ottica del sistema integrato dei trasporti, il trasporto pubblico urbano \u00e8 affidato alla compagnia CTP e ANM che attraverso varie linee conducono alla stazione di Chiaiano della Metropolitana di Napoli.\nA Calvizzano transitava la linea tranviaria Napoli-Giugliano, facente parte delle cosiddette tranvie di Capodimonte, inaugurata nel 1900, incorporata nella rete urbana di Napoli e soppressa nel 1960; inoltre era vicina alla stazione di Mugnano-Calvizzano della ferrovia Alifana Bassa in servizio fino al 1976.\nEra in via di realizzazione nel corso degli anni 2000 una metropolitana leggera, denominata \"MicroMetr\u00f2\", il cui percorso si sarebbe dovuto sviluppare da Villaricca, passando per Mugnano, Calvizzano, Marano e terminando alla fermata di Piscinola della Linea 1 della metropolitana di Napoli. Tuttavia, terminata la progettazione, i fondi gi\u00e0 stanziati per il MicroMetr\u00f2 furono spostati per terminare il prolungamento della Linea 1 fino alla stazione di Toledo e alla stazione di Garibaldi, attuale capolinea.\nSport.\nCon la costruzione del Palaraffaella a Calvizzano, prendono vita attivit\u00e0 sportive per quanto riguarda la pallacanestro e la pallavolo in particolare. La squadra di basket, Audax Calvizzano, milita nel campionato di promozione."}
{"id": "838693", "revid": "123607594", "url": "https://it.wikipedia.org/wiki?curid=838693", "title": "Charles Rennie Mackintosh", "text": "Esponente del cosiddetto \"Glasgow movement\", fu l'esponente di maggior rilievo dell'Art Nouveau nel Regno Unito, per alcuni viene invece considerato uno dei precursori di tale movimento.\nVita.\nCharles Rennie Mackintosh nacque a Glasgow il 7 giugno 1868, quarto di undici figli e secondo figlio maschio. Da giovane frequent\u00f2 la Reid's Public School e l'Allan Glen's Institution. Nel 1890 Mackintosh fu il secondo vincitore della Borsa per Viaggi di Studio di Alexander Thomson, istituita per l'\"avanzamento degli studi dell'antica architettura classica, con speciale riferimento ai principi illustrati nell'opera di Mr. Thomson\". Una volta fatto ritorno, riprese a lavorare nello studio d'architettura Honeyman and Keppie, dove inizi\u00f2 il proprio primo grande progetto d'architettura, il Glasgow Herald Building, nel 1893.\nMackintosh incontr\u00f2 alla Glasgow School of Art la giovane artista Margaret Macdonald Mackintosh. Entrambi membri del gruppo noto come \u201cI Quattro\u201d, si sposeranno nel 1900. Dopo aver progettato diversi edifici di successo, nel 1903 divenne partner nello studio di Honeyman e Keppie. Durante questo periodo con la ditta, Charles Rennie Mackintosh perfezion\u00f2 il proprio stile architettonico. Nel 1906 progett\u00f2 la Scotland Street School, che sarebbe anche stata la sua ultima grande commissione architettonica. Quando difficolt\u00e0 economiche costrinsero numerosi studi di architettura a chiudere, abbandon\u00f2 lo studio con Honeyman e Keppie nel 1913 e tent\u00f2 di aprirne uno in proprio. Impossibilitati a mandare avanti l'ufficio, Mackintosh e la moglie si presero una lunga vacanza a Suffolk, dove realizzarono numerosi acquerelli floreali. Ritornati circa un anno dopo, i coniugi si trasferirono a Londra, dove Charles continu\u00f2 a dipingere e a creare disegni tessili. Nel 1916 Mackintosh ricevette una commissione per riprogettare la casa di W.J. Bassett-Lowke. Questo sarebbe stato il suo ultimo progetto architettonico e di interni.\nIn seguito a ulteriori difficolt\u00e0 economiche, i Mackintosh si trasferirono nel 1923 nel sud della Francia, a Port Vendres, dove il costo della vita era decisamente pi\u00f9 contenuto. Durante questa fase pacifica Charles Rennie Mackintosh prepar\u00f2 un ampio portfolio di acquerelli rappresentanti paesaggi e architetture. La coppia rimase in Francia per cinque anni, fin quando non fu costretta a tornare a Londra nel 1927 per malattia. Quell'anno venne infatti diagnosticato a Mackintosh un cancro alla gola e alla lingua. Un breve ricovero gli sugger\u00ec di lasciare l'ospedale e passare la convalescenza a casa per alcuni mesi. Dovette in seguito esser ricoverato in una casa di cura, dove mor\u00ec il 10 dicembre 1928, all'eta di sessant'anni.\nInfluenze del disegno.\nMackintosh trascorse la maggior parte della sua vita nella prospera citt\u00e0 di Glasgow. Situata ai margini del fiume Clyde, durante Rivoluzione industriale la citt\u00e0 rappresent\u00f2 uno dei principali centri di produzione nell'ingegneria meccanica e nella costruzione di navi al mondo. Di pari passo con la crescita economica, si svilupp\u00f2 una sempre maggiore richiesta di prodotti artistici e di consumo. Iniziarono a prendere dunque piede oggetti prodotti su scala industriale, prodotti per le masse. Insieme al clima della rivoluzione industriale, i progetti di Mackintosh subirono sia l'influenza asiatica sia delle emergenti idee moderniste. Quando il regime isolazionista giapponese si ammorbid\u00ec, la costruzione dei cantieri navali sulle rive del fiume Clyde venne mostrata alla marina e agli ingegneri giapponesi; il legame di Glasgow con l'Estremo Oriente divenne particolarmente stretto. I disegni giapponesi divennero cos\u00ec molto pi\u00f9 accessibili, e crebbero presto in popolarit\u00e0.\nQuesto stile era molto apprezzato da Mackintosh per la sua sobriet\u00e0 e l'economia di mezzi piuttosto che un'ostentata accumulazione, per le sue forme semplici e i materiali naturali che si contrapponevano all'elaborazione e all'artificiosit\u00e0, l'uso della tessitura e del contrasto luce-ombra piuttosto che le forme e gli ornamenti. Nel vecchio stile occidentale l'arredamento era visto come un ornamento che doveva mostrare il benessere economico del proprietario: il valore dell'oggetto era direttamente proporzionale alla quantit\u00e0 di tempo necessaria per produrlo. Nelle arti giapponesi, arredamento e disegni puntavano alla qualit\u00e0 dello spazio, che aveva come principale funzione l'evocare una sensazione di calma e pace interiore.\nAllo stesso tempo, una nuova filosofia - collegata alla creazione di design pratico e funzionale - si stava diffondendo in tutta Europa: le cosiddette \"idee moderniste\". Il concetto principale del movimento modernista era quello di sviluppare idee innovative e nuove tecnologie: design riguardante il presente e il futuro, piuttosto che la storia e la tradizione. I pesanti ornamenti e gli stili ereditati venivano scartati. Anche se Mackintosh venne presto indicato come uno dei 'pionieri' del movimento, i suoi disegni erano molto lontani dal mero utilitarismo del modernismo. Suo intento era costruire qualcosa intorno ai bisogni della gente: gente vista non come massa, ma come molti individui che necessitavano non di macchine per vivere, ma di opere d'arte. Mackintosh prese ispirazione dalla propria origine scozzese e la miscel\u00f2 con la fioritura dell'Art Nouveau e la semplicit\u00e0 delle forme giapponesi.\nMackintosh \u00e8 stato di ispirazione per il MEDes.\nMentre operava nel campo dell'architettura, Charles Rennie Mackintosh svilupp\u00f2 un proprio stile, caratterizzato dal contrasto tra forti e precisi angoli e motivi decorativi floreali con delicate curvature: esempio ne \u00e8 il motivo a rose, usato insieme ad alcuni riferimenti alla tradizionale architettura scozzese. Il progetto che increment\u00f2 la sua reputazione internazionale fu quello della Glasgow School of Art, negli anni 1897\u20131909. Durante i primi anni di lavoro sulla School of art, Mackintosh complet\u00f2 inoltre la progettazione della Queen's Cross Church in Maryhill, Glasgow. Questo \u00e8 considerato uno dei progetti pi\u00f9 misteriosi di Mackintosh: \u00e8 l'unica chiesa costruita dall'architetto ed \u00e8 ora sede della direzione della Charles Rennie Mackintosh Society.\nCome il suo contemporaneo Frank Lloyd Wright, i disegni architettonici di Mackintosh spesso includono dettagliate specifiche riguardanti decorazioni, forniture e arredi degli edifici. La stragrande maggioranza di questi significativi complementi d'arredo fu disegnata dalla moglie Margaret Macdonald , che Charles aveva conosciuto quando entrambi frequentavano la Glasgow School of Art. La sua opera fu esposta all'esibizione della Secessione Viennese del 1900.\nLa carriera architettonica di Mackintosh fu relativamente breve, ma di impatto e qualit\u00e0 significativi. Tutte le sue maggiori commesse risalgono al decennio 1896-1906, periodo in cui progett\u00f2 case private, edifici commerciali, rinnovamenti di interni, una chiesa e molti arredi.\nProgetti non realizzati.\nSebbene, per un certo periodo di tempo, moderatamente popolare nella natia Scozia, la maggior parte dei suoi progetti non venne realizzata. Non videro mai la luce i diversi palazzi da lui progettati per l'Esposizione Internazionale di Glasgow del 1901, cos\u00ec come non fu mai realizzata la \"Haus eines Kunstfreundes\" (progetto noto anche come House for an Art Lover), progettata nello stesso anno. Partecip\u00f2 inoltre nel 1903 al concorso per la Cattedrale di Liverpool, vinto per\u00f2 da Giles Gilbert Scott.\nLa House for An Art Lover fu costruita molto dopo la sua morte, tra gli anni 1989 e 1996. Tra i progetti non realizzati da Mackintosh si ricordano vari riguardanti:\nSebbene la produzione architettonica concreta di Mackintosh fu abbastanza ridotta, egli ebbe considerevole influenza sul design in Europa. Riscosse successo particolare in Austria e in Germania, e la sua opera venne acclamata quando fu esposta all'Esibizione della Secessione viennese nel 1900. Ha esposto inoltre a Budapest, Monaco di Baviera, Dresda, Venezia e Mosca.\nOpere di design e dipinti.\nI Quattro.\nCharles Rennie Mackintosh frequentava le classi serali alla Glasgow School of Art. Fu a queste lezioni che incontr\u00f2 per la prima volta la sua futura moglie, Margaret Macdonald, sua sorella Frances, e Herbert MacNair, anch'egli apprendista insieme a Mackintosh da Honeyman e Keppie. Questi intimi amici sarebbero stati in seguito noti come il gruppo de \u201cI Quattro\u201d, esponenti di spicco del movimento della \"Scuola di Glasgow\".\nQuesto gruppo di artisti espose a Glasgow, Londra e Vienna: queste esposizioni contribuirono a rinforzare la reputazione di Mackintosh. Il cosiddetto \"Glasgow Style\" venne mostrato cos\u00ec in Europa e influenz\u00f2 il movimento Art Nouveau austriaco nato nei primissimi del Novecento noto come Secessionsstil. Oper\u00f2 inoltre molto nel campo della progettazione d'interni, dell'arredamento, dei tessuti e della lavorazione dei metalli. Molti di questi lavori combinano i disegni di Mackintosh con quelli della moglie, che completava con i suoi inserti morbidi e floreali le linee pi\u00f9 formali e rettilinee del marito.\nPi\u00f9 avanti negli anni, disilluso dall'architettura, Mackintosh oper\u00f2 a lungo come acquerellista, rappresentando numerosi studi su paesaggi e fiori (spesso in collaborazione con la moglie, verso il cui stile Mackintosh andava lentamente convergendo) nel villaggio di Walberswick, nel Suffolk, dove la coppia si era trasferita nel 1914 e dove l'architetto fu arrestato nel 1915, accusato di spionaggio. Dal 1923, abbandon\u00f2 completamente l'architettura e il design e si trasfer\u00ec nel Sud della Francia con Margaret, dove si concentr\u00f2 sull'uso dell'acquarello. Si interess\u00f2 alla relazione intercorrente tra il paesaggio naturale e quello antropizzato. Molte delle sue opere ritraggono Port Vendres - un piccolo porto vicino al confine con la Spagna - e i paesaggi dei dintorni. Vediamo opere come \"the shadow\", \"l'albero dell'influenza\" e \"il sole dell'indifferenza\".\nRivalutazione.\nI disegni di Mackintosh guadagnarono popolarit\u00e0 nelle decadi successive alla sua morte. La sua House for an Art Lover venne finalmente costruita all'interno del Bellahouston Park di Glasgow nel 1996, e l'Universit\u00e0 di Glasgow (che possiede la maggior parte delle sue opere ad acquerello) ricostru\u00ec una casa a schiera che Mackintosh aveva progettato, arredandola con le opere sue e della moglie Margaret, rendendola parte dell'Hunterian Museum). L'edificio della Glasgow School of Art (ora rinominato \"The Mackintosh Building\") \u00e8 regolarmente citato dai critici d'architettura come una delle opere architettoniche di maggior pregio del Regno Unito. \nLa Charles Rennie Mackintosh Society si impegna a incoraggiare ulteriormente la ricerca e l'apprezzamento dell'opera di Mackintosh come quella di architetto, artista e designer di caratura internazionale. La riscoperta di Mackintosh come figura altamente significativa nella storia del design \u00e8 attribuita da alcuni anche alla concomitanza con la nomina di Glasgow a Capitale europea della cultura per l'anno 1990, e l'esibizione dei suoi lavori durante tutto il corso dell'anno. La sua popolarit\u00e0 crebbe da allora ulteriormente ed \u00e8 stata rinforzata dall'organizzazione di successive mostre e dalla pubblicazione di diversi cataloghi, libri e memorabilia dedicati alla sua vita e al suo lavoro. Questo revival nell'interesse per Mackintosh ha contribuito, di ritorno, al restauro e alla riapertura al pubblico di locali quali la Willow Tea Rooms a Glasgow e a Derngate Northampton.\nIl Metropolitan Museum of Art di New York ha tenuto un'importante retrospettiva sull'artista/architetto tra il 21 novembre 1996 e il 16 febbraio 1997. In concomitanza con la mostra, sono state organizzate letture e un simposio di studiosi, tra cui Pamela Robertson della Hunterian Art Gallery di Glasgow, il gallerista Roger Billcliffe e l'architetto J. Stewart Johnson, oltre alla proiezione di film documentari sempre riguardanti Mackintosh.\nL'effigie di Charles Rennie Mackintosh appare dal 2009 sulla nuova serie di banconote da \u00a3100 emesse da Clydesdale Bank."}
{"id": "838698", "revid": "173469", "url": "https://it.wikipedia.org/wiki?curid=838698", "title": "Genappe", "text": "Genappe (in neerlandese \"Genepi\u00ebn\", in vallone \"Djinape\") \u00e8 una citt\u00e0 belga di circa 14.000 abitanti situata nel Brabante Vallone (Vallonia)."}
{"id": "838699", "revid": "4175", "url": "https://it.wikipedia.org/wiki?curid=838699", "title": "Campionati internazionali Rugby Europe", "text": "I Campionati internazionali Rugby Europe () sono l'insieme dei tornei di rugby a 15 per squadre nazionali organizzati su base annuale da Rugby Europe, organismo di governo della disciplina in Europa.\nTale trofeo esiste dal 1936 e ha avuto nel corso degli anni diverse denominazioni.\nInoltre, fino al 1997 vide la partecipazione di tutte le maggiori federazioni dell'Europa continentale, e su tutte; successivamente entrambe abbandonarono il torneo per dedicarsi solamente al Sei Nazioni (cos\u00ec rinominato con l'ammissione della citata Italia nel 2000).\nBench\u00e9 il campionato riservato alle sole federazioni europee sia iniziato solo nel 1999 ( e , membri della FIRA, nome originario di Rugby Europe, erano partecipanti regolari alla competizione), World Rugby riconosce piena continuit\u00e0 con la precedente versione di torneo, la Coppa FIRA e, prima ancora, la Coppa delle Nazioni, contestualmente equiparando le vittorie in tali tornei alla conquista del campionato d'Europa a tutti i fini sportivi.\nDal 1999-2000 il campionato \u00e8, di fatto la massima competizione per le squadre europee di secondo livello, immediatamente dopo quelle del Sei Nazioni: in ragione di ci\u00f2, nel linguaggio giornalistico il torneo ha assunto la definizione di \u00abSei Nazioni B\u00bb poich\u00e9 le partite si giocano di solito negli stessi week-end del torneo maggiore, bench\u00e9 i due tornei non abbiano alcun punto di contatto facendo capo a due organizzazioni distinte.\nIl record di vittorie appartiene alla che, su 31 partecipazioni fino al 1997, ha vinto 25 volte il titolo e cinque volte \u00e8 giunta seconda; nello stesso periodo \u00e8 la la squadra pi\u00f9 vittoriosa dopo la con 5 titoli (e altrettanti dopo il 1999); l' ha vinto una sola edizione del torneo, nel 1997, coincidente con la sua ultima apparizione in tale competizione; in 9 occasioni \u00e8 arrivata seconda e in altre 8 \u00e8 giunta terza.\nLa , invece, pur seconda assoluta nel palmar\u00e8s della competizione \u00e8 la prima da quando le squadre del Sei Nazioni non disputano pi\u00f9 il campionato europeo, con 13 vittorie a tutta l'edizione 2020-21.\nLa prima divisione di torneo, che si disputa a 6 squadre a girone unico, ha assegnato al 2021 cinquanta titoli di campione d'Europa; le varie divisioni della competizione sono periodicamente usate come torneo di qualificazione europeo alla Coppa del Mondo.\nFormato.\nIl formato del torneo, dal 2016, prevede che le squadre nazionali siano divise in tornei di merito, il maggiore dei quali, il Campionato europeo, assegna il titolo di campione d'Europa; sotto di esso figura il Trofeo europeo che comunica attraverso meccanismi di promozione / retrocessione sia verso l'alto con il campionato europeo sia verso il basso con le Conference europee.\nDette \"conference\" sono strutturate su due divisioni di merito e all'interno della stessa divisione sono ripartite geograficamente: quindi al terzo livello figurano le Conference europee 1 Nord e Sud, e al quarto le Conference europee 2 Nord e Sud.\nAl quinto livello, il pi\u00f9 basso, infine, figura la \"Developmental League\", dalla quale non si retrocede, ma la cui prima avanza nella Conference europea 2.\nI tornei si disputano su base annuale e con gare di sola andata per ogni divisione.\nLe due divisioni maggiori sono composte di sei squadre ciascuna, le altre di cinque per ogni girone.\nStoria.\nLe origini.\nLa FIRA (\"F\u00e9d\u00e9ration Internationale de Rugby Amateur\") nasce a Parigi il 2 gennaio 1934, come associazione alternativa all'International Rugby Board, dopo che la era stata espulsa proprio dall'IRB nel 1931 per professionismo e indisciplina.\nAderiscono inizialmente alla FIRA: , , , , , , e .\nFu subito deciso, da parte della FIRA, di organizzare un qualcosa di simile ad un campionato europeo. Un primo torneo venne quindi disputato come torneo dimostrativo alle Olimpiadi di Berlino, con la partecipazione di , , e .\nSegu\u00ec un secondo torneo allargato a 6 squadre svoltosi a Parigi nel 1937 come corollario alla Esposizione Universale. Anche qui la vittoria arrise alla . La terza ed ultima edizione d'anteguerra si disput\u00f2 a Bucarest nel 1938, ma solamente con tre squadre presenti.\nLa Coppa Europa.\nNel 1946, la venne riammessa nell'International Rugby Board e nel Cinque Nazioni, ma non cess\u00f2 di sostenere l'esistenza della FIRA.\nBisogna attendere il 1952 per rivedere l'organizzazione di un torneo europeo a livello continentale: durante il IX congresso della FIRA (20 maggio 1951) viene riproposta l'idea di un campionato europeo per Nazioni. Viene chiamato \"Coppa Europa\".\nIl torneo fu vinto ancora dalla e si disput\u00f2 ad eliminazione diretta. Un'altra edizione \u00e8 organizzata in Italia nel 1954.\nLa Coppa delle Nazioni.\nNel 1955 la FIRA aveva deciso di riformare la coppa Europa attraverso un torneo che si svolgesse attraverso un girone all'italiana (o \"round robin\") e non ad eliminazione diretta. Ci vollero dieci anni per\u00f2 per vedere l'avvio di questo torneo, strutturato su pi\u00f9 \"divisioni\" con meccanismi di promozioni e retrocessioni (meccanismi che nel tempo subiranno parecchie modifiche). Il dominio francese fu interrotto dalla storica vittoria della nel 1969. Per l' poche soddisfazioni e ben due retrocessioni in seconda divisione. Da segnalare che mano a mano la deleg\u00f2 alla nazionale \u201cB\u201d (poi ribattezzata A1) la partecipazione, lasciando alla nazionale maggiore il compito di giocare solo l'incontro decisivo con la Romania.\nIl Trofeo FIRA.\nComunemente chiamata in Italia \"Coppa Europa\", la competizione cambi\u00f2 nome nel 1973, divenendo \"Campionato Europeo per Nazioni\" e mettendo in palio la \"Coppa FIRA\"; continu\u00f2 il dominio francese contrastato solo dalla e dalla vittoria dell' nella finale di Grenoble del marzo 1997.\nLa crisi della FIRA.\nTra il 1996 e il 1999 la FIRA attravers\u00f2 un grande periodo di crisi di identit\u00e0. Nata nel 1934 come alternativa all'International Rugby Board, diventata nel dopoguerra affiliata allo stesso con lo scopo di promuovere il gioco del rugby nel mondo, aveva ormai raggiunto un totale di 60 membri affiliati in tutto il mondo. Con l'assunzione di sempre maggiori impegni nella federazione internazionale ufficiale per la promozione del rugby, la FIRA nel 1999 si trasform\u00f2 in FIRA-AER (\"Association Europ\u00e9enne de Rugby\"), escluse i membri extraeuropei (che confluirono nelle rispettive nuove federazioni continentali) diventando la filiale europea dell'International Board.\nNel frattempo le competizioni procedettero a singhiozzo, anche a causa delle qualificazioni ai mondiali del 1999, che videro impegnate le squadre principali. Nel 1996/1997 si disput\u00f2 un torneo di classificazione per le qualificazioni mondiali, vinto dalla davanti a e .\nNel 1997/1998 e 1998/1999 le qualificazioni mondiali e la ridefinizione statutaria videro lo svolgimento di competizioni minori che non ebbero titolarit\u00e0.\nIl Campionato europeo per Nazioni.\nDal 2000, ridefiniti gli scopi e le strutture (la FIRA divenne semplicemente l'emanazione europea dell'International Board), si riavvi\u00f2 la competizione di massimo livello. Il ridenominato \"Campionato Europeo per Nazioni\", viene abbandonato da e , impegnate nel Sei Nazioni.\nDopo un'edizione a carattere annuale a 5 squadre (pi\u00f9 il fuori classifica), dall'edizione 2001/2002 la competizione ha assunto carattere biennale con una struttura su pi\u00f9 divisioni e un meccanismo di promozioni e retrocessioni. L'edizione del 2001 viene considerata sia come torneo a s\u00e9 (con la campione), sia come girone d'andata del torneo 2001/2002 (con la campione), a causa del cambiamento di formato proprio nel 2001. Inoltre, questo cambiamento ha evitato la retrocessione sul campo dei , avvenuta sul campo alla fine del 2001, ma congelata dalla federazione.\nIl fatto che tra il 2000 e il 2003 si disputassero gli incontri negli stessi fine settimana dedicati al Sei nazioni ha fatto s\u00ec che si diffondesse nei paesi anglosassoni la definizione impropria di \"Six Nations B\" per la divisione maggiore di questo torneo.\nDal mondiale 2003 il campionato europeo, degli anni precedenti il mondiale stesso, \u00e8 utilizzato anche come qualificazione europea. Le edizioni del 2001-2002 e del 2005-2006 ebbero valore come qualificazioni ai mondiali 2003 e 2007. Le prime tre classificate della prima divisione venivano ammesse direttamente al turno finale di qualificazione, mentre le altre ad un turno preliminare. Le divisioni inferiori invece furono inglobate in un articolato meccanismo di pre-qualificazione. Il torneo 2008-2010 fu valido come qualificazione per il mondiale del 2011, le prime due e furono qualificate direttamente alla fase finale, la terza qualificata, la , si qualific\u00f2, insieme alle vincenti delle divisioni inferiori, al torneo di qualificazione per partecipare agli spareggi interzona. Il torneo 2012-2014 fu valido per i mondiali 2015, utilizzando lo stesso criterio del mondiale precedente,si qualificarono e , la terza partecip\u00f2 insieme alle vincenti delle divisioni inferiori al torneo di qualificazione della zona europea per gli spareggi interzona. Per il mondiale 2019, poich\u00e9 la Georgia aveva gi\u00e0 staccato il pass come una delle migliori 12, i risultati dei Sei Nazioni B 2017-2018, al netto delle partite disputate dai Lelos, determinano una squadra qualificata direttamente in Giappone, e una che dovr\u00e0 disputare prima uno spareggio contro il , la vincente di esso poi dovr\u00e0 affrontare in una sfida andata/ritorno, ed in caso di sconfitta un girone di ripescaggio contro il , un'asiatica e un'africana.\nNuovo format (dal 2016).\nDa settembre 2016, il Campionato Europeo per Nazioni diventa il Rugby Europe International Championships (Campionato Europeo Rugby Europe), suddiviso in 5 livelli:\nLivello 1 - Campionato Europeo (Championship). le migliori sei squadre europee fuori dal 6Nazioni annualmente si contendono il titolo. Rimpiazza la Divisione 1A.\nLivello 2 - Trofeo Europeo (Trophy). le successive migliori sei squadre europee giocano per il titolo. Rimpiazza la Divisione 1B.\nLivello 3 e Livello 4 - Conference 1 e Conference 2. Division 2 A, B, C e D, diventano la nuova Conference 1 e Conference 2, in cui 20 squadre divise, in base al ranking, in due gironi. ogni Conference \u00e8 divisa poi in due, Nord e Sud (North e South), in base alla posizione geografica, ovviamente ogni anno sono possibili delle modifiche per esigenze di organico.\nLevel 5 - Sviluppo (Development). sostituisce la Division 3.\nSono previsti play-off per promozioni e retrocessioni ogni anno, \u00e8 abolito il sistema di promozione-retrocessione ogni 2 anni, in funzione dal 2003, e ci\u00f2 significa che ogni anno ci saranno promozioni e retrocessioni."}
{"id": "838701", "revid": "78273", "url": "https://it.wikipedia.org/wiki?curid=838701", "title": "Centro Italiano della Cultura del Carbone", "text": ""}
{"id": "838713", "revid": "13302", "url": "https://it.wikipedia.org/wiki?curid=838713", "title": "Florilegio", "text": ""}
{"id": "838718", "revid": "22356", "url": "https://it.wikipedia.org/wiki?curid=838718", "title": "Xenosmilus hodsonae", "text": "Xenosmilus hodsonae (dal greco Xenos, \"strano\" + Smilos, \"coltello\") \u00e8 il nome dato ad alcuni resti fossili attribuiti a una specie di felide estinta, scoperta nel 1983 (1981 da alcune fonti), e vissuta nel Pleistocene in Florida.\nIl \"gatto - panda\".\nQuesto animale fa parte delle tigri dai denti a sciabola (Machairodontinae) ma alcune sue caratteristiche lo rendono unico. Per prima cosa, \"Xenosmilus\" sembra contenere tratti di entrambi i gruppi di tigri dai denti a sciabola, ovvero Homotheriini e Smilodontini: come i primi, possiede zanne piuttosto corte e robuste, ma come \"Smilodon\" e i suoi affini il corpo \u00e8 decisamente massiccio, cos\u00ec come le zampe.\nLe caratteristiche bizzarre di questa specie non finiscono qui: al contrario degli altri felidi, sembra che Xenosmilus fosse plantigrado (come gli orsi); l'andatura dell'animale, quindi, doveva essere abbastanza goffa se rapportata a quella dei suoi parenti.\nL'ultima stranezza di questa \"tigre\" riguarda la zampa anteriore: essa \u00e8 dotata di un vero e proprio pollice, quasi opponibile, dotato di un grande artiglio. Gli altri felidi posseggono un \"pollice\" pi\u00f9 corto e maggiormente angolato, simile alle altre dita. Per queste ragioni, alcuni studiosi lo hanno soprannominato \"gatto - panda\"\nDimensioni.\nXenosmilus hodsonae era un animale di medie dimensioni, alto poco pi\u00f9 di un metro e con una lunghezza compresa tra 1,7-1,8 m e con un peso intorno ai 230-400 kg\nCollegamenti esterni.\nPaleobiology Database: Xenosmilus, Age range and collections\nCookie-Cutter Cat Not as Cute as the Name Sounds"}
{"id": "838720", "revid": "3115", "url": "https://it.wikipedia.org/wiki?curid=838720", "title": "Carnevale della Valle dell'Alcantara", "text": "Il carnevale della Valle dell'Alcantara si svolge ogni anno nel comune di Francavilla di Sicilia in provincia di Messina.\nIl Carnevale.\n\u00c8 considerato il pi\u00f9 bel carnevale della valle dell'Alcantara e si svolge, ormai da pi\u00f9 di un secolo, nell'arco di una settimana, per le vie cittadine, che diventano vere e proprie piste da ballo durante i cosiddetti \"veglioni\" allietati da buona musica. Il \"carnevale di Francavilla\", attira visitatori da tutte le parti; le caratteristiche che lo contraddistinguono sono: la trasgressivit\u00e0 che non sfocia mai nella volgarit\u00e0; l'ironia che invece aggiunge spirito alle serate e coinvolge gran parte della gente presente. I cittadini che per l'evento diventano \"personaggi\" e ancora oggi portano avanti la vera essenza del carnevale francavillese sono rimasti in pochi, sulla falsariga dell'indimenticato (ormai scomparso) \"Sebastiano Puglisi\" in arte \"Bastiano Vainaso\". \nI Veglioni si concludono con la caratteristica \"Fasuledda\" (musica composta da un giovane francavillese) che viene ballata in cerchi seguendo la velocit\u00e0 della musica che va alternandosi. \nI veglioni sono caratterizzate dalle cosiddette \"mutticedde,\" ossia delle leggere spinte che le persone ballando in cerchio si danno con la schiena. La via (Vittorio Emanuele) cos\u00ec, si trasforma in un enorme balera. Le serate sono allietate con musiche tipiche, e balli di gruppo che coinvolgono un po' tutti coloro che si lasciano prendere dall'euforia carnascialesca. La via in cui si balla e piastrellata con pietre vulcaniche levigate, gergamente chiamate \"ciappe\". \u00c8 davvero uno spettacolo vedere \"trippare\" (cos\u00ec si suol dire) una moltitudine di persone in questa via, che per l'occasione viene anche addobbata con archigiate e stelle filanti.\nCaratteristica, perch\u00e9 unica nel suo genere ed ogni anno diversa, \u00e8 la serata conclusiva con \"'a cianciuta di re Carnalivari\" (ovvero \"il pianto di re Carnevale\"): su di un carro, seguito da \"piagnoni\" e \"vedove\", da gruppi in maschera che sfilano \"piangendo\" la fine della festa, si trova re Carnevale che d\u00e0 l'ultimo saluto con in mano della salsiccia ad indicare che dopo quella sera inizia la quaresima e quindi non si pu\u00f2 pi\u00f9 mangiare carne. Ma la salsiccia ha anche un altro significato, quello carnale infatti le varie vedove dopo la dipartita del re Carnevale (focoso amante) resteranno senza...\nIl corteo viene accompagnato dalla \"Fasuledda\" intonata dal corpo bandistico comunale \"Vincenzo Bellini\".\nNel pomeriggio della domenica e del marted\u00ec grasso le strade si animano con la sfilata dei carri allegorici in cui le sfide agguerrite tra i mastri carristi di diversi gruppi prendono il via portando dentro le vie cittadine un'area di festa e di divertimento; il marted\u00ec sera, durante il veglione vengono assegnati i premi; al primo posto, oltre ad un premio in denaro, viene assegnato una scultura lignea di un asso di bastoni."}
{"id": "838722", "revid": "22356", "url": "https://it.wikipedia.org/wiki?curid=838722", "title": "Xenosmilus", "text": ""}
{"id": "838727", "revid": "83531", "url": "https://it.wikipedia.org/wiki?curid=838727", "title": "Spettatori nell'arena (Vincent Van Gogh)", "text": ""}
{"id": "838730", "revid": "339392", "url": "https://it.wikipedia.org/wiki?curid=838730", "title": "La sedia (Vincent Van Gogh)", "text": ""}
{"id": "838732", "revid": "83531", "url": "https://it.wikipedia.org/wiki?curid=838732", "title": "La ronda (Vincent Van Gogh)", "text": ""}
{"id": "838736", "revid": "3082", "url": "https://it.wikipedia.org/wiki?curid=838736", "title": "Vallo Adriano", "text": ""}
{"id": "838737", "revid": "78273", "url": "https://it.wikipedia.org/wiki?curid=838737", "title": "Ritratto Millet (Vincent Van Gogh)", "text": ""}
{"id": "838744", "revid": "1543377", "url": "https://it.wikipedia.org/wiki?curid=838744", "title": "Cricca (teoria dei grafi)", "text": "In teoria dei grafi, una cricca (o clique) \u00e8 un insieme V di vertici in un grafo non orientato G, tale che, per ogni coppia di vertici in V, esiste un arco che li collega. In modo equivalente, si potrebbe dire che il sottografo indotto da V \u00e8 un grafo completo. La dimensione di una cricca \u00e8 definita come il numero di vertici che contiene. Alcuni autori chiamano \"cricca\" ogni sottografo completo che sia di dimensione massima.\nIl problema di trovare, se esiste, una cricca di una dimensione fissata all'interno di un grafo \u00e8 detto problema della cricca, ed \u00e8 NP-completo.\nIl concetto complementare a quello di cricca \u00e8 l'insieme indipendente, nel senso che a ogni cricca corrisponde un insieme indipendente nel grafo complemento.\nSebbene lo studio dei sottografi completi risalga almeno alla riformulazione della teoria dei grafi con la teoria di Ramsey da parte di , il termine \"cricca\" viene da , che utilizzarono sottografi completi nelle reti sociali per modellare le cricche (in inglese \"cliques\") di persone, vale a dire gruppi ristretti di persone che si conoscono tutte fra di loro. Le cricche hanno molte applicazioni nelle scienze e particolarmente in bioinformatica.\nDefinizioni.\nUna cricca in un grafo indiretto \"G\"\u00a0=\u00a0(\"V\",\u00a0\"E\") \u00e8 un sottoinsieme dell'insieme dei vertici \"C\"\u00a0\u2286\u00a0\"V\", tale che per ogni due vertici in \"C\", esiste uno spigolo che li connette. Questo equivale a dire che il sottografo indotto da \"C\" \u00e8 completo (in alcuni casi, il termine cricca si pu\u00f2 anche riferire al sottografo).\nUna cricca massimale \u00e8 una cricca che non pu\u00f2 essere estesa includendo un altro vertice adiacente, cio\u00e8 una cricca che non esiste esclusivamente dentro l'insieme dei vertici di una cricca pi\u00f9 grande.\nUna cricca massima \u00e8 una cricca della dimensione pi\u00f9 grande possibile in un dato grafo. Il numero di cricca \u03c9(\"G\") di un grafo \"G\" \u00e8 il numero di vertici in una cricca massima in \"G\". Il numero d'intersezione di \"G\" \u00e8 il pi\u00f9 piccolo numero di cricche che insieme coprono tutti gli spigoli di \"G\".\nL'opposto di una cricca \u00e8 un insieme indipendente, nel senso che ogni cricca corrisponde a un insieme indipendente nel grafo complemento. Il problema di copertura delle cricche riguarda il trovare quante pi\u00f9 cricche possibile che includano ogni vertice nel grafo. Un concetto correlato \u00e8 una bicricca (\"biclique\" in inglese), un sottografo bipartito completo. La dimensione bipartita di un grafo \u00e8 il numero minimo di bicricche necessario per coprire tutti gli spigoli del grafo.\nMatematica.\nI risultati matematici concernenti le cricche comprendono i seguenti.\nVarie importanti classi di grafi possono essere definiti dalle loro cricche:\nIn aggiunta, molte altre costruzioni matematiche coinvolgono le cricche dei grafi. Tra di esse:\nConcetti strettamente correlati ai sottografi completi sono le suddivisioni dei grafi completi e dei minori completi dei grafi. In particolare, il teorema di Kuratowski e il teorema di Wagner caratterizzano i grafi planari rispettivamente mediante le suddivisioni e i minori completi proibiti e bipartiti completi.\nInformatica.\nIn informatica, il problema della cricca \u00e8 il problema computazionale di trovare una cricca massima, o tutte le cricche, in un dato grafo. \u00c8 NP-completo, uno dei 21 problemi NP-completi di Karp (M. Richard Karp, 1972). \u00c8 anche intrattabile con parametri fissi, e difficile da approssimare. Nondimeno, sono stati sviluppati molti algoritmi per computare le cricche, o funzionanti in tempo esponenziale (come l'algoritmo di Bron-Kerbosch) o specializzati in famiglie di grafi come i grafi planari o grafi perfetti per i quali il problema possa essere risolto in tempo polinomiale.\nApplicazioni.\nLa parola \"cricca\", nel suo uso nella teoria dei grafi, emerse dal lavoro di , che utilizzarono sottografi per modellare le cricche (gruppi di persone che si conoscono tutte fra di loro) nelle reti sociali. Per la continuazione dei tentativi di modellare le cricche sociali dal punto di vista della teoria dei grafi, vedi ad es. , , e .\nMolti diversi problemi di bioinformatica sono stati modellati usando le cricche. Ad esempio, modellano il problema di raggruppare i dati sull'espressione genica come quello di trovare il numero minimo di cambiamenti necessari per trasformare un grafo che descrive i dati in un grafo formato come l'unione disgiunta delle cricche; discutono un problema simile di biraggruppamento per dati sull'espressione in cui si richiede che i gruppi siano cricche. usa le cricche per modellare le nicchie ecologiche nelle reti alimentari. descrive il problema di inferire gli alberi evolutivi come quello di trovare le massime cricche in un grafo che ha come suoi vertici le caratteristiche della specie, dove due vertici condividono uno spigolo se esiste una perfetta filogenia che combina quei due caratteri. modellano la predizione di struttura proteica come un problema di trovare le cricche in un grafo i cui vertici rappresentano posizioni di sottounit\u00e0 nella proteina. E cercando le cricche in una rete d'interazione proteina-proteina, trovarono raggruppamenti di proteine che interagiscono strettamente tra loro e hanno poche interazioni con le proteine al di fuori del raggruppamento. L'analisi dei grafi di potenza \u00e8 un metodo per semplificare le reti biologiche complesse trovando le cricche e le strutture relative in queste reti.\nIn ingegneria elettrica, usa le cricche per analizzare le reti di comunicazione, e le usano per progettare circuiti efficienti per computare funzioni booleane parzialmente specificate. Le cricche sono state usate anche nella generazione di programmi di prova automatici: una grande cricca in un grafo d'incompatibilit\u00e0 di possibili guasti fornisce un limite inferiore sulla dimensione di un insieme di prove. descrivono un'applicazione delle cricche per trovare una partizione gerarchica di un circuito elettronico in sottounit\u00e0 pi\u00f9 piccole.\nIn chimica, usano le cricche per descrivere le sostanze chimiche in una base di dati chimica che hanno un alto grado di similarit\u00e0 con una struttura bersaglio. usano le cricche per modellare le posizioni in cui due sostanze chimiche si legheranno l'una all'altra."}
{"id": "838745", "revid": "181699", "url": "https://it.wikipedia.org/wiki?curid=838745", "title": "Legittimazione processuale", "text": "La legittimazione processuale \u00e8 un concetto elaborato dai giuristi del XX secolo per esprimere la posizione soggettiva di colui che, titolare della domanda giudiziale proposta, diviene titolare di altri poteri nell'ambito del processo.\nNel codice di procedura civile questo concetto non \u00e8 stato formalmente fatto proprio dal legislatore, e ne \u00e8 di conseguenza scaturita una certa confusione.\nArt. 75 (Capacit\u00e0 processuale):\nLa Corte costituzionale, con sentenza n. 220 del 16 ottobre 1986, ha dichiarato l'illegittimit\u00e0 costituzionale di quell'articolo nella parte in cui non prevede, ove emerga una situazione di scomparsa del convenuto, la interruzione del processo e la segnalazione, ad opera del giudice, del caso al pubblico ministero perch\u00e9 promuova la nomina di un curatore, nei cui confronti debba l'attore riassumere il giudizio.\nDi fatto riunisce due concetti, quello della legittimazione processuale e quello della capacit\u00e0 giuridica.\nSecondo la distinzione delle parti processuali in attore e convenuto si parla di \"legittimazione ad agire\" e \"legittimazione a contraddire\", o pi\u00f9 frequentemente di \"legittimazione attiva\" e \"legittimazione passiva\".\nIl difetto di legittimazione attiva consiste, secondo la Cassazione , nella mancanza della titolarit\u00e0 del rapporto giuridico dedotto in giudizio, per inesistenza del diritto o per essere di un terzo il diritto fatto valere, sicch\u00e9 la relativa pronuncia \u00e8 una decisione di merito e non di rito, idonea a passare in cosa giudicata formale e sostanziale, preclusiva della possibilit\u00e0 di riproporre la stessa domanda in altro giudizio. "}
{"id": "838749", "revid": "34119", "url": "https://it.wikipedia.org/wiki?curid=838749", "title": "Uso", "text": ""}
{"id": "838750", "revid": "3082", "url": "https://it.wikipedia.org/wiki?curid=838750", "title": "Battaglia di Naissus", "text": ""}
{"id": "838751", "revid": "4175", "url": "https://it.wikipedia.org/wiki?curid=838751", "title": "Pacific Rim (rugby a 15)", "text": "Il Pacific Rim, noto anche come Epson Cup per ragioni di sponsorizzazione, fu un torneo internazionale di rugby a 15 disputato tra il 1996 e il 2001 tra le squadre nazionali di Paesi appartenenti all'area geografica dell'Anello del Pacifico (in inglese: \"Pacific Rim\").\nLa competizione, organizzata dall'International Rugby Board, dall'edizione 1996 a quella 1998 \u00e8 stata disputata dalle nazionali di , , , . Dall'edizione 1999 il torneo \u00e8 stato esteso a sei squadre con l'introduzione delle Nazioni del Pacific Tri-Nations, , e , in sostituzione ad Hong Kong per le ultime tre edizioni.\nNel 2001, al termine dell'ultima edizione, disputata con una formula nuova che ne sanc\u00ec la crisi: in una sola settimana a Tokyo, dopo che furono disputati dei \"match\" preliminari per ridurre a 4 le squadre, la competizione venne soppressa.\nL'Epson Cup si concluse al completamento dell'accordo di sponsorizzazione originale, tuttavia, il Pacific Tri-Nations prosegu\u00ec per quattro anni, quando l'International Rugby Board (oggi World Rugby, organo di governo del rugby a 15 a livello mondiale) decise di formare, nel 2006, l'IRB Pacific Nations Cup, inizialmente anche nota come \"Sei Nazioni del Pacifico\"."}
{"id": "838754", "revid": "287204", "url": "https://it.wikipedia.org/wiki?curid=838754", "title": "Banska Stiavnica", "text": ""}
{"id": "838755", "revid": "2178", "url": "https://it.wikipedia.org/wiki?curid=838755", "title": "Fields of Athenry", "text": ""}
{"id": "838757", "revid": "13102", "url": "https://it.wikipedia.org/wiki?curid=838757", "title": "Girolamo Benzoni", "text": "Biografia.\nNel 1541 si rec\u00f2 in America dove rimase quattordici anni, partecipando a numerose spedizioni a Portorico, Haiti, Cuba, Panama, Guatemala e Per\u00f9.\nTestimonianza dei suoi viaggi \u00e8 la sua \"Historia del Mondo Nuovo\", pubblicata a Venezia nel 1565. L'opera contiene interessante materiale geografico ed etnografico e racconta molti episodi vissuti in prima persona, ma \u00e8 anche densa di inesattezze.\nLa sua principale caratteristica \u00e8 un violento spirito antispagnolo. Sul trattamento degli indiani usa soprattutto gli scritti di Bartolomeo de Las Casas. Nonostante i suoi difetti l'opera ebbe grande successo: fu ristampata pi\u00f9 volte e tradotta nelle principali lingue europee. La migliore traduzione in inglese (\"History of the New World by Girolamo Benzoni\", London, 1857) \u00e8 stata ancora ristampata nel 2001 (da \"Adamant Media Corporation\").\nBenzoni scrisse anche una \"Descriptio expeditionis Gallorum in Floridam\", che apparve postuma.\nUn saggio sulla figura e l'opera di Girolamo Benzoni \u00e8 stato pubblicato con il titolo \"Un milanese nel Nuovo Mondo, le Indie di Girolamo Benzoni\", Edizioni Saecula, 2017"}
{"id": "838758", "revid": "287204", "url": "https://it.wikipedia.org/wiki?curid=838758", "title": "Po\u010d\u00favadlo", "text": " Po\u010d\u00favadlo (in tedesco: \"Pockhaus\"; in ungherese: \"Bacs\u00f3falva\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica.\nStoria.\nIl villaggio, nel quale sono stati ritrovati resti risalenti all'Et\u00e0 del Bronzo, \u00e8 citato per la prima volta nel 1333 (con il nome di \"Pocholla\") come possedimento della citt\u00e0 di Levice. Nel XVII secolo pass\u00f2 alla Camera Mineraria di Bansk\u00e1 Bystrica.\nIl villaggio conserva una chiesa in stile barocco del 1771."}
{"id": "838759", "revid": "287204", "url": "https://it.wikipedia.org/wiki?curid=838759", "title": "Pocuvadlo", "text": ""}
{"id": "838761", "revid": "1272592", "url": "https://it.wikipedia.org/wiki?curid=838761", "title": "Cricca", "text": ""}
{"id": "838762", "revid": "767487", "url": "https://it.wikipedia.org/wiki?curid=838762", "title": "Podhorie (Bansk\u00e1 Bystrica)", "text": "Podhorie \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica.\nStoria.\nIl comune di Podhorie nasce nel 1964 per l'unione di due preesistenti municipalit\u00e0: Tepl\u00e1 (in tedesco: \"Maria Schnee bei Schemnitz\", \"Doppel\" o \"D\u00f6ppel\"; in ungherese: \"Teplaf\u0151\") e \u017dak\u00fdl (in tedesco: \"Zeckel\"; in ungherese: \"Sask\u00f5sz\u00e9kely\") citate ambedue per la prima volta nel 1388."}
{"id": "838763", "revid": "2176490", "url": "https://it.wikipedia.org/wiki?curid=838763", "title": "Cinzia Leone (disegnatrice)", "text": "Inizia la sua attivit\u00e0 di disegnatrice pubblicando la sua prima storia a fumetti su \"alter alter\" nel 1978 e quindi partecipando al gruppo fondatore del settimanale satirico \"Il Male\".\nInizia cos\u00ec una carriera professionale nella quale esprime il suo eclettismo: diventa Art director del mensile \"La nuova ecologia\" (dove acquisisce anche il tesserino da giornalista), del \"Sole 24 ore\" e del \"Riformista\"; tiene rubriche su periodici come \"Io Donna\", \"Amica\", \"il Riformista\" e \"New Politics\"; insegna all'IED (Istituto Europeo di Design) \"Tecniche di racconto, dal fumetto allo storyboard pubblicitario\"; \u00e8 direttore della collana di diari Diario Minimo della casa editrice Memori.\nInoltre \u00e8 illustratrice e lavora per la televisione, per la quale ha realizzato sigle e cartoni animati.\nPubblicazioni.\nFinora ha pubblicato cinque libri di storie a fumetti: \nMostre.\nHa esposto le sue opere in mostre personali e collettive in Italia, Francia, Spagna, Svizzera e Germania, in particolare disegni su carta, acrilici su tela e acquarelli.\nPremi.\nLe \u00e8 stato assegnato nel\nIl disegno.\nIl disegno di Cinzia Leone ha due principali chiavi espressive: la satira e la sensualit\u00e0, incarnate nelle storie e nello stile dei suoi personaggi pi\u00f9 noti, la Tassista e Gilda. Predilige i lavori in bianco e nero, con un tratto morbido e profondo molto personale, mentre per le tavole a colori usa soprattutto gli acquerelli."}
{"id": "838765", "revid": "110157", "url": "https://it.wikipedia.org/wiki?curid=838765", "title": "Pren\u010dov", "text": "Pren\u010dov (in tedesco: \"Prinzdorf\"; in ungherese: \"Berencsfalu\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica."}
{"id": "838766", "revid": "287204", "url": "https://it.wikipedia.org/wiki?curid=838766", "title": "Clique", "text": ""}
{"id": "838768", "revid": "767487", "url": "https://it.wikipedia.org/wiki?curid=838768", "title": "Vysok\u00e1 (Bansk\u00e1 Bystrica)", "text": "Vysok\u00e1 (in tedesco: \"Hochberg\" o \"Hochdorf\"; in ungherese: \"Magaslak\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica.\nStoria.\nIl villaggio \u00e8 citato per la prima nel 1388 come possedimento della citt\u00e0 di Levice. Nel XVII secolo pass\u00f2 alla Camera Mineraria di Bansk\u00e1 Bystrica.\nIl villaggio conserva una chiesa in stile barocco del 1771."}
{"id": "838769", "revid": "287204", "url": "https://it.wikipedia.org/wiki?curid=838769", "title": "Vysoka", "text": ""}
{"id": "838771", "revid": "1543377", "url": "https://it.wikipedia.org/wiki?curid=838771", "title": "Ti\u00e9b\u00e9l\u00e9", "text": "Ti\u00e9b\u00e9l\u00e9 \u00e8 un dipartimento del Burkina Faso classificato come comune, situato nella Provincia di Nahouri, facente parte della Regione del Centro-Sud.\nIl dipartimento si compone del capoluogo e di altri 66 villaggi: Babougounia, Badabi\u00e9, Badiemb\u00e9, Ball\u00e9rebi\u00e9 I, Ball\u00e9rebi\u00e9 II, Banga-Corasbi\u00e9, Banga-Tangassogo, Bapania, Bloc-AVV-V1, Bloc-AVV-V2, Bloc-AVV-V3, Bloc-AVV-V4, Boulnoma, Br\u00e9bi\u00e9, Cora-L\u00f4, Coumpougoubi\u00e9, Dollo-Tangassogo, Douabi\u00e9, Doumpoabi\u00e9-Tangassogo, Goribi\u00e9, Gounia, Id\u00e9nia-Kora, Id\u00e9nia-Moa, Id\u00e9nia-Tanga, Kabrikogagogo, Kahonia, Kassir\u00e9, Kassola, Kassongbi\u00e9, Kaya-Fabolo, Kaya-Kaforo, Kaya-Kantiolo, Kaya\u2013Korso, Kaya-Navio, Kaya\u2013Poungou, Kollo, Kolonia-Tangassogo, Koubongo, Kuyou, Lagonia, Lira-Tangassogo, L\u00f4-Caloa, L\u00f4-Longo, L\u00f4-Moulnia, L\u00f4-Polobi\u00e9ssan, L\u00f4-Pouri, L\u00f4-Sinon, Mankanon, Mankilinia-Tangassogo, Mantiogonia-Tangassogo, Mantiongogo, Moabi\u00e9-Boungou, Nab\u00e9nia, Namaguinia, Nioua, Ou\u00e9diabi\u00e9-Tangassogo, Ouorobi\u00e9-Tangassogo, Pioukouri-Tangassogo, Sangbabi\u00e9, Sissoro, Tagnania, Tindonogo, Tiponi, Tiyalo, Y\u00e9l\u00e9ania e Zeguessiga.\nArchitettura tipica.\nIl villaggio, denominato concessione \u00e8 abitato da famiglie di etnia kassena e caratterizzato da edifici in terra cruda chiamati \"sonron\". La concessione si distingue dal concetto consueto di villaggio innanzitutto perch\u00e9 \u00e8 unifamiliare, inoltre diversamente dalle altre costruzioni tribali dell'Africa dell'Ovest, \u00e8 fortificato. Le costruzioni all'interno hanno forma arrotondata, quasi senza finestre verso l'esterno, e, grande peculiarit\u00e0, hanno le pareti esterne affrescate con disegni geometrici realizzati dalle donne sposate con argilla rossa e coloranti naturali. I disegni, apotropaici, rappresentano oggetti di vita quotidiana (tamburi, pelli di leopardo, miglio) e animali (serpenti, avvoltoi).\nIl particolare impianto di questi villaggi aveva scopo difensivo: l'unico accesso immette in uno stretto e tortuoso corridoio che un eventuale intruso \u00e8 obbligato a percorrere, esponendosi alla vista e al tiro degli abitanti della casa appostati sulle terrazze circostanti. Qualora comunque giungesse al cortile centrale, per penetrare nelle singole case, \u00e8 necessario attraversare la bassa porta \u00e8 mettersi a carponi e infilare per prima la testa, permettendo ai difensori della casa di troncargliela. All'interno poi si troverebbe nella quasi totale oscurit\u00e0, alla merc\u00e9 degli abitanti, molto pi\u00f9 a loro agio nel proprio ambiente.\nIn febbraio Ti\u00e9b\u00e9l\u00e9 ospita il FESCAT, Festival delle Arti e della Cultura di Ti\u00e9b\u00e9l\u00e9."}
{"id": "838775", "revid": "857138", "url": "https://it.wikipedia.org/wiki?curid=838775", "title": "Podhorie", "text": "Podhorie pu\u00f2 riferirsi a diversi comuni della Slovacchia:"}
{"id": "838780", "revid": "83531", "url": "https://it.wikipedia.org/wiki?curid=838780", "title": "Ritratto del dottor Gachet (Vincent Van Gogh)", "text": ""}
{"id": "838788", "revid": "834", "url": "https://it.wikipedia.org/wiki?curid=838788", "title": "I mangiatori (Vincent Van Gogh)", "text": ""}
{"id": "838789", "revid": "1632387", "url": "https://it.wikipedia.org/wiki?curid=838789", "title": "Damage Done", "text": "Damage Done \u00e8 il sesto album pubblicato dal gruppo melodic death metal svedese Dark Tranquillity nel 2002.\nPer la canzone \"Monochromatic Stains\" \u00e8 stato anche prodotto un video musicale. Girato in monocromia, presenta analogie sia tematiche che visive con il film Il gabinetto del dottor Caligari.\nNumerose versioni dell'album contengono anche una traccia bonus intitolata \"I, Deception\" oltre al video musicale di \"Monochromatic Stains\".\nNella versione giapponese dell'album \u00e8 presente una diversa traccia bonus, \"The Poison Well\". L'edizione in vinile include la traccia \"I, Deception\" oltre ad avere una diversa grafica di copertina."}
{"id": "838792", "revid": "729019", "url": "https://it.wikipedia.org/wiki?curid=838792", "title": "Campionato sudamericano di rugby", "text": "Il campionato sudamericano di rugby (sp. \"Campeonato sudamericano de rugby\") \u00e8 il campionato continentale di rugby a 15 del Sudamerica.\nDisputato fin dal 1951 - in \"adesione\", ma al di fuori dal programma ufficiale dei Giochi panamericani - gi\u00e0 dalla seconda edizione del 1958 \u00e8 esistito come torneo autonomo e, fin dalla sua istituzione, \u00e8 sempre stato dominato dall', la quale ha vinto tutti gli incontri in esso disputato e ha vinto tutte le edizioni del torneo eccezion fatta per quella del 1981 (appannaggio dell'), alla quale non prese parte.\nA parte la citata Argentina, le squadre pi\u00f9 titolate del torneo sono, nell'ordine, la stessa Uruguay (la citata vittoria del 1981 pi\u00f9 16 secondi posti e 9 terzi posti) e il (9 piazze d'onore pi\u00f9 14 terzi posti). Sporadiche presenze nel medagliere per il (2 terzi posti) e il (un secondo posto).\nFormula del torneo.\nStoricamente, il campionato sudamericano di rugby si \u00e8 sempre disputato con la formula del girone unico con gare di sola andata in una sede predefinita. Il numero di squadre \u00e8 variato, con tale formula, da 3 a 5. Eccezioni alla regola della sede fissa vi sono state negli anni novanta, quando le gare si sono disputate in vari Paesi. La classifica finale \u00e8 quella che determina la squadra vincitrice del torneo.\nDall'edizione del 2000 \u00e8 stato introdotto un meccanismo a divisioni: il \u201cTorneo A\u201d, di 1\u00aa divisione, riservato alle squadre che competono per il titolo finale, e il \u201cTorneo B\u201d, di 2\u00aa divisione, per quelle di seconda fascia. \u00c8 previsto un sistema di promozione / retrocessione tra le due divisioni. Dal 2004 l'Argentina non schiera pi\u00f9 la nazionale maggiore vista l'evidente superiorit\u00e0.\nNel 2006 il torneo, a causa della concomitante , corrispose per la prima divisione al turno finale delle qualificazioni sudamericane. Nel 2007-2008 il torneo si svolse a cavallo delle due annate, l'edizione 2008 del Sudamericano \u201cB\u201d, vinto dal , \u00e8 tra l'altro parte del sistema di qualificazione alla .\nDal 2009, la formula del campionato \"A\" \u00e8 stata modificata, prevedendo due fasi. Nella prima denominata \"Coppa Atilio Renzi\", si affrontano 4 squadre (Uruguay, Cile, Brasile e Paraguay), successivamente le prime 2 (mantenendo valido il risultato del proprio match) affrontano nel girone finale l'Argentina, ammessa di diritto. Tale formula \u00e8 stata adottata perch\u00e9 le due squadre inferiori (Brasile e Paraguay) avrebbero offerto una resistenza troppo scarsa contro i Pumas, ma al tempo stesso avrebbero avuto vita troppo facile contro le squadre del torneo \"B\". In questo modo l'Argentina \"A\" i cui giocatori sono reduci dal campionato (o dal 2010 dalla Vodacom Cup) possono \"sbrigare la pratica\" in 3 giorni prima di recarsi in Europa per disputare la IRB Nations Cup.\nDall'edizione del 2012 si ritorna al meccanismo delle due divisioni a girone unico. L'ultima classificata del \u201cTorneo A\u201d incontrer\u00e0 la vincente del \u201cTorneo B\u201d per decidere chi parteciper\u00e0 al \u201cTorneo A\u201d dell'anno successivo.\nDal torneo del 2014 \u00e8 cambiata la formula, il torneo A fu separato in due fasi, il Sudamericano vero e proprio e la CONSUR Cup, che assegna il titolo di campione continentale. La CONSUR Cup si disputa tra il campione uscente, e le prime due della classifica del torneo A dell'anno precedente. Nel 2014 la CONSUR Cup si gioc\u00f2 tra il campione uscente, l'Argentina, la seconda e la terza del torneo 2013 e non si gioc\u00f2 lo spareggio tra l'ultima del Torneo A e la prima del Torneo B 2013 ma furono ambedue ammesse al Torneo A 2014.\nDal torneo del 2018 cambia nuovamente la formula la divisione maggiore passa a sei squadre, che si chiamer\u00e0 \"Sei nazioni sudamericano\", squadre che sono divise in due conferenze di tre squadre. Ogni squadra disputa tre incontri contro le squadre dell'altra conferenza.\nI punti in classifica vengo assegnati con i \"bonus alla francese\", ossia il bonus offensivo viene assegnato segnando 3 mete pi\u00f9 dell'avversario.\nAl termine delle tre giornate, la squadra miglior classificata si freger\u00e0 del titolo di Campione del Sud-america."}
{"id": "838796", "revid": "78273", "url": "https://it.wikipedia.org/wiki?curid=838796", "title": "Marguerite Gachet (Vincent Van Gogh)", "text": ""}
{"id": "838802", "revid": "112799240", "url": "https://it.wikipedia.org/wiki?curid=838802", "title": "Miniera di Serbariu", "text": "La miniera di Serbariu \u00e8 una miniera di carbone non pi\u00f9 in attivit\u00e0, situata presso la citt\u00e0 di Carbonia in Sardegna. Il sito minerario, attivo dal 1937 al 1964, \u00e8 stato recuperato e ristrutturato e attualmente \u00e8 sede del Museo del carbone.\nLa storia.\nNascita e sviluppo.\nNegli anni 1936-1937, la Societ\u00e0 mineraria carbonifera sarda oper\u00f2 nel bacino carbonifero del Sulcis un'intensa campagna di sondaggi di ricerca mineraria scoprendo e delineando un esteso giacimento di carbone a sud della miniera di Sirai (attiva dal 1918) e ad ovest della zona, dove venne costruita la citt\u00e0 di Carbonia, citt\u00e0 ideata e sviluppata sotto il fascismo in funzione della politica di economia autarchica\nL'area venne richiesta in concessione con la denominazione di Serbariu nel 1937, e ufficialmente ottenuta il 18 gennaio 1939 con decreto del ministro segretario di Stato per le corporazioni (Gazzetta Ufficiale n.45 del 23 febbraio 1939). Subito iniziarono i lavori di allestimento della miniera ed i primi pozzi vennero scavati. Successivamente l'originaria estensione areale venne ampliata includendo le concessioni minerarie limitrofe e raggiungendo, nello sfruttamento, la profondit\u00e0 di 179 metri dalla superficie topografica (103 metri al di sotto del livello del mare).\nDeclino.\nNegli anni '50, in seguito all'ingresso dell'Italia nella CECA, con il ridimensionamento dell'intero settore minerario inizi\u00f2 un periodo segnato da riassetti societari, chiusura di molti cantieri e dallo spostamento dell'attivit\u00e0 verso il centro del bacino. Con la costruzione della nuova miniera di Seruci, si assistette ad un progressivo smantellamento del bacino carbonifero con una tendenza all'esodo.\nNel decennio 1947-57 il numero delle maestranze pass\u00f2 da 14.000 a 5.000 unit\u00e0. \u00c8 questo il periodo delle lotte e degli scioperi per la conservazione del posto di lavoro. Nel 1948 ebbe luogo uno fra i pi\u00f9 lunghi scioperi della storia italiana: dur\u00f2 ben 72 giorni. La drastica riduzione dell'attivit\u00e0 mineraria in una provincia basata sulla monoeconomia carbonifera fu la causa di una vasta emigrazione dall'area. Nel 1965 i restanti minatori furono assunti dall'Enel, la concessione mineraria venne rinunciata ed i beni immobili passarono alla Regione Sarda, e poi da questa furono rivenduti alla MCS.\nLa chiusura.\nLa miniera di Serbariu venne chiusa ufficialmente nel 1971. Da allora gli impianti furono soggetti ad un rapido deterioramento e spoliazioni che condussero alla rovina edifici e macchinari. I fabbricati abbandonati divennero sede di attivit\u00e0 artigianali e discariche e furono occupati dai senzatetto.\nL'amministrazione comunale intervenne per acquisire il patrimonio immobiliare della ex miniera e per impedire lo smantellamento dei castelli minerari destinati alla rottamazione, fino a concludere l'acquisto del sito nel 1991. Da quella data sono stati elaborati diversi progetti di recupero e di riapertura al pubblico fino al 2002, anno di nascita ufficiale del primo cantiere per il restauro di un locale adibito alla conservazione delle lampade e di altri materiali infiammabili\nI lavori si sono protratti fino a ottobre 2006. Oggi il sito minerario \u00e8 stato riconvertito in Museo del Carbone, inaugurato il 3 novembre 2006; sono visitabili le principali strutture minerarie,una galleria sotterranea..."}
{"id": "838810", "revid": "57342", "url": "https://it.wikipedia.org/wiki?curid=838810", "title": "Alessandro Faedo", "text": "Biografia.\nConosciuto anche come Sandro Faedo, \u00e8 stato Professore emerito nell'Universit\u00e0 degli studi di Pisa e presidente emerito del Consiglio Nazionale delle Ricerche ed \u00e8 ricordato, tra l'altro, come colui che istitu\u00ec il primo corso di laurea in scienze dell'informazione all'Universit\u00e0 di Pisa nel 1969.\nFaedo si laure\u00f2 in Matematica con Leonida Tonelli nel 1936, all'Universit\u00e0 di Pisa quale allievo della Scuola Normale Superiore e divenne assistente a Roma, prima di Federigo Enriques e poi di Leonida Tonelli. Consegu\u00ec nel 1941 la libera docenza in analisi matematica.\nNel 1946 prese il posto di Leonida Tonelli (prematuramente scomparso) per la cattedra di analisi matematica a Pisa, prima come incaricato e poi come ordinario. Con le sue grandi capacit\u00e0 di organizzatore, innovatore e promotore ricostitu\u00ec l'Istituto Matematico di Pisa portandolo a livello internazionale.\nNel 1953 venne nominato preside della Facolt\u00e0 di scienze; dal 1954 al 1958 membro del comitato direttivo del Centro studi calcolatrici elettroniche (CSCE).\nDal 1958 al 1972 fu Rettore dell'Universit\u00e0 di Pisa. In questo periodo promosse, avvi\u00f2 e potenzi\u00f2 gli studi di Informatica a Pisa, prima con l'istituzione del Centro Nazionale Universitario di Calcolo Elettronico (CNUCE) e poi fino ad istituire nel 1969 il corso di laurea in scienze dell'informazione, primo di questo genere in Italia. \nDal 1968 al 1972 \u00e8 stato presidente della Conferenza permanente dei rettori delle universit\u00e0 italiane.\nNel 1969, a Ginevra, ad un incontro dei rettori europei, ha promosso un appunto, ideato da Sofia Corradi, direttore scientifico della Conferenza dei rettori, che conteneva una prima idea del progetto Erasmus: \u00abLo studente, anche se non appartenente a famiglia residente all\u2019estero, pu\u00f2 chiedere di svolgere parte del suo piano di studio presso universit\u00e0 straniere, presentandolo all\u2019approvazione del Consiglio di Facolt\u00e0 in preventivo. Il Consiglio di Facolt\u00e0 potr\u00e0 dichiarare l\u2019equivalenza, che diventer\u00e0 effettiva dopo che lo studente avr\u00e0 prodotto la documentazione degli studi compiuti all\u2019estero\u00bb. \nDal 1972 al 1976 Faedo \u00e8 stato presidente del Consiglio Nazionale delle Ricerche.\nDurante la sua presidenza \u00e8 stato costruito il satellite SIRIO (tuttora in orbita), per la ricerca sull'impiego di nuove gamme d'onda cortissime nelle telecomunicazioni, ed \u00e8 stato dato l'avvio ai primi progetti finalizzati del CNR.\nFaedo fu inoltre eletto alla carica di senatore della Repubblica nelle file della Democrazia Cristiana per due legislature (la VII e al VIII, dal 1976 al 1983). Come presidente della 7\u00aa Commissione permanente del Senato (pubblica istruzione) diede l'avvio alle prime leggi di riforma delle universit\u00e0 italiane.\nNel corso della sua carriera Faedo fu socio di molte Accademie scientifiche e Presidente dell'Accademia olimpica di Vicenza. Ricevette numerose onorificenze, tra cui quella di Cavaliere di Gran Croce dell'ordine al Merito della Repubblica Italiana e di \"officier\" de la \"L\u00e9gion d'honneur\".\nNel 2006 \u00e8 stato inaugurato e dedicato alla sua memoria il Collegio Alessandro Faedo di Pisa, residenza universitaria destinata a ospitare allievi della Scuola Normale Superiore e della Scuola superiore Sant'Anna, attualmente unico edificio condiviso dalle due scuole d'eccellenza. Al suo nome \u00e8 intitolato anche l'Istituto di scienza e tecnologie dell'informazione (ISTI-CNR) di Pisa."}
{"id": "838813", "revid": "486946", "url": "https://it.wikipedia.org/wiki?curid=838813", "title": "Senato USA", "text": ""}
{"id": "838814", "revid": "2022203", "url": "https://it.wikipedia.org/wiki?curid=838814", "title": "Rito scozzese antico ed accettato", "text": "Il rito scozzese antico ed accettato (abbreviato RSAA) \u00e8 uno dei riti iniziatici della massoneria. Si articola in trentatr\u00e9 gradi, anche se di fatto non tutti i gradi vengono praticati. Si costituisce in un percorso di approfondimento della massoneria, al di l\u00e0 dei primi tre gradi, detti \"simbolici\" (apprendista, compagno, maestro). Per poter accedere al Rito scozzese occorre quindi far parte dell'ordine massonico, con il grado di maestro.\nStoria.\nDi massoneria scozzese si comincia a parlare nel 1743 con le \"Ordonnances g\u00e9n\u00e9rales\" pubblicate dalla Gran loggia di Francia. Tappe successive dell'evoluzione storica del rito sono dapprima il capitolo di Clermont del 1754, e poi gli Imperatori d'Oriente ed Occidente del 1758, che posero in pratica il rito di perfezione, ponendo le basi per la unificazione dei vari riti scozzesi in un unico ordine.\nIl 31 maggio 1801 fu fondato il primo supremo consiglio a Charleston, negli Stati Uniti, il Supreme Council, Scottish Rite (Southern Jurisdiction, USA o \"Mother Supreme Council of the World\", ovvero Supremo Consiglio madre del mondo). \nIn Svizzera, il 31 gennaio 1802 nacque il Capitolo \u00abLa Prudence\u00bb a Ginevra, mentre il Supremo Consiglio Svizzero fu costituito nel 1873 a Losanna.\nIl 16 marzo 1805 fu fondato a Milano il Supremo Consiglio d'Italia del Rito scozzese antico ed accettatoche, dopo la fusione con i Supremi consigli di Torino, Roma, Napoli e Palermo, ha sede in Roma dal 1887.\nIn Italia il 19 maggio 1925 la Camera approv\u00f2 la \"Legge sulle Associazioni\", che di l\u00ec a poco avrebbe inibito l'attivit\u00e0 delle logge massoniche sul territorio italiano, soggetto al regime fascista. Il successivo 22 novembre (pochi giorni prima della promulgazione della Leggi fascistissime, legge n. 2029, il 26 novembre), il Gran Maestro Domizio Torrigiani firm\u00f2 il decreto di scioglimento di tutte le logge massoniche dell'Ordine - ma non del Grande Oriente d'Italia - al fine di una loro \"ricostituzione\" in aderenza ai principi della nuova legge; contestualmente veniva costituito un \"comitato ordinatore\", con il compito di individuare le idonee modalit\u00e0 di ricostituzione dell'ordine e delle logge stesse. Parimenti Ettore Ferrari non sciolse il Supremo Consiglio del Rito scozzese antico e accettato, di cui era il Sovrano Gran Commendatore.\nOrganizzazione.\nGrande eletto cavaliere Kadosch o cavaliere dell'aquila bianca e nera.\nIl cavaliere Kadosh \u00e8 il 30\u00ba grado dei trentatr\u00e9 del Rito, \u00e8 il pi\u00f9 alto dei gradi operativi, in quanto gli ultimi tre (31\u00b0, 32\u00b0, 33\u00b0) sono ritenuti solo gradi amministrativi.\nKadosh \u00e8 una parola ebraica e significa santo o consacrato. \nFra le persone conosciute che arrivarono a questo grado si possono citare il politico repubblicano e ministro Randolfo Pacciardi e gli attori Tot\u00f2 e Alighiero Noschese.\nGrande ispettore inquisitore commendatore.\nIl Grande ispettore inquisitore commendatore \u00e8 il 31\u00ba grado dei trentatr\u00e9 del Rito, \u00e8 il primo dei tre gradi detti \"amministrativi\".\nFra le persone conosciute che arrivarono a questo grado si pu\u00f2 citare Carlo Carnazza, che fu deputato e podest\u00e0 di Catania.\nSublime Principe del Real Segreto.\nIl Sublime Principe del Real Segreto \u00e8 il 32\u00ba grado dei trentatr\u00e9 del Rito, \u00e8 il secondo dei gradi detti \"amministrativi\".\nFra le persone conosciute che arrivarono a questo grado si possono citare Andrea Costa, che fu Gran Maestro aggiunto del Grande Oriente d'Italia. e il senatore e Deputato dell'Assemblea Costituente Pietro Mastino. \nSovrano grande ispettore generale.\nIl Sovrano grande ispettore generale \u00e8 il 33\u00b0 e massimo grado e il suo motto \u00e8 \"Deus meumque ius\" (\"Dio e il mio diritto\").\nIl titolo viene conferito all'unanimit\u00e0 dal Supremo consiglio, l'organo di governo del Rito scozzese il cui nome completo \u00e8 appunto \"Supremo consiglio dei sovrani grandi ispettori generali del 33\u00ba ed ultimo grado\". Quanti lo ricevono, infatti, ne entrano a far parte in qualit\u00e0 di membri \"onorari\" e successivamente \u00e8 fra di loro che vengono scelti i membri \"effettivi\" del Supremo Consiglio.\nIl grado viene assegnato ai membri del rito solo per meriti speciali, come riconoscimento per il lavoro svolto vuoi all'interno dell'organizzazione vuoi nella vita pubblica, e non pu\u00f2 essere concesso su richiesta. Gli insigniti assumono la denominazione di \"ispettori generali onorari\".\nVarianti in Italia.\nIn Italia esistono vari supremi consigli del Rito scozzese, associati alle varie obbedienze massoniche, ma solamente il Rito scozzese antico e accettato, aderente al Grande Oriente d'Italia \u00e8 riconosciuto a livello internazionale dal Supreme Council, Scottish Rite (Southern Jurisdiction, USA o \"Mother Supreme Council of the World\", ovvero Supremo consiglio madre del mondo). \nIl Grand Orient de France e i Supremi Consigli adogmatici e liberali riconoscono quale solo rappresentante in Italia del Rito Scozzese Antico ed Accettato quello aderente alla Gran Loggia d'Italia degli Antichi Liberi Accettati Muratori di Palazzo Vitelleschi, che come l'Ordine Le Droit Humain e il Supremo Consiglio Femminile d'Italia fa parte dell'Alleanza Massonica Europea (AME) presente al Consiglio d'Europa di Bruxelles. Le Droit Humain ha una suo Supremo Consiglio, con sede a Parigi, con giurisdizionale internazionale riconosciuto da tutti quelli adogmatici del mondo.\nAlcune obbedienze massoniche (ad esempio il Grande Oriente d'Italia) ammettono vari corpi rituali, fra i quali appunto il Rito scozzese, mentre altre (ad esempio la Gran Loggia d'Italia), pur prevedendo una separazione fra ordine e rito (uniti in questo caso al vertice), ammettono solo il Rito scozzese. \nL'attuale (2019) sovrano gran commendatore del Rito Scozzese aderente al Grande Oriente d'Italia \u00e8 l'imprenditore ravennate Leo Taroni, che presiede anche la confederazione europea dei Supremi Consigli, quello del Rito Scozzese aderente alla Gran Loggia d'Italia \u00e8 il commercialista romano Luciano Romoli, eletto nel 2019, mentre il commercialista bolognese Renzo Canova (morto il 6 settembre 2021) \u00e8 quello del Supremo Consiglio d'Italia e San Marino e Cesare Benincasa quello del Supremo Consiglio della Gran Loggia Nazionale dei Liberi Muratori d'Italia. Da non dimenticare il Supremo Consiglio per l'Italia e sue dipendenze, riconosciuto in America dall'Unione dei supremi consigli di rito scozzese e da molti altri supremi consigli del mondo, il cui sovrano gran commendatore \u00e8 Agostino Mario Cannataro (2017)."}
{"id": "838819", "revid": "226458", "url": "https://it.wikipedia.org/wiki?curid=838819", "title": "UNCRO", "text": "L'operazione di restaurazione fiduciaria delle Nazioni Unite (UNCRO dall'inglese \"United Nations Confidence Restoration Operation\") \u00e8 una missione di pace delle Nazioni Unitehe ha rimpiazzato l'UNPROFOR in Croazia.\nL'UNCRO venne dislocato in Croazia insieme all'UNTAES e all'UNMOP, il compito dell'UNCRO era quello di controllare le frontiere croate.\nMandato.\nIl mandato prevedeva:\nLa missione \u00e8 terminata il 15 gennaio 1996 con gli accordi firmati tra la Croazia e i paesi confinanti."}
{"id": "838826", "revid": "767487", "url": "https://it.wikipedia.org/wiki?curid=838826", "title": "Rappresentanza processuale", "text": "La rappresentanza processuale \u00e8 un tipo di rappresentanza in ambito processuale.\nPu\u00f2 distinguersi in rappresentanza processuale legale e volontaria.\nRequisiti.\nDue fondamentali requisiti riguardano le parti formali del processo:\nTradizionalmente vengono associati ad altri istituti, e racchiusi nell'ampia categoria dei cosiddetti presupposti processuali. Condizioni che la legge stabilisce debbano esserci affinch\u00e9 il giudice possa decidere in merito alla lite, della controversia, ossia debbano sussistere prima della proposizione della domanda.\nLa sentenza di merito \u00e8 quella sentenza con cui il giudice dichiara se la domanda o le domande sono fondate oppure no.\nSe i presupposti mancassero, il giudice deve arrestarsi,non pu\u00f2 cio\u00e8 decidere in merito alla causa, ma deve limitarsi a fare, NON una sentenza di merito, ma di una sentenza di mero rito o a contenuto puramente processuale, con la quale dar\u00e0 atto della presenza di un ostacolo all'esame del merito della causa(la carenza di un presupposti processuale).\nImportante distinzione tra sentenza di merito e sentenza di rito.\nCol tramonto della teoria del rapporto giuridico processuale, e quindi con la sua sostituzione del processo visto come procedimento volto all'esercizio della funzione giurisdizionale civile, anche la categoria dei presupposti processuali \u00e8 entrata in crisi. Oggi tale categoria \u00e8 definita pi\u00f9 comunemente come condizioni di ammissibilit\u00e0 della domanda, oppure condizioni di decidibilit\u00e0 della causa nel merito.\nSi allude sempre in buona sostanza allo stesso fenomeno e agli stessi requisiti, \u00e8 solo un problema di nomenclatura. Sono espressioni equivalenti.\nAll'interno di questi presupposti processuali, o comunque nominati, si distinguono:\nCapacit\u00e0 di essere parte.\nLa capacit\u00e0 di essere parte, non \u00e8 direttamente contemplata nel CPC, ma contiene una disposizione (art 75 4comm cpc) che ci fa capire indirettamente che tra le condizioni di ammissibilit\u00e0 della causa c'\u00e8 anche la capacit\u00e0 di essere parte. La capacit\u00e0 di essere parte \u00e8 tendenzialmente analoga alla capacit\u00e0 giuridica di diritto sostanziale; la capacit\u00e0 processuale \u00e8 l'attitudine ad essere titolare di diritti di doveri oneri facolt\u00e0 e poteri, che la legge processuale prevede per la parte formale del processo.\nLa capacit\u00e0 di essere parte si acquista per le persone fisiche con la nascita, ed \u00e8 goduta dalle persone giuridiche (societ\u00e0 di capitali..), in quanto avente una personalit\u00e0 giuridica.\nCi si potrebbe porre il problema della capacit\u00e0 di essere parte per i soggetti che non sono in possesso della personalit\u00e0 giuridica. Il nostro legislatore risolve il problema riconoscendo la capacit\u00e0 di essere parte anche soggetti che non hanno la Personalit\u00e0 giuridica, ma solo una mera soggettivit\u00e0.\nL'ultimo comma art 75 del CPC contempla espressamente la capacit\u00e0 processuale:\n\"Sono capaci di stare in giudizio le persone che hanno il libero esercizio dei diritti che vi si fanno valere.\nLe persone che non hanno il libero esercizio dei diritti non possono stare in giudizio se non rappresentate, assistite o autorizzate secondo le norme che regolano la loro capacit\u00e0.\nLe persone giuridiche stanno in giudizio per mezzo di chi le rappresenta a norma della legge o dello statuto.\nLe associazioni e i comitati, che non sono persone giuridiche, stanno in giudizio per mezzo delle persone indicate negli art 36 e ss del CC.\"\nNell'ultimo comma il legislatore indica due soggetti che non sono persone giuridiche stanno in giudizio per mezzo delle persone di cui all'art 36.\nQuesto significa che se queste persone possono stare in giudizio per mezzo di soggetti indicati dell'art 36, il legislatore presuppone la loro capacit\u00e0 di stare in giudizio, perch\u00e9 altrimenti non avendo questa capacit\u00e0 non potrebbero stare in giudizio.\nQuesta disposizione va interpretata estensivamente a tutte quelle formazioni collettive sprovviste di personalit\u00e0 giuridica (es. condominio negli edifici, alle societ\u00e0 di persone,\u2026).\nI soci di una s.n.c. o gli associati di una associazione non riconosciuta od ancora i singoli condomini non sono parti, ma terzi, nel processo intentato da o contro tali enti. Se essi muoiono in corso di causa o diventano incapaci di agire il pro non si interrompe, neppure se essi siano rappresentanti organici dell'ente: subentrer\u00e0 loro automaticamente il nuovo rappresentante.\nQualora manchi la capacit\u00e0 di essere parte non vi \u00e8 alcun rimedio, la domanda \u00e8 inammissibile e pertanto va sicuramente rigettata.\nCapacit\u00e0 processuale.\nL'altro presupposto processuale \u00e8 la capacit\u00e0 processuale (di agire), espressamente prevista dall'art 75 CPC. La Capacit\u00e0 Processuale altrimenti detta \"\"legitimatio ad processum\" da non confondersi con la \"lagitimatio ad causam\". La capacit\u00e0 processuale \u00e8 il corrispondente processuale di quella che \u00e8 la capacit\u00e0 di agire sul piano sostanziale.\n\u00c8 la capacit\u00e0 di esercitare validamente tutte le posizioni giuridiche soggettive che la legge ritaglia per chi \u00e8 parte nel processo, e quindi di compiere validamente tutti gli atti e negozi processuali che la legge prevede siano possibili per le parti\u201d (ad. Esempio rispondere all'interrogatorio; sottoscrivere gli atti processuali;\u2026) Di regola per le persone fisiche si acquista con la maggiore et\u00e0.\nIl nostro ordinamento prevede tutta una serie di strumenti atti a stabilire se la situazione di incapacit\u00e0 naturale del soggetto sia tale da precludergli la possibilit\u00e0 di esercitare scientemente i propri diritti oppure no.\nGli strumenti sono:\nL'incapacit\u00e0 naturale invece, non \u00e8 ritenuta di per s\u00e9 considerata causa di lesione della capacit\u00e0 processuale.\nPi\u00f9 semplice il discorso per le persone giuridiche diverse dalle persone fisiche, entrano in gioco i commi 3 e 4 dell'art 75. nel comma 4 (le persone giuridiche stanno in giudizio per mezzo di chi le rappresenta, le associazione e i comitati stanno in giudizio per mezzo delle persone indicate dal cc: i segretari del sindacato, i segretari dei partiti politici, il presidente del comitato, ecc).\nSe vi fosse un difetto di capacit\u00e0 processuale, nel senso che c'\u00e8 un soggetto il quale pu\u00f2 essere parte ma non si \u00e8 fatto rappresentare applico ex art. 182:\n\"Il giudice istruttore verifica d'ufficio la regolarit\u00e0 della costituzione delle parti e, quando occorre, le invita a completare o a mettere in regalo gli atti e i documenti che riconosce difettosi.\"\n\"Quando rilevi un difetto di rappresentanza, di assistenza o di autorizzazione, il giudice pu\u00f2 assegnare alle parti un termine per la costituzione della persona alla quale spetta la rappresentanza o l'assistenza, o per il rilascio delle necessarie autorizzazioni, salvo che si sia avverata una decadenza\".\"\nIl rappresentante processuale \u00e8 il soggetto che ha il potere di agire in nome e per conto di altro soggetto (rappresentato), parte del processo. Il rappresentante NON \u00e8 mai parte formale nel processo. Parte formale nel processo, colui che pone la domanda o colui nei cui confronti la domanda \u00e8 posta \u00e8 sempre il rappresentato. \u00c8 quindi sempre nei confronti del rappresentato che si produrranno gli effetti della sentenza che quel processo andr\u00e0 a decidere. \nQuesto \u00e8 un concetto molto importante perch\u00e9 distingue la rappresentanza processuale da un altro istituto (la sostituzione processuale), che ha qualche elemento di connessione con la rappresentanza processuale.\nCome nell'ambito della rappresentanza nel diritto sostanziale, anche la rappresentanza nell'ambito processuale conosce una distinzione fondamentale (la distinzione che si distingue dalla fonte o se meglio si vuole dal titolo del potere rappresentativo):\nRappresentanza processuale legale e volontaria.\nAnche il diritto privato conosce la rappresentanza volontaria, che viene conferita con un atto unilaterale: la procura. La procura \u00e8 il negozio unilaterale con cui un soggetto attribuisce ad un altro soggetto il potere di rappresentarlo. E normalmente la Procura viene chiamata anche nel campo del diritto processuale quell'atto con cui si attribuisce il potere di rappresentanza processuale volontaria. Soltanto che (e questo \u00e8 importante sottolinearlo) nel campo del diritto processuale l'atteggiamento, il regime e la disciplina che il CPC individua per la rappresentanza volontaria, sono l'atteggiamento, il regime e la disciplina molto rigorosi. Il nostro legislatore guarda con notevole circospezione al fenomeno della rappresentanza volontari processuale. Vuole essere quindi estremamente sicuro circa la sussistenza nel caso di specie del potere rappresentativo.\nL'art 77 del cpc \u00e8 la norma fondamentale.\nLa norma fa emergere due presupposti fondamentali affinch\u00e9 il potere rappresentativo processuale volontario sia conferito in modo legittimo:\nla procura deve essere conferita espressamente per iscritto . Quindi la forma scritta qui \u00e8 \"ab sustantiam\" a pena di nullit\u00e0 e quindi inefficacia dell'atto\n\u00c8 un presupposto che si ricava in via sistematica, la norma parla di due soggetti peculiari: (il procuratore generale e quello speciale.\nL'art 77 dopo aver posto i presupposti fondamentali per la rappresentanza processuale volontaria, prevede nel comma 2 ipotesi in cui tale potere si presume conferito a certi soggetti.\n\u201cTale potere si presume conferito al procuratore generale di chi non ha residenza o domicilio nello Stato e all'institore\u201d\nAnche qui il legislatore prevede che si possa risalire da un fatto noto ad un fatto ignoto. In questo articolo il fatto noto \u00e8 il conferimento della procura generale da parte di chi non ha ne residenza ne domicilio nel territorio della repubblica, oppure della procura institoria. Il ragionamento che fa il legislatore \u00e8 il seguente: se un soggetto che non sta in Italia, conferisce il potere di rappresentarlo per tutti i rapporti sostanziali, \u00e8 ragionevole che il conferimento della rappresentanza sostanziale si accompagni con il conferimento della rappresentanza anche processuale. \nLo stesso vale per l'institore. L'institore \u00e8 colui che l'imprenditore commerciale prepone alla gestione di un settore o ramo dell'impresa, colui che rappresenta l'imprenditore commerciale in un settore o ramo di una impresa. Si dice anche l'alter ego dell'imprenditore. Spesso si individua nella figura del direttore generale.\nIl legislatore pone una presunzione legale, e cio\u00e8 da un fatto noto provato in giudizio (procura institoria), si presume che ci sia anche il conferimento del potere di rappresentanza processuale.\nUlteriore problema che la disposizione pone, soprattutto in riferimento all'institore: il punto \u00e8 una presunzione legale assoluta o relativa? Ossia \u00e8 suscettibile o meno di essere oggetto di prova contraria?\n\u00c8 un problema delicato, ed \u00e8 necessario indicare i motivi per i quali il legislatore \u00e8 cos\u00ec attento nell'individuare in modo preciso i presupposti della rappresentanza processuale.\nNessun problema si pone nel caso in cui l'atto scritto (procura) che conferisce il potere rappresentativo esclude in modo espresso il conferimento del potere di rappresentanza processuale.\nIl problema si pone quando la procura nulla dice in merito alla rappresentanza processuale, e in questo caso secondo quest'ultimo orientamento, occorrerebbe distinguere a in funzione della posizione che nel processo assume il presunto rappresentante, ovvero se sia attore o convenuto.\nLo scopo principale di tale interpretazione e della disposizione in generale \u00e8 quello di evitare che si instaurino processi con un soggetto falsamente rappresentato, per i devastanti effetti a livello processuale che tale fatto ha.\nQuesta seconda opinione non ha trovato riscontro in giurisprudenza, essa \u00e8 orientata a preferire la posizione pi\u00f9 risalente."}
{"id": "838829", "revid": "547034", "url": "https://it.wikipedia.org/wiki?curid=838829", "title": "UNTAES", "text": "L'Amministrazione Transitoria delle Nazioni Unite nella Slavonia orientale, Baranja e Sirmia occidentale (UNTAES dall'inglese \"United Nations Transitional Administration for Eastern Slavonia, Baranja and Western Sirmium\") \u00e8 stata una missione di peacekeeping dell'ONU nell'est della Croazia tra il 1996 e il 1998.\nDopo gli Accordi di Dayton e l'accordo di Erdut tra il governo croato e la minoranza serba, le regioni di Slavonia, Baranja e Sirmia vennero affidate alla giurisdizione croata con l'invio di un contingente multinazionale di stabilizzazione, l'UNTAES.\nLa missione cominci\u00f2 il 15 gennaio 1996 con il compito di smilitarizzare la regione e di consentire una pacifica reintegrazione delle regioni sotto il controllo croato.\nLa missione consisteva in 4.000 militari, 400 agenti di polizia e 99 osservatori militari, con una durata iniziale di un anno.\nIl mandato fu poi prorogato per un altro anno concludendosi il 15 gennaio 1998.\nDurante la missione non si sono verificate rilevanti violazioni degli accordi.\nCollegamenti esterni.\nSito ufficiale"}
{"id": "838830", "revid": "92723", "url": "https://it.wikipedia.org/wiki?curid=838830", "title": "\u0160tiavnick\u00e9 Bane", "text": "\u0160tiavnick\u00e9 Bane (in tedesco \"Siegelsberg\"; in ungherese \"Hegyb\u00e1nya\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica.\n\u0160tiavnick\u00e9 Bane \u00e8 stato il luogo di nascita dell'astronomo del XVIII secolo Maximilian Hell, dell'inventore Josef Karl Hell (1713 \u2013 1789) e del controverso politico della seconda guerra mondiale Vojtech Tuka. Qui vissero il traduttore e mecenate Juraj Palkovi\u010d (1763 \u2013 1835) e il drammaturgo J\u00e1n Pal\u00e1rik (1822-1870).\nTra i nomi antichi del villaggio ci sono \"Pergh\" (in tedesco), \"Pjerg\" (in ungherese), e \"Piarg\" (in slovacco).\nStoria.\n\u0160tiavnick\u00e9 Bane \u00e8 un piccolo centro di origine mineraria fondato da coloni di lingua tedesca nel 1352 (\"Sygluspergh\")."}
{"id": "838831", "revid": "2730", "url": "https://it.wikipedia.org/wiki?curid=838831", "title": "Gilles Veissi\u00e8re", "text": "Carriera.\nManager di professione e poliglotta (conosce molto bene anche la lingua italiana), \u00e8 stato il pi\u00f9 apprezzato arbitro francese tra il 1998 e il 2005, l'anno in cui ha posto fine alla carriera arbitrale, per raggiunti limiti d'et\u00e0.\nDivent\u00f2 internazionale nel 1992 e nel 1997 fece il debutto in UEFA Champions League in occasione della gara -Rosenborg, arbitrando poi, nello stesso anno, ai mondiali under 20 in Malaysia. Dopo essere stato inserito nella categoria Elite dei direttori di gara europei nel 1998, virtualmente prese il testimone di punto di riferimento degli arbitri transalpini dal pi\u00f9 anziano collega Marc Batta. Nel 2000, fu selezionato per dirigere agli europei di calcio, dove gli toccarono - e -. Ha arbitrato a Dortmund della finale di Coppa UEFA 2000-2001 -Deportivo Alav\u00e9s. Nel 2002, ai mondiali di calcio, arbitr\u00f2 - e -. Nel 2004, agli europei di calcio in Portogallo, fu designato per - e -. Concluse l'attivit\u00e0 internazionale nel 2004 in occasione dell'incontro di UEFA Champions League -, e dopo pochi mesi si dimise anche dalla Federazione francese.\nNel 1998 gli venne affidata la sfida di Coppa dei Campioni Galatasaray-Juventus, partita molto delicata a causa della tensione che coinvolgeva i rapporti diplomatici tra Turchia e Italia, in seguito al soggiorno in Italia del leader curdo Abdullah \u00d6calan. \nNel 2000, durante la partita degli europei di calcio -, un invasore di campo tent\u00f2 di assalirlo sul terreno di gioco, ma venne bloccato appena in tempo. Vanta anche la direzione in una semifinale di UEFA Champions League (nel 2003), in una semifinale di Coppa delle Coppe (nel 1999) ed in due semifinali di Coppa UEFA (nel 2002 e nel 2003)."}
{"id": "838832", "revid": "765341", "url": "https://it.wikipedia.org/wiki?curid=838832", "title": "UNPREDEP", "text": "La Forza di Spiegamento Preventiva delle Nazioni Unite (UNPREDEP dall'inglese \"United Nations Preventive Deployment Force\") \u00e8 una missione dell'ONU creata il 31 marzo 1995 per rimpiazzare l'UNPROFOR nella neonata Repubblica di Macedonia.\nIl mandato dell'UNPREDEP rimase sostanzialmente lo stesso: monitorare e riferire sugli sviluppi della zona di frontiera tra la Macedonia e la Serbia.\nLa missione \u00e8 terminata il 28 febbraio 1999, raggiungendo gli obiettivi del mandato."}
{"id": "838834", "revid": "287204", "url": "https://it.wikipedia.org/wiki?curid=838834", "title": "Stiavnicke Bane", "text": ""}
{"id": "838835", "revid": "3082", "url": "https://it.wikipedia.org/wiki?curid=838835", "title": "Minerva (divinit\u00e0)", "text": ""}
{"id": "838838", "revid": "1124164", "url": "https://it.wikipedia.org/wiki?curid=838838", "title": "Ambrogio Calepio", "text": "Biografia.\nAmbrogio Calepio (detto Calepino), il cui nome di battesimo era Giacomo (ma universalmente conosciuto come Ambrogio), era figlio naturale del conte Trussardo di Calepio e di Caterina de Bucellenis di ricca e nobile famiglia di Bergamo in una data che, in mancanza di documenti certi, viene collocata tra il 1435 e il 1440, nella vicinia di san Michele al Pozzo Bianco. Giacomo ebbe due fratelli: Marco, pure figlio naturale, e Nicolino al quale passarono per eredit\u00e0 i beni della famiglia.\nIl conte Trussardo garant\u00ec un'istruzione di buon livello al figlio lasciandogli un patrimonio di duemila lire vincolati al compimento dei suoi venticinque anni, come i centocinquanta scudi d'oro lasciati in deposito presso la congregazione della Misericordia Maggiore lasciatigli da Giovanni di Marco da Rudiano, sempre al raggiungimento del venticinquesimo compleanno, il quale, seguendo la tradizione per i cadetti delle famiglie nobili, nel 1458 entr\u00f2 nel convento dell'ordine degli eremitani di Sant'Agostino, dove prese il nome di Ambrogio. Visse il periodo della riforma cattolica con le riforme degli ordini inserendosi nella promozione della riforma.\nDopo avere svolto il noviziato in numerosi monasteri di citt\u00e0 lombarde (Milano, Cremona, Brescia e Mantova), ritorn\u00f2 nella propria citt\u00e0 natale dove ebbe modo di affinare le proprie conoscenze, tanto che cominci\u00f2 a dedicarsi alla preparazione di un vocabolario.\nLa prima edizione del \"Dictionarium latinum\" fu pubblicata nel 1502 dal tipografo emiliano Dionigi Bertocchi, ma fu considerata incompleta a causa di omissioni e aggiunte inopportune eseguite dal tipografo stesso. \nIl Calepio si mise subito al lavoro per migliorare e completare la sua opera, realizzandone in breve tempo una seconda edizione.\nNella prima edizione il dizionario era monolingue in latino e conteneva molte citazioni. La seconda edizione, pubblicata nel 1509, era invece in quattro lingue: ebraico, greco, latino e italiano.\nCalepio continu\u00f2 la sua opera lessicografica ma, anche a causa della sopraggiunta cecit\u00e0, non riusc\u00ec a vedere il risultato finale delle sue fatiche.\nMor\u00ec nel suo convento nel 1511 e la sua opera fu portata a termine dai suoi confratelli. I risultati si videro nel 1520, quando il bergamasco Bernardino Benaglio stamp\u00f2 la ventiquattresima edizione del vocabolario, considerata quella definitiva. L'opera divenne famosa in tutta Europa come \u00abCalepino\u00bb, in onore del suo autore, e la sua ampia notoriet\u00e0 fu dovuta anche al fatto che, successivamente, assunse un carattere poliglotta, con versioni in numerose lingue moderne. Ben duecentoundici furono le riedizioni stampate dal 1502 al 1779, stampe che portarono l'opera a subire numerosi cambiamenti.\nNella lingua italiana la parola \"calepino\" \u00e8 divenuto termine antonomasico per \"vocabolario\", usato anche in contesti scherzosi."}
{"id": "838839", "revid": "367445", "url": "https://it.wikipedia.org/wiki?curid=838839", "title": "Cinzia Leone", "text": ""}
{"id": "838849", "revid": "122388756", "url": "https://it.wikipedia.org/wiki?curid=838849", "title": "Piazza Oberdan (Firenze)", "text": "Piazza Oberdan \u00e8 una piazza di Firenze, situata appena oltre il confine dei centro storico, delineato dai viali di Circonvallazione, verso est.\nStoria.\nDedicata al patriota triestino Guglielmo Oberdan dal 1919, la piazza era in precedenza dedicata al filosofo Giordano Bruno, al quale resta comunque intitolata una delle vie che la delimitano.\nNegli ultimi venti anni del secolo scorso ha vissuto un periodo di degrado, anche dovuto alla presenza, lungo il perimetro delle aiuole, di siepi che offrivano protezione dalla vista dei passanti a chi fosse all'interno del giardino. Con l'eradicazione delle siepi e la restituzione delle aiuole a manto erboso tale problema \u00e8 stato fondamentalmente risolto.\nNella prima met\u00e0 del 2009 la piazza \u00e8 stata oggetto di un'ulteriore operazione di riqualificazione, con la sua ripavimentazione, la sostituzione degli arredi esistenti (panchine, fioriere) e l'installazione di un nuovo impianto di illuminazione che ha contribuito a garantire una pi\u00f9 sicura fruibilit\u00e0 della piazza.\nDescrizione.\nLa piazza, posta a breve distanza da Piazza Beccaria, \u00e8 frutto della disposizione urbanistica ottocentesca dei quartieri attorno al centro storico: ha una forma esagonale regolare e vi immettono radialmente sei strade secondo un disegno regolare.\nAl suo interno contiene un piccolo giardino al cui centro campeggia un monumento, opera dello scultore Ugo Cipriani, concepito come un'erma sormontata dal busto di Oberdan. La targa apposta riporta la dedica \"Ai martiri triestini, gli studenti fiorentini, XX-XII MCMXIX\".\nVi si trova inoltre una trascrizione completa del bollettino della Vittoria del 4 novembre 1918:\nLA \u2022 GUERRA \u2022 CONTRO \u2022 L \u2022 AVSTRIA \u2022 VNGHERIA \u2022 CHE \u2022 SOTTO L \u2022 AL&lt;br&gt; TA \u2022 GVIDA \u2022 DI \u2022 S \u2022 M \u2022 ILRE \u2022 DVCE \u2022 SVPREMO \u2022 L \u2022 ESERCITO ITALIANO \u2022 INFE&lt;br&gt; RIORE \u2022 PER \u2022 NVMERO \u2022 E PER \u2022 MEZZI \u2022 INIZIO \u2022 IL 24 MAGGIO \u2022 1915 \u2022 E CON \u2022 FEDE &lt;br&gt;INCROLLABILE \u2022 E \u2022 TENACE \u2022 VALORE \u2022 CONDUSSE \u2022 ININTERROTTA \u2022 ED \u2022 ASPRISSI&lt;br&gt; MA \u2022 PER \u2022 41 \u2022 MESI E \u2022 VINTA \u2022 LA \u2022 GIGANTESCA \u2022 BATTAGLIA \u2022 INGAGGIATA \u2022 IL 24 OTTO&lt;br&gt; BRE \u2022 ED \u2022 ALLA \u2022 QVALE \u2022 PRENDEVANO \u2022 PARTE \u2022 51 DIVISIONI \u2022 ITALIANE \u2022 3 \u2022 BRITANNICHE \u2022 &lt;br&gt; 2 FRANCESI \u2022 1 CZECO-SLOVACCA \u2022 ED \u2022 1 REGGIMENTO AMERICANO \u2022 CONTRO \u2022 63 \u2022 DIVISIO&lt;br&gt; NI \u2022 AVSTRO-VNGARICHE \u00c8 FINITA \u2022 LA \u2022 FVLMINEA \u2022 ARDITISSIMA \u2022 AVANZATA \u2022 SV \u2022 TREN&lt;br&gt; TO \u2022 DEL 29\u00b0CORPO \u2022 DELLA 1AARMATA, SBARRANDO \u2022 LE \u2022 VIE \u2022 DELLA \u2022 RITIRATA \u2022 ALLE \u2022 ARMATE \u2022 NE&lt;br&gt; MICHE DEL \u2022 TRENTINO TRAVOLTE \u2022 AD \u2022 OCCIDENTE \u2022 DALLE \u2022 TRVPPE \u2022 DELLA 7A ARMATA \u2022 E \u2022 AD \u2022 ORIENTE &lt;br&gt;DA \u2022 QVELLE \u2022 DELLA \u2022 1A 6A E 4A, HA DETERMINATO \u2022 IERI \u2022 LO \u2022 SFACELO \u2022 TOTALE DEL \u2022 FRONTE \u2022 AV&lt;br&gt; VERSARIO \u2022 DAL \u2022 BRENTA \u2022 AL \u2022 TORRE \u2022 L \u2022 IRRESISTIBILE \u2022 SLANCIO \u2022 DELLA \u2022 12A, DELL \u2022 8A E DELLA &lt;br&gt;10A ARMATA \u2022 E \u2022 DELLE \u2022 DIVISIONI \u2022 DI \u2022 CAVALLERIA \u2022 RICACCIA \u2022 SEMPRE \u2022 PIV\u0301 \u2022 INDIETRO \u2022 IL \u2022 NEMI&lt;br&gt; CO FVGGENTE \u2022 NELLA \u2022 PIANVRA \u2022 S.A.R. IL DVCA D AOSTA \u2022 AVANZA \u2022 RAPIDAMENTE \u2022 ALLA TESTA &lt;br&gt;DELLA \u2022 SVA \u2022 INVITTA 3A ARMATA ANELANTE \u2022 DI \u2022 RITORNARE \u2022 SVLLE POSIZIONI DA \u2022 ESSA \u2022 GIA \u2022 &lt;br&gt; \u2022 GLORIOSAMENTE \u2022 CONQVISTATE, CHE \u2022 MAI \u2022 AVEVA \u2022 PERDVTE \u2022 L \u2022 ESER&lt;br&gt; CITO \u2022 AVSTRO \u2022 VNGARICO \u2022 E \u2022 ANNIENTATO: ESSO \u2022 HA \u2022 SVBITO \u2022 PERDITE \u2022 GRAVISSIME &lt;br&gt;\u2022 NELL \u2022 ACCANITA \u2022 RESISTENZA \u2022 DEI \u2022 PRIMI GIORNI \u2022 DI \u2022 E \u2022 NELL \u2022 INSEGVIMENTO; HA \u2022 PER&lt;br&gt; DVTO \u2022 QVANTITA \u2022 INGENTISSIME DI MATERIALI \u2022 D \u2022 OGNI \u2022 SORTA \u2022 ERRESSO CHE \u2022 PER \u2022 IN&lt;br&gt; TERO \u2022 I \u2022 SVOI \u2022 MAGAZZINI \u2022 E \u2022 I \u2022 DEPOSITI; HA \u2022 LASCIATO \u2022 FINORA \u2022 NELLE \u2022 NOSTRE &lt;br&gt;MANI \u2022 CIRCA \u2022 300.000 \u2022 PRIGIONIERI CON \u2022 INTERI \u2022 STATI \u2022 MAGGIORI \u2022 E \u2022 NON &lt;br&gt;MENO \u2022 DI \u2022 5000 CANNONI. I \u2022 RESTI \u2022 DI \u2022 QVELLO \u2022 CHE \u2022 FV \u2022 VNO \u2022 DEI \u2022 PIV\u0301 &lt;br&gt;POTENTI \u2022 ESERCITI \u2022 DEL \u2022 MONDO \u2022 RISALGONO \u2022 IN \u2022 DISORDINE \u2022 E &lt;br&gt;SENZA \u2022 SPERANZA \u2022 LE \u2022 VALLI \u2022 CHE \u2022 AVEVANO \u2022 DISCESO CON \u2022 ORGOGLIOSA SICVREZZA. &lt;br&gt;GENERALE DIAZ &lt;hr&gt; AL MARTIRE TRIESTINO GLI STVDENTI FIORENTINI XX . XII . MCMXXII\nLa piazza \u00e8 percorsa dalla linea autobus di trasporto pubblico ATAF 6 che la collega al centro della citt\u00e0 ed alla zona di Soffiano (6 Coverciano-Via Novelli &lt;=&gt; Ospedale Torregalli) e vi si affacciano numerose attivit\u00e0 commerciali."}
{"id": "838862", "revid": "339392", "url": "https://it.wikipedia.org/wiki?curid=838862", "title": "Campionato italiano di sledge hockey", "text": ""}
{"id": "838864", "revid": "110157", "url": "https://it.wikipedia.org/wiki?curid=838864", "title": "Rough And Tough And Dangerous - The Singles 94/98", "text": "Rough And Tough And Dangerous - The Singles 94/98 \u00e8 un album degli Scooter.\nLa copertina \u00e8 di Marc Schilkowski, mentre l'album \u00e8 stato mixato da Rick J. Jordan.\nIl testo delle canzoni sono state scritte da"}
{"id": "838865", "revid": "1005847", "url": "https://it.wikipedia.org/wiki?curid=838865", "title": "Anzianit\u00e0 al Senato degli Stati Uniti d'America", "text": "Il senatore senior e il senatore junior sono termini comunemente usati dai media statunitensi per descrivere i senatori statunitensi. Ogni Stato americano ha diritto a due senatori; fra i due, il senatore in carica continuativamente da pi\u00f9 tempo \u00e8 convenzionalmente chiamato senatore \"senior\", l'altro \u00e8 il senatore \"junior\". Se entrambi sono eletti allo stesso tempo (ad esempio, uno in una regolare elezione, l'altro in una elezione suppletiva), \u00e8 considerato \"senior\" colui che giura per primo.\nNon esiste una differenza ufficiale in diritti o poteri, anche se le regole del Senato danno pi\u00f9 poteri ai senatori con la maggiore anzianit\u00e0. Generalmente il senatore con la maggiore anzianit\u00e0 avr\u00e0 pi\u00f9 poteri, anche se essere un senatore del partito di maggioranza \u00e8 pi\u00f9 vantaggioso che essere un senatore \"senior\".\nEcco alcuni privilegi riservati ai senatori \"senior\" dal Senato statunitense:\nTradizionalmente, l'anzianit\u00e0 conferisce pi\u00f9 influenza. Di conseguenza, \u00e8 piuttosto difficile per i membri con minore anzianit\u00e0 dei due rami del Congresso avere un impatto significativo sulle scelte politiche. Eccezione fu Joseph McCarthy (eletto al Senato nel 1946), che fu il senatore junior di Alexander Wiley (eletto nel 1938)"}
{"id": "838866", "revid": "121002272", "url": "https://it.wikipedia.org/wiki?curid=838866", "title": "Mercedes-Benz R107", "text": "R107 \u00e8 la sigla tecnica di una roadster di lusso prodotta dalla Mercedes-Benz tra il 1971 ed il 1989 e facente parte della serie di vetture definite come Classe SL.\nLa genesi del modello.\nAlla \"R107\" spettava un compito arduo: rimpiazzare nel listino della Casa della \"stella a 3 punte\" l'apprezzato modello SL Pagoda.\nSebbene la progenitrice si vendesse ancora bene, per riaffermare l'indiscussa supremazia tecnica, a Stoccarda si resero conto della necessit\u00e0 di un nuovo modello, pi\u00f9 evoluto dal punto di vista della guidabilit\u00e0. La \"Pagoda\", difatti, come tutte le Mercedes degli anni sessanta diventava estremamente impegnativa su asfalto bagnato o umido a causa delle reazioni del ponte posteriore a bracci oscillanti con ammortizzatore di compensazione centrale. Il progetto W107, dal quale sarebbe nata sia la roadster \"R107\", sia la coup\u00e9 C107 (o SLC), viene avviato nel novembre del 1967. Si voleva che la nuova roadster andasse a consolidare il successo della \"Pagoda\", sia in senso generale, sia in particolare nel mercato statunitense, dove gi\u00e0 il modello precedente riscuoteva successo. Le nuove normative statunitensi in materia di sicurezza stradale, normative che al momento del progetto \"W107\" erano prossime all'entrata in vigore, furono una delle direttive imposte dai vertici Daimler-Benz per la realizzazione della nuova roadster.\nPer quanto riguarda le sospensioni, si scelse un moderno avantreno a ruote indipendenti con quadrilateri articolati, molle elicoidali e barra stabilizzatrice. Per quanto riguardava il retrotreno, si abbandon\u00f2 la soluzione del ponte posteriore a bracci oscillanti in favore di uno schema a bracci diagonali, anch'esso con molle elicoidali e barra stabilizzatrice. Tipicamente Mercedes il resto dell'impostazione meccanica, che prevedeva: trazione posteriore, sterzo a circolazione di sfere servoassistito e freni a disco autoventilati su tutte le ruote.\nA migliorare la guidabilit\u00e0 contribuiva anche il passo relativamente lungo per una spider a 2 posti (la panchetta posteriore, infatti, poteva ospitare al massimo un borsone): 246cm.\nLa vettura fu presentata nell'aprile del 1971 come 350SL: sicuramente elegante e sportiva, anche pi\u00f9 del modello precedente, mancava per\u00f2 di alcuni dettagli che erano rimasti cari agli aficionados della \"W113\", primo fra tutti il tetto rigido concavo (disponibile come optional al posto della classica capote in tela) che le valse appunto il soprannome di \"Pagoda\". Per soddisfare le normative USA in fatto di sicurezza, poi, la scocca venne notevolmente irrobustita, con un conseguente aumento della massa a vuoto della vettura. Da qui l'esigenza di montare motori pi\u00f9 grossi e potenti rispetto a quelli montati sulla \"Pagoda\", cos\u00ec da non penalizzare le prestazioni, ed anzi, in maniera tale da migliorarle. La \"350 SL\" era equipaggiata con il V8 M116 a iniezione di 3499\u00a0cm\u00b3 da 205cv e poteva avere, in alternativa a quello meccanico a 4 marce, un cambio automatico a 3 rapporti.\nTre mesi dopo il debutto commerciale nel Vecchio Continente, la \"R107\" venne lanciata anche negli Stati Uniti, ma per tale mercato il modello prese la denominazione di 350 SL 4.5, in quanto equipaggiata da un V8 da 4.5 litri. Tale motore era in realt\u00e0 limitato nelle prestazioni a causa dei dispositivi antinquinamento necessari per l'omologazione negli USA. La potenza massima si fermava a 195 CV, non molti neppure all'epoca per un motore del genere.\nL'evoluzione in Europa.\nPur non avendo il fascino estetico del modello che l'aveva preceduta, la linea moderna e squadrata (come in voga all'epoca) piacque e la vettura ottenne grande successo. Nel corso della sua lunga carriera non sub\u00ec modifiche estetiche rilevanti, ma venne tenuta al passo coi tempi dal punto di vista tecnico.\nNel 1972 venne introdotta la versione 450SL, mossa da un V8 a iniezione di 4520\u00a0cm\u00b3 (225cv), abbinato ad un cambio automatico a 4 rapporti. Tale motore, appartenente alla famiglia dei motori M117, \u00e8 in pratica lo stesso della \"350SL 4.5\", ma era pi\u00f9 prestante in quanto non menomato da tutte quelle misure antinquinamento previste dalle normative USA. La potenza massima raggiungeva cos\u00ec i 225 CV.\nNel 1974, in seguito alla crisi petrolifera di quel periodo, venne introdotta la 280 SL, equipaggiata dal bialbero M110 da 2.8 litri in grado di erogare 185 CV.\nNella seconda met\u00e0 degli anni settanta del XX secolo, si assistette al graduale passaggio all'iniezione elettronica da quella meccanica, passaggio cominciato nel 1976 sulla \"280SL\" e proseguito fino ai primi anni ottanta interessando cos\u00ec l'intera gamma.\nNel febbraio del 1980, in occasione di un leggerissimo restyling agli interni, la gamma venne rivista: la \"280SL\" venne equipaggiata con il cambio manuale a 5 marce, la \"350SL\" venne sostituita dalla 380 SL (3818\u00a0cm\u00b3, 218cv), mentre la \"450 SL\" lasci\u00f2 il posto alla 500SL (4973\u00a0cm\u00b3, 240cv). Quest'ultima era riconoscibile per la verniciatura in colore scuro della parte bassa della carrozzeria e per un piccolo alettone posteriore in plastica nera. Con questo aggiornamento di mezza et\u00e0, vennero tolti dalla gamma quasi tutti i motori con monoblocco in ghisa (tranne il 2.8 M110), sostituiti da unit\u00e0 in lega leggera. Ci\u00f2, unito all'utilizzo di cofani motore in alluminio, aiut\u00f2 a ridurre il peso delle vetture ed a risparmiare qualcosa in termini di consumo.\nNel 1981 i motori ricevettero nuovi aggiornamenti per migliorarne ulteriormente l'efficienza e ridurre i consumi e l'inquinamento. In particolare, il 3.8 venne ritoccato in maniera pi\u00f9 massiccia, riducendone l'alesaggio ed aumentandone la corsa, ed ottenendo cos\u00ec una nuova unit\u00e0 da 3839\u00a0cm\u00b3 e 204\u00a0CV di potenza massima.\nNel 1985, assieme ad una nuova consolle centrale, la \"R107\" venne arricchita negli equipaggiamenti (tutte ottennero, di serie, il sistema ABS, precedentemente optional) e aggiornata nella gamma dei motori. L'aggiornamento, consistente essenzialmente nell'aumento di cilindrata del 6 cilindri in linea e del pi\u00f9 piccolo dei V8, ha visto anche il nuovo passaggio dall'iniezione meccanica a quella elettromeccanica. Tale aggiornamento era volto all'aumento dell'elasticit\u00e0 di marcia e alla riduzione delle emissioni inquinanti. La \"280SL\", venne cos\u00ec sostituita dalla 300SL (2962\u00a0cm\u00b3, 182cv), mentre la \"380SL\" lasci\u00f2 spazio alla 420 SL (4196\u00a0cm\u00b3, 218cv). Queste due versioni vennero offerte anche in versione catalizzata. Quasi invariata la \"500 SL\", che per\u00f2 ottenne un piccolo spoiler anteriore e 5\u00a0CV in pi\u00f9 dal suo propulsore.\nDalla serie \"R107\" venne derivato anche un modello coup\u00e9 la cui sigla progettuale era \"C107\", le cui differenze rispetto alla vettura scoperta consistevano essenzialmente nel passo allungato e nella carrozzeria chiusa. Tali vetture erano commercialmente riconoscibili dalla sigla \"SLC\".\nCaratteristiche e versioni.\nDi seguito vengono mostrate le principali caratteristiche tecniche delle \"SL R107\" previste per il mercato europeo. Si tenga presente che i dati riportati si riferiscono alle vetture di serie e sprovviste di catalizzatore. In presenza di quest'ultimo, le prestazioni dei motori subiscono un calo di circa il 5%.\nLa produzione negli USA.\nPur essendo stata commercializzata anche in altri Paesi extraeuropei, tra cui il Giappone e l'Australia, quello statunitense \u00e8 sempre stato il mercato di riferimento per la Mercedes-Benz, specie quando si tratta di commercializzare modelli prestigiosi. La SL della serie R107 non fa eccezione, anzi, i due terzi della produzione totale \u00e8 stata immatricolata proprio negli States. Le SL R107 previste per il mercato USA si differenziano da quelle europee per alcuni particolari estetici, primo fra tutti quello dei gruppi ottici anteriori sdoppiati in due fari circolari ciascuno. Altra evidente peculiarit\u00e0 sta nei paraurti molto pi\u00f9 sporgenti, 203 mm in pi\u00f9 per ciascuno, sia anteriormente che posteriormente e per la presenza del terzo fanale per le luci Stop montato direttamente nel cofano del baule. Inoltre, si ha fin dall'esordio la presenza del catalizzatore.\nCome gi\u00e0 visto, il primo modello della serie R107 previsto per il mercato USA \u00e8 stato la \"350SL 4.5\", in pratica una \"450SL\" con motore depotenziato a 190 CV, poi scesi ancora fino a 180 CV. Tale modello, introdotto pochi mesi dopo l'esordio della R107 in Europa, a partire dall'anno seguente \u00e8 stato rinominato semplicemente in \"450SL\".\nNel 1981, la \"450SL\" venne sostituita dalla \"380SL\", il cui motore erogava invece solamente 155\u00a0CV contro i 204\u00a0CV della \"380SL\" meno potente prevista in Europa. Tale modello, prodotto fino al 1985, venne sostituito in seguito dalla 560SL (107.048), il cui motore \"M117E56\" erogava fino a 227\u00a0CV a 4750 giri/min, con coppia massima di 373 Nm a 3250 giri/min."}
{"id": "838867", "revid": "110157", "url": "https://it.wikipedia.org/wiki?curid=838867", "title": "The Parker Pen Company", "text": "La Parker Pen Company, nota come Parker, \u00e8 una fabbrica di penne per scrittura fondata nel 1888 da George Safford Parker a Janesville (Wisconsin) negli Stati Uniti d'America.\nLa produzione della fabbrica \u00e8 completa producendo penne a sfera, penne stilografiche, portamine e rollerball.\nStoria.\nGeorge Safford Parker, il fondatore, era stato in precedenza un agente di vendita per la John Holland Gold Pen Company. Ricevette il suo primo brevetto relativo alla penna stilografica nel 1889. Nel 1894 Parker ottenne un brevetto sul suo alimentatore per penna stilografica \"Lucky Curve\": sosteneva di aspirare l'inchiostro in eccesso della penna quando la penna non era in uso. La prima penna di successo dell'azienda, rilasciata nel 1899, fu la Parker Jointless. Il feed Lucky Curve \u00e8 stato utilizzato in varie forme fino al 1928. \nDal 1920 al 1960, prima dello sviluppo della penna a sfera, Parker era il numero uno o il numero due nelle vendite di strumenti da scrittura in tutto il mondo. Nel 1931, Parker cre\u00f2 Quink (inchiostro ad asciugatura rapida), che elimin\u00f2 la necessit\u00e0 di usare il tampone. Nel 1941, la societ\u00e0 svilupp\u00f2 il modello di penna stilografica pi\u00f9 utilizzato nella storia (oltre 400 milioni di dollari di vendite nei suoi 30 anni di storia), il Parker 51. Nel corso degli anni sono stati istituiti impianti di produzione in Canada, Regno Unito, Danimarca, Francia, Messico, Stati Uniti, Pakistan, India, Germania (Osmia-Parker), Brasile e Argentina. \nNel 1954 Parker pubblic\u00f2 la penna Jotter ballpoint con il suo corpo originale in nylon e la clip a \"V\" invertita. Il Jotter avrebbe continuato a vendere oltre 750 milioni di unit\u00e0 durante la sua storia. Nel 1955, l'azienda introdusse la sua matita Liquid Lead che utilizzava la grafite liquida per scrivere come una penna. Sfortunatamente, la societ\u00e0 Scripto aveva introdotto un prodotto simile chiamato Fluidlead pochi mesi prima. Per evitare una costosa lotta sui brevetti, le aziende hanno accettato di condividere le loro formule tra loro. \nLa societ\u00e0 acquist\u00f2 l'azienda di vendita al dettaglio e catalogo Norm Thompson nel 1973, e poi la vendette nel 1981. Nel 1976 Parker acquis\u00ec Manpower proprio mentre il mercato del personale temporaneo stava crescendo. Col tempo Manpower ha fornito pi\u00f9 entrate rispetto al business delle penne. Uno spin-off del 1982, Sintered Specialties, Inc., divenne SSI Technologies, un produttore di sensori automobilistici. "}
{"id": "838869", "revid": "287204", "url": "https://it.wikipedia.org/wiki?curid=838869", "title": "Campionati mondiali di canoa/kayak 1950", "text": "I terzi Campionati mondiali di canoa/kayak si sono svolti a Copenaghen (Danimarca) nel 1950."}
{"id": "838871", "revid": "116774", "url": "https://it.wikipedia.org/wiki?curid=838871", "title": "Scogliere", "text": ""}
{"id": "838876", "revid": "116774", "url": "https://it.wikipedia.org/wiki?curid=838876", "title": "Cornicioni", "text": ""}
{"id": "838877", "revid": "123814149", "url": "https://it.wikipedia.org/wiki?curid=838877", "title": "RTV 38", "text": "RTV 38 \u00e8 una rete televisiva italiana interregionale toscana. In passato ha fatto parte dei circuiti nazionali Euro TV e Odeon.\nStoria.\nRTV 38 nasce nel 1975 con la denominazione societaria di \"Televaldarno RTV38 s.r.l.\" che cambier\u00e0 nel 1993 in \"Televaldarno RTV38 Due s.a.s.\" di Boris Mugnai &amp; C., gi\u00e0 socio di maggioranza al tempo della s.r.l.\n\u00c8 la prima emittente nata in Toscana ed \u00e8 stata la prima nella regione ad avere una programmazione che coprisse tutte le 24 ore, una delle prime anche a livello nazionale. Durante gli anni del passaggio al digitale, RTV 38 \u00e8 riuscita a conquistare il primato rispetto alle altre tv regionali e locali in termini di ascolti e apprezzamento del lavoro informativo da parte dell'utenza toscana. Una posizione da leader che continua a persistere anche nel contesto attuale in cui la vita delle persone \u00e8 condizionata dalle nuove tecnologie e in cui la loro attenzione \u00e8 spalmata su pi\u00f9 piattaforme, oltre il mezzo televisivo.\nDal 1982 al 1987 ader\u00ec al circuito Euro TV, per passare successivamente a Odeon TV. L'accordo ha cos\u00ec permesso una sua grande diffusione.In quegli anni vi sono state molte trasmissioni d'interesse, tra cui nei primi anni '2000, una serie di programmi condotti da Gianfranco Funari con vari nomi (Virus, Extra Omnes, Funari forever), nel cui piccolo studio televisivo s'alternarono numerosi ospiti di peso, da Marco Travaglio a Antonio di Pietro, da Massimo Fini a Pasquale Squitieri.\nDal 1\u00ba gennaio 2008 ha abbandonato il circuito Odeon TV, che \u00e8 passato sulle frequenze della fiorentina Canale 10, all'epoca della stessa propriet\u00e0.\nGi\u00e0 nei primi anni novanta RTV 38 lasci\u00f2 il network per unirsi alla effimera esperienza di Tv7 Path\u00e8.\nNel marzo 2004 RTV 38 inizia le trasmissioni in digitale terrestre: \u00e8 la prima televisione toscana ad sperimentare tale tecnologia.\nNel 2011 RTV 38 si classifica prima emittente (su 56) per l'assegnazione delle frequenze del digitale terrestre in Toscana.\nLa trasmissione di Michele Santoro Servizio Pubblico viene trasmessa per la sua prima stagione, nel 2011-2012, da una rete di TV locali. RTV 38 ottiene l'esclusiva per la Toscana. La prima puntata fa superare di poco i 224.000 spettatori nel minuto medio per RTV38 sui 2,2 milioni totali, dietro solo a Telelombardia.\nMolti personaggi noti hanno lavorato e tuttora collaborano con RTV 38, tra questi: la iena Andrea Agresti, Cristiano Militello, la ex schedina Elisa Sergi, la modella Matilde Calamai, l'ex iena Duccio Del Lungo, il direttore di Valdarno Channel Marco Corsi e l'inviato del Tg La7 Francesco Selvi, ex direttore della testata giornalistica di RTV 38.\nDal Settembre 2009, dalla Domenica al Venerd\u00ec, dalle 19.30 alle 1.00 andava in onda 19.30-25, cinque ore e mezzo di approfondimento giornalistico, in diretta, curato dalla redazione giornalistica di RTV 38.\nDal Settembre 2010 il notiziario \"38news\" cambia nome in \"TG38 Il telegiornale della Toscana\" in onda con sei edizioni giornaliere.\nIl 28 marzo 2013, insieme alle altre emittenti regionali affiliate a Publishare, ottiene i diritti per trasmettere le ultime 10 giornate della Liga Spagnola.\nSempre nel 2013 ha siglato la media partnership per i Campionati del mondo di ciclismo su strada 2013 che si sono svolti in Toscana.\nRTV 38 trasmette in diretta, dal 2012, tutte le partite del Calcio storico fiorentino.\nL'emittente \u00e8 official media partner di Hard Rock Cafe Firenze, Fondazione Palazzo Strozzi, e La Nazione.\nEvoluzione Crossmediale.\nRTV 38 \u00e8 da sempre attenta agli sviluppi che hanno trasformato il settore dei media, in particolare di quello televisivo, perci\u00f2 ha deciso di adottare delle strategie multipiattaforma per la trasmissione del proprio palinsesto, con l'obiettivo di intercettare una platea sempre pi\u00f9 numerosa e variegata. Ad esempio, sul proprio portale web \u00e8 disponibile il live streaming che consente l'utilizzo dei contenuti televisivi anche tramite mobile.\nInoltre, consapevole delle potenzialit\u00e0 offerte dalla social tv, RTV 38 \u00e8 presente su Facebook, su Twitter, su YouTube con due canali, uno dedicato all'informazione e l'altro ai propri programmi d'intrattenimento, e su Instagram.\nInoltre, in conseguenza della diffusione del fenomeno del giornalismo partecipativo e per ottenere una migliore e maggiore capillarizzazione sul territorio, la redazione giornalistica ha attivato un servizio WhatsApp, tramite il quale \u00e8 possibile inviare foto e video di segnalazioni da parte dei cittadini al numero 331.4303200. Questi contributi sono messi in onda all'interno del notiziario TG38.\nNel piano editoriale e nella visione manageriale dell'emittente toscana, i social network non rappresentano solo un mezzo di promozione del proprio palinsesto, ma un utile strumento per interagire con il pubblico, per comprendere e rispondere alle attuali esigenze di consumo televisivo, infine, un valido aiuto per le dirette di eventi speciali.\nDiffusione.\nL'emittente irradia il suo segnale in quattro regioni: Toscana, Umbria, Liguria e Lazio; solo le prime due regioni per\u00f2 godono di una copertura totale del segnale. Ecco in particolare la diffusione dell'emittente:\nLCN 15 e 189 per Toscana, 72 e 90 per Umbria e per le altre province coperte dal segnale.\nAscoltatori giorno medio emittente RTV38.\nPer quanto riguarda la media mensile di ascoltatori unici, la stima si attesta fra 1.350.000 e 1.450.000 telespettatori.\nMultiplex.\nIl mux di RTV38 Toscana comprende i seguenti canali:\nIl mux di RTV38 Umbria comprende i seguenti canali:"}
{"id": "838878", "revid": "287204", "url": "https://it.wikipedia.org/wiki?curid=838878", "title": "Nyarmar", "text": ""}
{"id": "838882", "revid": "28592", "url": "https://it.wikipedia.org/wiki?curid=838882", "title": "Magistratus Curulis", "text": ""}
{"id": "838887", "revid": "49405", "url": "https://it.wikipedia.org/wiki?curid=838887", "title": "Fibula prenestina", "text": "La fibula prenestina \u00e8 una spilla in oro della met\u00e0 del VII secolo a.C., ritrovata a Palestrina (l'antica \"Praeneste\", Preneste), che reca un'iscrizione in latino arcaico considerata il pi\u00f9 antico documento scritto in lingua latina. L'autenticit\u00e0 dell'iscrizione \u00e8 stata a lungo oggetto di dibattito - in particolare, a partire dalla seconda met\u00e0 del XX secolo \u2013 fino al 2011, quando \u00e8 stata accertata \u2013 tramite analisi con microscopio elettronico a scansione e microsonda elettronica \u2013 la corrispondenza delle tecniche di fabbricazione del monile con quelle di realizzazione della scritta e con l'et\u00e0 ipotizzata dagli archeologi.\nLa fibula \u00e8 esposta al Museo Nazionale Preistorico Etnografico Luigi Pigorini a Roma. Una sua riproduzione moderna \u00e8 esposta nella Collezione epigrafica del Museo nazionale romano alle Terme di Diocleziano.\nOrigine della fibula.\nLa fibula fu presentata per la prima volta nel 1887, dall'archeologo tedesco Wolfgang Helbig (1839-1915), senza che fosse fornita alcuna indicazione del luogo del ritrovamento. Egli sostenne di averla acquistata da un amico nel 1876, ma indic\u00f2 successivamente come luogo del rinvenimento la tomba Bernardini dal cui corredo funebre la spilla sarebbe stata rubata. L'oggetto venne quindi inserito nell'inventario dei ritrovamenti della tomba Bernardini fino al 1919, data in cui venne ritirato a causa della mancanza di certezze archeologiche sulla sua esatta provenienza.\nSi pu\u00f2 osservare che una fibula simile - d'oro e recante un'iscrizione - \u00e8 stata trovata in Etruria a \"Clusium,\" oggi Chiusi (\"Heurgon\", 1971). Altre fibule dello stesso tipo, datate tra l'VIII e il VII secolo a.C., sono state ritrovate in Etruria, Lazio e Campania.\nDescrizione.\nSi tratta di una spilla \"di sicurezza\", o fibula, lunga 10,7\u00a0cm, d'oro, della classe delle \"fibule a drago\", una versione evoluta delle \"fibule ad arco serpeggiante\", che nella protostoria italiana sono ornamenti maschili. Si presenta di profilo come un elemento a pi\u00f9 gomiti con due barrette trasversali, che si prolunga in un ago o \"ardiglione\" il cui tratto distale \u00e8 contenuto in una \"staffa\" allungata (una sorta di astuccio aperto lateralmente) su cui \u00e8 incisa l'iscrizione, in latino arcaico, con andamento da destra a sinistra.\nL'iscrizione si legge:\n MANIOS MED FHE FHAKED NVMASIOI\nE viene fatta corrispondere, in latino classico, a MANIVS ME FECIT NVMERIO, ossia \"\u00ab Manio mi ha fatto per Numerio \u00bb\".\nGli argomenti linguistici a favore dell'antichit\u00e0 dell'iscrizione sono i seguenti:\nDibattito sull'autenticit\u00e0.\nI primi dubbi sull'autenticit\u00e0 dell'iscrizione furono sollevati gi\u00e0 all'inizio del XX secolo, favoriti dalle circostanze non documentate della scoperta. Ciononostante, la fibula \u00e8 stata a lungo menzionata nelle pubblicazioni su Roma antica. Nel 1977, la spilla venne esposta a Parigi a una mostra al Petit Palais sulla nascita di Roma. Il catalogo dell'esposizione ne presentava due foto e la inseriva tra gli oggetti della tomba Bernardini. Le foto, scattate dall'alto e dalla faccia posteriore, evitavano di mostrare l'iscrizione, che veniva tuttavia menzionata nei testi introduttivi al catalogo.\nNel 1980, l'epigrafista italiana Margherita Guarducci sostenne pubblicamente che non solo l'iscrizione, ma la stessa fibula era un falso, frutto della collaborazione tra Wolfgang Helbig e l'antiquario Francesco Martinetti. Quella della Guarducci fu la presa di posizione pi\u00f9 netta a sfavore dell'autenticit\u00e0 del monile, ma non raccolse unanimit\u00e0 di consensi in seno alla comunit\u00e0 scientifica, e il dibattito rimase aperto fino al 2011, quando la controversia fu risolta grazie ad un'indagine condotta da Daniela Ferro dell'Istituto per lo Studio dei Materiali Nanostrutturati (Ismn) del CNR e da Edilberto Formigli, restauratore e docente presso l'Universit\u00e0 \"La Sapienza\" di Roma e quella di Firenze.\nL'analisi della superficie della fibula, effettuata tramite un microscopio elettronico a scansione e una microsonda elettronica con spettrometro a raggi X in dispersione di energia, ha permesso di stabilire la congruenza tra l'et\u00e0 ipotizzata del manufatto (VII secolo a.C.) e le tecniche orafe etrusche dell'epoca. Si \u00e8 inoltre scoperto che la fibula era stata riparata anticamente con una lamina a foglia d'oro per nascondere una piccola frattura che si era formata nella staffa."}
{"id": "838893", "revid": "228587", "url": "https://it.wikipedia.org/wiki?curid=838893", "title": "Castiglione (Carovilli)", "text": "Castiglione \u00e8 una frazione del comune di Carovilli, nella provincia di Isernia, Molise. Sito in una zona di grande valore paesaggistico e faunistico, oggi conta circa 200 abitanti, mentre agli inizi del secolo la popolazione era attorno al migliaio di unit\u00e0.\nLuoghi di interesse.\nRilevante \u00e8 la presenza dell'Oasi WWF di Collearso (attraversata dal fiume Trigno) nella quale si possono osservare molte specie di mammiferi (cinghiale, daino, volpe, lupo, puzzola europea, tasso, donnola), uccelli (nibbio), rettili (vipera comune, lucertola, biscia) e anfibi.\nPer ci\u00f2 che riguarda il patrimonio storico e architettonico va segnalata l'antica chiesa sul colle, risalente al Quattrocento, che oggi, specie nei mesi estivi, ospita manifestazioni teatrali e di musica classica.\nFestivit\u00e0.\nIl santo patrono di Castiglione di Carovilli \u00e8 San Nicola di Bari che si festeggia a dicembre e a maggio. Inoltre, ogni 17 ottobre, giorno di San Vincenzo, ha luogo la fiera paesana, un tempo incentrata sulla compravendita di bestiame.\nManifestazioni.\nLa seconda e terza settimana di agosto, nella localit\u00e0 di Staffoli, a 5\u00a0km dal paese, si svolge una manifestazione rivolta agli amanti dei cavalli: \"Staffoli Horses\". Le passeggiate a cavallo rappresentano, durante tutto l'arco dell'anno, un'attrattiva specifica di questi luoghi.\nDurante la stagione propizia, in tutta la zona attorno al paese \u00e8 diffusa la ricerca di funghi (prunoli, galletti, ecc.) e di tartufi, che abbondano in quest'area."}
{"id": "838894", "revid": "83531", "url": "https://it.wikipedia.org/wiki?curid=838894", "title": "Lill\u00e0 (Vincent Van Gogh)", "text": ""}
{"id": "838895", "revid": "14691", "url": "https://it.wikipedia.org/wiki?curid=838895", "title": "Metal Estremo", "text": ""}
{"id": "838905", "revid": "83531", "url": "https://it.wikipedia.org/wiki?curid=838905", "title": "Iris (Vincent Van Gogh)", "text": ""}
{"id": "838906", "revid": "3115", "url": "https://it.wikipedia.org/wiki?curid=838906", "title": "Adamovsk\u00e9 Kochanovce", "text": "Adamovsk\u00e9 Kochanovce (in tedesco \"Adamowitz-Kochan\" o \"Kochanowitz\" , in ungherese \"\u00c1d\u00e1mfalva-V\u00e1gkoh\u00e1ny\") \u00e8 un comune della Slovacchia facente parte del distretto di Tren\u010d\u00edn, nella regione omonima.\nIl comune \u00e8 sorto nel 1960 per l'unione dei preesistenti comuni di Adamovce e Kochanovce. Adamovce \u00e8 citata per la prima volta nel 1402, come possesso del Cantone di Ne\u017eetice. Appartenne alla nobile famiglia locale degli \u00c1d\u00e1mfalvay/Adamovsk\u00fd. Kochanovce compare, per la prima volta, nei documenti medievali, nel 1394 come importante pieve della zona. Appartenne alle famiglie locali dei Koh\u00e1ny/Kochanovsk\u00fd e degli Ottlik. Ha dato i natali al poeta Vladim\u00edr Roy (1885-1936).\nAdamovce conserva un castello in stile baroccheggiante del XIX secolo. \nDel comune di Adamovsk\u00e9 Kochanovce fanno parte le frazioni di Mal\u00e9 Bierovce (in tedesco \"Kleinbirowitz\", in ungherese \"Nemesbir\u00f3c\") luogo di origine dei conti Bir\u00f3ci/Birovsk\u00fd, e di Ne\u017eetice (in tedesco \" eschetitz\", in |ungherese \"Nesete\")."}
{"id": "838907", "revid": "287204", "url": "https://it.wikipedia.org/wiki?curid=838907", "title": "Adamovske Kochanovce", "text": ""}
{"id": "838908", "revid": "287204", "url": "https://it.wikipedia.org/wiki?curid=838908", "title": "Muskippa", "text": ""}
{"id": "838909", "revid": "3115", "url": "https://it.wikipedia.org/wiki?curid=838909", "title": "Bobot", "text": "Bobot (in tedesco \"Bavodt\" o \"Baboth\", in ungherese \"Bob\u00f3t\") \u00e8 un comune della Slovacchia facente parte del distretto di Tren\u010d\u00edn, nella regione omonima.\nStoria.\nFu menzionata per la prima volta in un documento storico nel 1332 con il nome di Bodac, come importante sede parrocchiale e luogo in cui la giustizia veniva amministrata secondo il diritto di Soblahov, che era diritto germanico. All'epoca il villaggio apparteneva alla Signoria di B\u00e1novce - Tren\u010d\u00edn."}
{"id": "838910", "revid": "149485", "url": "https://it.wikipedia.org/wiki?curid=838910", "title": "Campionati mondiali di canoa/kayak 1948", "text": "I secondi Campionati mondiali di canoa/kayak si sono svolti a Londra (Regno Unito) nel 1948."}
{"id": "838911", "revid": "767487", "url": "https://it.wikipedia.org/wiki?curid=838911", "title": "Drietoma", "text": "Drietoma (in tedesco \" Dretoma\" o \"Dretma\", in ungherese \"Dr\u00e9toma\") \u00e8 un comune della Slovacchia facente parte del distretto di Tren\u010d\u00edn, nella regione omonima.\nFu menzionato per la prima volta in un documento storico nel 1321 come importante sede di una gabella medievale sulla strada che conduceva in Moravia. All'epoca apparteneva ai conti P\u00e9csovics\u00f3 / Pe\u010dovi\u010dov. Successivamente pass\u00f2 ai latifondisti Szomary/ Zamarsk\u00fd, Szablaty / Zablatsk\u00fd, alla Signoria di Tren\u010d\u00edn, e infine al vescovato di Nitra. "}
{"id": "838912", "revid": "287204", "url": "https://it.wikipedia.org/wiki?curid=838912", "title": "Editti di riforma di Taika", "text": "Gli sono un insieme di provvedimenti legislativi promulgati in Giappone nel 645 durante il regno dell'imperatore K\u014dtoku.\nStoria.\nGli editti furono redatti poco dopo la morte del principe Sh\u014dtoku e la sconfitta del clan Soga, una delle pi\u00f9 influenti famiglie aristocratiche del Giappone che nel corso dei sec. VI-VII monopolizz\u00f2 il potere politico e influenz\u00f2 l'ordine di successione degli imperatori. L'ultimo capo del clan, Soga no Iruka, venne eliminato nel 645 da una congiura ordita dal principe Nakano \u014ce, il futuro imperatore Tenji (661-672), e da Nakatomi no Kamatari, capo del rivale clan Nakatomi. \nL'era Taika (, 645-650), seguita alla sconfitta dei clan locali, segnala il nuovo corso, caratterizzato dal rafforzamento del potere centrale dell'imperatore su tutto il Giappone, dall'affermazione dell'influenza culturale cinese e dello shintoismo sul piano religioso. L'inizio dell'era coincide con l'intronizzazione del principe imperiale Karu con il nome di K\u014dtoku (645\u2013654). \u00c8 questa la prima volta che verr\u00e0 utilizzato il sistema di datazione detto neng\u014d, che scandisce le ere sulla base del regno dell'imperatore corrente.\nLe \"riforme Taika\" ispirate al sistema di governo della dinastia cinese Tang, vengono redatte dal principe ereditario Naka no \u014ce e da Nakatomi no Kamatari, ministro degli interni, vincitori sui Soga.\nI punti principali della riforma.\nLo scopo delle riforme era quello di trasformare l'assetto politico, sociale, economico, amministrativo del paese al fine di indebolire il potere dei nobili e di affermare l'autorit\u00e0 dell'imperatore, investito di un potere assoluto. Questi editti hanno fondato il sistema imperiale giapponese e di governo. Ancora oggi, l'impatto delle riforme sulla vita culturale giapponese resta evidente.\nAmbasciatori e studenti furono inviati in Cina per apprendere il sistema di scrittura, la religione, la letteratura, l'architettura. Perfino i costumi alimentari furono modellati sulla base di quelli cinesi.\nI punti principali della riforma sono: \nAbolizione della propriet\u00e0 privata.\nAbolizione dei diritti dei nobili () di possesso privato delle terre e di controllo sulle aree circostanti ai terreni privati (). Tutte le terre vengono dichiarate di propriet\u00e0 dell'imperatore, unico gestore di tutte le risorse agricole. Amministrate direttamente dallo Stato, le terre possono essere redistribuite o assegnate periodicamente per periodi limitati.\nCreazione di un nuovo sistema amministrativo.\nIl paese venne suddiviso in unit\u00e0 territoriali. Vennero istituiti i kuni (o koku), \u201cprovince\u201d, gestite da governatori della provincia, o \"kuni no tsukasa\" (), inviati dalla capitale per svolgere il loro incarico per un tempo circoscritto. Le province vennero suddivise in \u201cvie\u201d o \u201ccircuiti\u201d, con il compito di congiungere, attraverso una raggiera di strade, la periferia dell'impero alla capitale e alla regione centrale. All'interno delle province vennero creati i k\u014dri (o gun) \u201cdistretti\u201d, guidati da governatori del distretto () che facevano parte della nobilt\u00e0 e che venivano selezionati fra i pi\u00f9 \"integri, forti e retti\". Governatori e magistrati dipendevano da otto ministeri dell'amministrazione centrale. La suddivisione prevedeva gruppi di villaggi e quartieri urbani, a loro volta distribuiti in gruppi di famiglie in cui ogni famiglia era responsabile del comportamento di ogni singolo membro.\nPer gestire la nuova struttura amministrativa vennero creati un Consiglio di e otto ministeri da esso dipendenti. Al di sotto vi erano altri due Ministeri, il Ministro della sinistra e il Ministro della destra con numerosi dipartimenti e uffici alle loro dipendenze. \nCensimento delle terre e riforma fiscale.\nVenne promosso in ogni luogo il censimento delle terre, delle case e del numero di abitanti, e definito un sistema di tassazione per assicurare le entrate necessarie al mantenimento della corte imperiale e della burocrazia, e al funzionamento dell'amministrazione. \nIl censimento delle terre o , su modello cinese, divideva la popolazione per famiglie (unit\u00e0 di base della tassazione) organizzate in villaggi. Le terre erano suddivise in base al sistema J\u014dri, che prevedeva la ripartizione di un grande quadrato di terra in altri trentasei quadrati di egual misura, a loro volta suddivisi in dieci strisce, assegnate temporaneamente alle famiglie. Gli assegnatari della terra dovevano in cambio pagare all'imperatore imposte in natura (seta grezza o lavorata, cereali - principalmente riso - e altri prodotti artigianali), o sotto forma di corv\u00e9e civili e militari, sostituibili con tasse aggiuntive. \nQuasi tutte le terre rientrarono nel \"Kubunden\", fatta eccezione per le terre sotto la diretta amministrazione dello stato e per le terre assegnate permanentemente (comunque sottoposte a tassazione) a membri della nobilt\u00e0, funzionari civili e istituzioni religiose.\nSebbene si abbia una data precisa per l'inizio dell'attuazione della riforma, i cambiamenti apportati furono graduali..\nConseguenze.\nQueste riforme forniscono la base del sistema del nascente stato del Giappone. Proprio nell'era Taika si ha la trasformazione della societ\u00e0 giapponese in una societ\u00e0 aristocratica ed avviene lo scardinamento dell'antico equilibrio delle nobilt\u00e0 locali.\nL'antica \u00e9lite viene trasformata nei . La differenza tra questi due tipi di nobilt\u00e0 risiede nel fatto che l'antica \u00e9lite era composta da nobili con vasti possedimenti terrieri, mentre il secondo tipo di nobilt\u00e0 vivr\u00e0 nelle Kinai e si concentrer\u00e0 intorno alla corte imperiale.\nGli ex capi degli uji furono compensati degli espropri di terra con l'inserimento nel nuovo sistema politico come governatori delle province e dei distretti (cariche ben retribuite). Se questo da un lato li privava del potere autonomo che detenevano prima, dall'altro li inseriva in una \u00abnuova aristocrazia che trovava ora il suo lustro nell'essere legata alla corte\u00bb e che assicurava loro ingenti guadagni.\nL'istituzionalizzazione della nobilt\u00e0 e il conseguente accentramento del potere furono gli effetti pi\u00f9 duraturi della riforma Taika, mentre i successi in campo economico ed amministrativo saranno modesti o nulli.\nQueste innovazioni portarono a un cambiamento profondo della struttura sociale ed economica del paese. Il sistema Kubunden rispondeva principalmente ad esigenze sociali e fiscali: le tasse erano proporzionate in base a un criterio personale e non in base alla quantit\u00e0 di terra da coltivare. Il motivo di questa scelta \u00e8 dato dal fatto che il Giappone a quei tempi affrontava un problema di sottopopolamento e quindi vi era un numero eccessivo di terre e poca disponibilit\u00e0 di forza-lavoro che potesse coltivarle.\nIn quel periodo nasce il termine con cui oggi il Giappone \u00e8 conosciuto: : il primo carattere significa sole e il secondo origine. Probabilmente questo nome \u00e8 da mettere relazione al rapporto diplomatico con la Cina, paese nel quale il Giappone era conosciuto come \u201cradice del sole\u201d."}
{"id": "838913", "revid": "3115", "url": "https://it.wikipedia.org/wiki?curid=838913", "title": "Dubodiel", "text": "Dubodiel (in tedesco \"Dobodil\" , in ungherese \"Trencs\u00e9nt\u00f6lgyes\") \u00e8 un comune della Slovacchia facente parte del distretto di Tren\u010d\u00edn, nella regione omonima.\nFu menzionato per la prima volta in un documento storico nel 1439 quando costituiva un feudo della Signoria di Tren\u010d\u00edn."}
{"id": "838914", "revid": "77358", "url": "https://it.wikipedia.org/wiki?curid=838914", "title": "Il giardino (Vincent Van Gogh)", "text": ""}
{"id": "838920", "revid": "22414", "url": "https://it.wikipedia.org/wiki?curid=838920", "title": "Lattaia (Jan Vermeer)", "text": ""}
{"id": "838921", "revid": "3115", "url": "https://it.wikipedia.org/wiki?curid=838921", "title": "Doln\u00e1 Poruba", "text": "Doln\u00e1 Poruba (in tedesco \"Niederparub\", in ungherese \"B\u00e9rczes\") \u00e8 un comune della Slovacchia facente parte del distretto di Tren\u010d\u00edn, nella regione omonima.\nFu menzionato per la prima volta in un documento storico nel 1355 quando apparteneva al castello di Ko\u0161eca. "}
{"id": "838922", "revid": "554814", "url": "https://it.wikipedia.org/wiki?curid=838922", "title": "Macchina per cucire", "text": "La macchina per cucire o macchina da cucire, o, soprattutto in ambito industriale, cucitrice, \u00e8 un'apparecchiatura meccanica o elettromeccanica impiegata per unire mediante una cucitura, stoffe o pelli attraverso il passaggio di uno o pi\u00f9 fili di cotone o altri materiali per mezzo di un ago oscillante in modo alternato dall'alto verso il basso.\nStoria.\nL'invenzione della macchina da cucire \u00e8 piuttosto controversa: brevetti per meccanismi in grado di produrre cuciture furono depositati da Fredrick Wiesenthal nel 1755, da Thomas Saint nel 1790, da Barth\u00e9lemy Thimonnier nel 1830 e da John J. Greenough nel 1842.\nI primi modelli erano azionati a mano: attraverso una manovella applicata al volano, con la mano destra si produceva il movimento dell'ago, della spoletta e l'avanzamento per trascinamento del tessuto, mentre con la mano sinistra si controllava la sua posizione e l'indirizzamento.\nSuccessivamente le macchine per cucire furono a pedale: la movimentazione si otteneva con l'oscillazione di un pedale, posto sotto il tavolino in cui era inserita la macchina e che, collegato da una cinghia, produceva il movimento; entrambe le mani rimanevano libere e quindi disponibili per l'indirizzamento del tessuto.\nOggi il movimento \u00e8 prodotto da un motore elettrico: il comando d'azionamento della macchina da cucire \u00e8 dato da un pedale che si schiaccia col piede o da una leva azionata con lo spostamento laterale del ginocchio. La tecnologia di pari passo con l'industria ha ottimizzato l'utilizzo delle macchine con pi\u00f9 parti dell'operatore (95% donne), punte e tacco del piede, ginocchio, gomito e chiaramente mani, rendendo l'operaia simile ad un automa, per questo motivo le macchine vengono abbinate a computer rendendole unit\u00e0 automatiche.\nStoria dell'industria.\nL'industria della macchina da cucire nasce agli inizi del XIX secolo, soprattutto negli Stati Uniti. La prima industria italiana a produrne una fu la Salmoiraghi, a partire dal 1877.\nL'impiego della macchina per cucire ha velocizzato la produzione (confezionamento) di indumenti e telerie; la maggiore produttivit\u00e0 ha fatto abbassare il costo della produzione degli abiti favorendo la creazione dei primi nuclei dell'industria delle confezioni in serie. \nIl perfezionamento della macchina per cucire ha, in seguito, permesso di meccanizzare anche operazioni quali: ricamo, soprafilo, imbastitura, rammendo, cucitura dei bottoni, occhiellatura.\nStruttura delle macchine per cucire.\nLa struttura tipica della macchina per cucire \u00e8 formata da una base da cui\nfuoriesce un montante che, oltre a contenere gli organi di movimento della\nbarra ago e del tendifilo, serve a sostenere il braccio. L'estremit\u00e0 opposta\ndel braccio termina con la testata che supporta la barra ago, il piedino e\ngli organi che determinano la tensione sul filo superiore. Sotto il piano della\nbase si trovano gli organi che servono alla formazione del punto (Crochet e\nspoline).\nLe macchine per cucire si differenziano, oltre che dal tipo di punto eseguito,\nanche per la struttura con la quale sono composte e che di conseguenza\nla differenziano in base all'utilizzo che possono avere.\nA base piana.\n\u00c8 la tipologia pi\u00f9 comune, permette di eseguire la maggior parte delle cuciture\nnecessarie per la costruzione del capo. Pu\u00f2 essere costruita per eseguire\nil punto annodato oppure un punto a catenella doppia, sia ad un ago che a\ndue aghi, anche nelle varianti a zig-zag.\nPu\u00f2 facilmente essere dotata di una vasta scelta di bordatori per eseguire\nanche cuciture specifiche.\nA braccio o a base cilindrica.\nLa struttura di questa macchina presenta un montante pi\u00f9 alto ed una base\ncilindrica che fuoriesce dal montante stesso. Pu\u00f2 eseguire sia il punto annodato\nche il punto a catenella doppia.\n\u00c8 particolarmente adatta ad operazioni su particolari tubolari come maniche\no gambe.\nA braccio rovesciato o a base cilindrica rovesciata.\n\u00c8 una variante della macchina precedente, il cui braccio \u00e8 per\u00f2 costruito in\nmodo da risultare perpendicolare all'utilizzatore.\nViene impiegata in modo particolare per l'esecuzione di cuciture ad incastro\ne lavorazioni di particolari con forma tubolare di grandi dimensioni.\nA colonna.\nLa base di questa macchina presenta una colonna che contiene gli organi\ninferiori di formazione del punto. \u00c8 indicata per le operazioni su particolari\ntridimensionali come le calzature.\nPu\u00f2 eseguire sia il punto annodato che il punto a catenella doppia.\nA zoccolo.\nIn questa particolare struttura la macchina \u00e8 montata su un piano di appoggio\nelevato rispetto al piano (che non sempre \u00e8 presente). Viene utilizzata\nper le operazioni da eseguire sui capi gi\u00e0 assemblati.\nAnch'essa pu\u00f2 eseguire sia il punto annodato che il punto a catenella doppia.\nMonoblocco.\nHa una struttura compatta ed uno spazio di manovra dei particolari ridotto.\n\u00c8 una struttura adatta alle lavorazioni da eseguire sui bordi.\nPu\u00f2 eseguire il punto a catenella doppia oppure i sorgetti (punti della classe\n500).\nAghi.\nL'ago \u00e8 il componente fondamentale per eseguire una cucitura, sia con l'utilizzo di una macchina per cucire, sia per le cuciture eseguite a mano. \u00c8 l'elemento che permette di spostare i fili di trama ed ordito, di trasportare il filo da un lato all'altro del tessuto e, tramite la sua particolare costruzione, consente al cucirino di eseguire le evoluzioni necessarie per concatenarsi con se stesso od altri fili per la formazione del punto.\nCaratteristiche fisiche dell'ago.\nL'ago ha diverse caratteristiche che ne determinano l'efficacia nella formazione del punto.\nLa punta.\nLa punta dell'ago ha un'importanza fondamentale nell'esecuzione di una cucitura, per questo merita un approfondimento.\nCome gi\u00e0 detto la forma delle punte e le sue sezioni sono molteplici, questo per permettere di lavorare in maniera ottimale qualsiasi tipo di tessuto e per eseguire al meglio ogni operazione.\nLa sua funzione principale \u00e8 di creare lo spazio per permettere il passaggio dell'ago (e quindi del cucirino) da una parte all'altra del materiale da lavorare; nei tessuti ci\u00f2 deve avvenire senza danneggiare il tessuto stesso, pertanto la punta ha il compito di spostare i fili di trama ed ordito creando uno spazio nell'intreccio; nei materiali compatti come la pelle, la punta deve invece forare il materiale da cucire per permettere all'ago ed al cucirino di passare nella parte inferiore.\nPer questi motivi le punte si possono suddividere in due gruppi:\nAll'interno di questi due gruppi si possono trovare ulteriori divisioni, in funzione dell'applicazione e del materiale da lavorare. In particolare per la lavorazione dei tessuti vengono utilizzate principalmente le punte coniche e le punte a palla, che, nelle varie forme, permettono di eseguire tutte le normali operazioni necessarie a costruire i capi.\nProduttori di macchine per cucire.\nAlcune marche di macchine per cucire sono o sono state:"}
{"id": "838923", "revid": "729019", "url": "https://it.wikipedia.org/wiki?curid=838923", "title": "Peritoneo", "text": "Nei vertebrati superiori, il peritoneo \u00e8 una membrana sierosa mesoteliale, sottile e quasi trasparente, che costituisce il rivestimento della cavit\u00e0 addominale e di parte di quella pelvica (\"peritoneo parietale\") e ricopre anche gran parte dei visceri contenuti al suo interno (\"peritoneo viscerale\"), fissandoli al contempo alle pareti della cavit\u00e0 (\"legamenti\" dei visceri).\nAnatomia.\nIl peritoneo \u00e8 la pi\u00f9 vasta di tutte le membrane sierose e, per la sua disposizione, anche la pi\u00f9 complessa. Tale complessit\u00e0 deriva soprattutto dal fatto che anzich\u00e9 rivestire un solo organo a superficie relativamente uniforme, come avviene alle pleure che ricoprono i polmoni o al pericardio che riveste il cuore, di cui \u00e8 l'equivalente addominale, il peritoneo avvolge parecchi organi, disposti ed orientati nei modi pi\u00f9 vari ed aventi anche forme piuttosto irregolari. Il peritoneo viscerale, conformemente a tale irregolarit\u00e0, forma, inoltre, grandi pieghe tra gli organi; un esempio lampante \u00e8 il grande omento, che si stende come un grembiule sulla massa intestinale, partendo dalla grande curvatura dello stomaco.\nIl termine peritoneo deriva dal greco \u03c0\u03b5\u03c1\u03af (\"per\u00ec\" ) che significa \"intorno\" e \u03c4\u03bf\u03bd\u03b5\u03af\u03bf\u03c2 (\"ton\u00e9ios\") che significa ricoperto, che a sua volta viene dal verbo \u03c4\u03b5\u03af\u03bd\u03c9 (\"t\u00e9in\u014d\"), ricoprire: infatti il peritoneo \u00e8 l'organo che \"ricopre intorno\" gli organi dell'addome e la parete addominale.\nIl peritoneo \u00e8 costituito da uno strato superficiale di cellule mesoteliali sostenute da sottili strati di tessuto connettivo extraperitoneale, il quale in alcune regioni si presenta particolarmente ricco di lobuli adiposi, come ad esempio in corrispondenza del rene, della regione inguinale, di alcune duplicazioni del peritoneo e della superficie esterna dell'intestino crasso; pare che questi accumuli di grasso svolgano una funzione di protezione e sostegno degli organi. Il peritoneo assolve la funzione, oltre che di rivestimento e di supporto dei visceri addominali, anche di \"condotto\" per i vasi sanguigni e linfatici e per i nervi della regione addominale.\nTipologia.\nIl peritoneo, come le altre membrane sierose, consta di una sottile lamina continua. A seconda della sua posizione nel cavo addominale si distingue in:\nTra questi due strati \u00e8 presente uno spazio, detto cavit\u00e0 (o cavo) peritoneale, che \u00e8 del tutto chiusa ed \u00e8 quindi una cavit\u00e0 virtuale riempita solo da una piccola quantit\u00e0 (circa 50 ml) di un liquido sieroso che funge da lubrificante permettendo ai due strati di scorrere tra loro senza un eccessivo attrito. Il peritoneo viscerale, con i suoi numerosi piegamenti attorno agli organi addominali, fa s\u00ec che la cavit\u00e0 peritoneale si riduca a uno spazio notevolmente piccolo, quasi virtuale.\nAlcuni organi dell'addome sono completamente avvolti dal peritoneo e sono provvisti di un doppio foglietto, che prende il nome di \"meso\" (es. \"mes\"entere per l'intestino tenue, \"meso\"colon per il colon, \"meso\"metrio per l'utero e cos\u00ec via), che li unisce al peritoneo parietale della parete addominale. In alcuni casi, come nel mesentere, uno strato costituito da due foglietti saldati di peritoneo viscerale tende a fondersi con un altro foglietto dando origine a una piega che si inserisce sulla parete posteriore dell'addome secondo una linea obliqua che va dalla flessura duodeno-digiunale alla fossa iliaca destra. In altri organi, come il duodeno e il colon ascendente e discendente, il peritoneo forma un rivestimento incompleto lasciando alcune aree scoperte a contatto con la parete addominale posteriore.\nSuddivisioni.\nIl peritoneo \u00e8 diviso in due grandi regioni, collegate tra loro dal forame epiploico:\nInoltre nella cavit\u00e0 pelvica sono presenti alcune strutture che prendono il nome non relativamente al peritoneo in s\u00e9, ma alla zona in cui sono collocati i foglietti peritoneali.\nFossetta inguinale.\nLe fossette inguinali sono sei compartimenti del foglietto parietale del peritoneo che, appoggiandosi sulla fascia trasversale, determina delle fossette sul versante interno della parete anteriore dell'addome. Esse si suddividono in:\nVi \u00e8 quindi un solo legamento ombelicale mediano, posto sulla linea mediana.\nClassificazione delle strutture peritoneali.\nLe strutture situate nell'addome sono classificate come \"intraperitoneali\", \"retroperitoneali\" o \"infraperitoneali\" in base all'effettiva copertura da parte del peritoneo viscerale e alla presenza o meno di mesenteri. Le strutture intraperitoneali sono solitamente mobili, mentre le retroperitoneali sono relativamente fissate nella propria posizione.\nAlcuni organi, come i reni, sono definiti come \"primariamente retroperitoneali\", mentre altri organi, come gran parte del duodeno e il pancreas (eccetto la coda che risulta intraperitoneale), sono considerati come \"secondariamente retroperitoneali\"; ci\u00f2 significa che tali organi si sono sviluppati come intraperitoneali e che in seguito, con la perdita del proprio meso, sono diventate retroperitoneali.\nSviluppo.\nIl peritoneo si sviluppa a partire dal mesoderma dell'embrione allo stadio trilaminare. Durante la differenziazione del mesoderma, una zona conosciuta come ipomero inizia a dividersi in due strati, separati dal celoma intraembrionale. Questi due strati iniziano in seguito a differenziarsi nelle membrane viscerali e parietali che si trovano in tutte le cavit\u00e0 sierose, incluso il peritoneo. Mentre l'embrione cresce, i vari organi contenuti nell'addome si sviluppano all'interno della cavit\u00e0 dalle strutture in essa presenti. Gli organi in sviluppo \"portano con s\u00e9\" i propri vasi sanguigni e questi vasi, ricoperti dal peritoneo, si trasformano man mano in \"mesi\".\nIn una fase precoce dello sviluppo, lo stomaco e la prima porzione del duodeno sono inclusi in una doppia piega peritoneale, tesa come un setto sagittale che divide completamente la porzione superiore della cavit\u00e0 addominale (mesogastrio). La milza si sviluppa nella parte posteriore di questo setto (mesogastrio dorsale), mentre il fegato si accresce nella parte anteriore di questo setto (mesogastrio ventrale). Nel feto, la vena ombelicale decorre lungo il margine libero di tale setto sino all'ilo del fegato dal quale, mediante il dotto venoso di Aranzio, il sangue ossigenato proveniente dalla placenta \u00e8 drenato nella vena cava inferiore. Dopo la nascita questi vasi fetali si obliterano divenendo dei cordoni fibrosi, e pi\u00f9 specificamente il legamento rotondo del fegato e il legamento venoso. La restante parte del setto \u00e8 occupata dalla vena porta che, dopo essersi originata dalla parete addominale posteriore, al livello del duodeno, si indirizza verso l'ilo del fegato.\nPatologie.\nCome gli altri organi, anche il peritoneo \u00e8 soggetto a patologie, le quali comprendono processi infiammatori acuti o cronici, diffusi o circoscritti (peritoniti, perivisceriti, ascessi), di natura aspecifica o specifica. Abbastanza rari sono i tumori primitivi, come fibromi, lipomi, mixomi, mesoteliomi, sarcomi, e secondari a seguito di metastasi da altri organi.\nLa dialisi peritoneale.\nIn un particolare tipo di dialisi, denominato dialisi peritoneale, una soluzione viene introdotta per mezzo di un catetere all'interno della cavit\u00e0 peritoneale. Tale fluido viene lasciato all'interno dell'addome per un determinato periodo di tempo in modo da assorbire le tossine uremiche che vengono poi eliminate assieme alla soluzione attraverso il catetere usato in precedenza. Questa \"pulizia\" avviene grazie al grande numero di capillari presenti nella membrana peritoneale attraverso il meccanismo della diffusione molecolare delle sostanze."}
{"id": "838925", "revid": "287204", "url": "https://it.wikipedia.org/wiki?curid=838925", "title": "Dolna Poruba", "text": ""}
{"id": "838926", "revid": "2074952", "url": "https://it.wikipedia.org/wiki?curid=838926", "title": "Kuroda Kiyotaka", "text": " Primo ministro del Giappone dal 30 aprile 1888 al 25 ottobre 1889, Kuroda nacque a Kagoshima nel dominio di Satsuma nella regione del Ky\u016bsh\u016b, che in seguito si sarebbe trasformata nella odierna Prefettura di Kagoshima. Divenne samurai al servizio del daimy\u014d Shimazu. Nel 1862 Kuroda fu coinvolto nell'incidente di Namamugi, nel quale dei servitori del daimy\u014d di Satsuma uccisero un mercante di nazionalit\u00e0 britannica che si era rifiutato di inginocchiarsi al passaggio del loro signore.\nQuesto episodio port\u00f2 alla guerra Anglo-Satsuma del 1863 al quale partecip\u00f2 lo stesso Kuroda. Immediatamente dopo la fine del conflitto Kuroda si trasfer\u00ec a Edo dove si dedic\u00f2 allo studio della balistica. Al suo ritorno a Satsuma egli fu un convinto sostenitore dell'alleanza Satsuma-Ch\u014dsh\u016b per il rovesciamento dello Shogunato Tokugawa. In seguito divenuto un leader militare durante la Guerra Boshin divenne noto per aver risparmiato la vita all'ammiraglio giapponese Enomoto Takeaki, fedele allo sh\u014dgun Tokugawa Yoshinobu e che lo aveva affrontato nella battaglia di Hakodate.\nLa carriera politica e diplomatica.\nNel 1870 Koruda divenne un diplomatico e in questa veste venne inviato a Karafuto dove fu apprezzato sia dai suoi compatrioti che dai russi. \nVivamente preoccupato per la spinta espansionistica russa verso oriente, Kuroda fece ritorno a Tokyo dove raccomand\u00f2 caldamente il rafforzamento della frontiera settentrionale.\nNel 1871 comp\u00ec un viaggio prima in Europa e poi negli Stati Uniti per un periodo di cinque mesi, facendo poi ritorno in Giappone nel 1872 dove venne inviato a sovrintendere al rafforzamento della colonia dell'isola di Hokkaid\u014d.\nNel 1874 venne nominato capo dell\"'Ufficio della Colonizzazione di Hokkaid\u014d\" e organizz\u00f2 uno schema di colonizzazione dell'isola basato sull'utilizzo di samurai e di soldati in congedo che fungessero sia come coloni che come milizia locale. In questo stesso periodo venne promosso al grado di tenente colonnello nell'esercito imperiale giapponese.\nNel 1875 venne inviato in Corea come diplomatico e governatore di Hokkaid\u014d e nel 1876 partecip\u00f2 in tale veste al Trattato di Kanghwa con il quale la Corea cessava di essere un vassallo commerciale della Cina aprendo le proprie frontiere al commercio con il Giappone. Nel 1877 Kuroda fu inviato come ufficiale per la soppressione della Rivolta di Satsuma. Nel 1878 divenne leader del dominio Shazuma che segi\u00ec l'assassinio del leader politico Okubo Toshimichi. Nel 1887 venne nominato ministro dell'agricoltura.\nLa carica di Primo ministro.\nKuroda divenne il secondo Primo ministro della storia del Giappone dopo l'incarico di Hirobumi It\u014d, e durante la sua carica presenzi\u00f2 la promulgazione della Costituzione Meiji, tuttavia, nonostante questo grande successo politico, l'incapacit\u00e0 di far revisionare le clausole sfavorevoli al Giappone nei vari trattati internazionali suscitarono una forte avversione alla sua figura politica. Dopo l'ennesimo insuccesso internazionale da parte del suo ministro per gli Esteri \u014ckuma Shigenobu nel 1889, Kuroda fu costretto a rassegnare le dimissioni.\nNel 1892 venne nominato ministro delle comunicazioni nel secondo gabinetto It\u014d e nel 1895 venne eletto genr\u014d ovvero padre fondatore del Giappone moderno. Mor\u00ec nel 1900 di una emorragia cerebrale."}
{"id": "838928", "revid": "767487", "url": "https://it.wikipedia.org/wiki?curid=838928", "title": "Scoop (film 2006)", "text": "Scoop \u00e8 un film del 2006 diretto e interpretato da Woody Allen. \u00c8 il secondo film (dopo \"Match Point\") ad essere ambientato in Inghilterra e in cui Scarlett Johansson interpreta uno dei personaggi principali. Allen ha affermato di aver creato la parte della giornalista pensando specificamente alla giovane attrice.\nTrama.\nIl giornalista Joe Strombel \u00e8 appena morto; il suo spirito si trova su una barca assieme ad altri defunti in attesa di essere trasportati nell'aldil\u00e0. Dopo aver inutilmente tentato di corrompere la Morte, Strombel si mette a parlare con lo spirito di una donna, segretaria del giovane Peter Lyman, un rampante aristocratico di belle speranze. La donna confida a Strombel una sua convinzione su Lyman: \u00e8 convinta che il giovane sia in realt\u00e0 il misterioso \"killer dei Tarocchi\", un serial killer che da qualche tempo sta facendo strage di prostitute a Londra. Strombel \u00e8 esaltato all'idea del possibile scoop, e vorrebbe pubblicare la notizia; dato che \u00e8 nel suo carattere non fermarsi davanti a nulla, il giornalista si tuffa dalla barca, per tornare tra i vivi.\nSandra Prensky \u00e8 una giovane e ingenua studentessa americana di giornalismo, ospite a Londra di alcuni amici. Un giorno lei e i suoi ospiti assistono allo spettacolo del \"Grande Splendini\", un mago da avanspettacolo che sceglie proprio Sandra per effettuare il trucco della \"smaterializzazione\". Mentre Sandra \u00e8 nella cabina della smaterializzazione, improvvisamente le appare lo spirito di Joe Strombel, il quale le racconta la vicenda, sperando di riuscire tramite lei a vedere pubblicato il grande scoop, e scomparendo subito dopo. Sandra, dapprima incredula, capisce che pu\u00f2 essere arrivata la sua grande occasione e decide di investigare personalmente su Lyman. La ragazza riesce a convincere anche Splendini (il cui vero nome \u00e8 Sid Waterman) ad aiutarla e l'anziano illusionista si ritrova costretto ad accettare.\nI due, fingendosi padre e figlia, riescono a intrufolarsi nell'esclusivo club di cui Lyman \u00e8 socio; facendo finta di affogare, Sandra si fa salvare da Lyman presentandoglisi sotto il falso nome di \"Jade Spence\" e riesce ad ottenere un invito nella lussuosa dimora dei Lyman. Sandra ovviamente \u00e8 felice dell'opportunit\u00e0, convinta che in questo modo potr\u00e0 accumulare numerosi indizi, mentre Sid pensa che Peter Lyman non abbia nulla a che fare con gli omicidi.\nCon il passare del tempo, i due diventano sempre pi\u00f9 una presenza fissa da Lyman: Sandra si invaghisce sempre pi\u00f9 del bel Lyman, che da parte sua aveva gi\u00e0 reso chiaro che la ragazza gli interessava. A questo punto, la ragazza inizia a perdere le sue certezze sulla colpevolezza del giovane aristocratico, mentre al contrario Sid non \u00e8 pi\u00f9 cos\u00ec scettico, soprattutto dopo aver trovato un mazzo di tarocchi nascosto nella stanza in cui \u00e8 custodita la collezione di strumenti musicali antichi dei Lyman, in cui si era intrufolato alla ricerca di prove. Cos\u00ec, Sid convince Sandra a presentarsi alla redazione dell\"'Observer\" per pubblicare un articolo che colleghi Lyman alle imprese del Killer dei Tarocchi. Sfortunatamente i due non hanno prove concrete per dimostrare le loro affermazioni e il direttore del giornale li persuade a desistere: gli comunica infatti che il vero serial killer, reo confesso, \u00e8 stato catturato, e Sandra decide di lasciar perdere le investigazioni.\nTornata da Lyman, la ragazza confessa di averlo creduto un assassino e di aver investigato su di lui, svelando anche la sua vera identit\u00e0 di studentessa. Lyman non si dimostra arrabbiato, anzi invita la ragazza a continuare a stare con lui. Intanto Sid, ulteriormente incalzato da Strombel, continua a investigare per suo conto su Lyman, scoprendo che effettivamente era un frequentatore di prostitute.\nSandra si trova nella tenuta del nobile, e a un certo punto riceve una telefonata. Si tratta di Sid, che ha scoperto la verit\u00e0 sul conto di Lyman: l'uomo ha commesso un omicidio, eliminando una prostituta che lo ricattava, e ha fatto in modo che le caratteristiche del delitto riconducessero gli inquirenti al serial killer appena arrestato. Lyman ascolta la conversazione da un altro telefono ed \u00e8 determinato a togliere di mezzo i due spioni. Il giovane invita Sandra a fare un giro in barca nel suo lago privato; allo stesso tempo Sid cerca disperatamente di raggiungere in auto la villa dei Lyman. Dato per\u00f2 che non ha mai imparato a guidare sul lato giusto della strada, muore in un incidente, mentre Sandra viene buttata in acqua da Lyman che subito dopo telefona alla polizia fingendo che sia stato un incidente.\nSandra per\u00f2 \u00e8 un'ottima nuotatrice, riesce a salvarsi e si ripresenta a casa di Lyman mentre la polizia \u00e8 presente, svelando che aveva solo finto di annegare. Alla fine, Sandra pubblica su un quotidiano il resoconto della storia vissuta, che viene descritto come uno dei migliori articoli investigativi degli ultimi anni, e lo dedica a Strombel e a Sid, deceduto nel tentare di scoprire la verit\u00e0.\nDistribuzione.\nE' uscito nei cinema statunitensi il 28 luglio 2006.\nAccoglienza.\nIncassi.\nIl film, dal budget di 4 milioni di dollari e ne ha incassati 39 milioni di dollari, di cui quasi 29 all'estero."}
{"id": "838929", "revid": "767487", "url": "https://it.wikipedia.org/wiki?curid=838929", "title": "Ivanovce", "text": "Ivanovce (in tedesco \"Iwan\" o \"Iwanowetz\", in ungherese \"Iv\u00e1nh\u00e1za\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1398 con il nome di Iuany, come feudo del castello di Beckov."}
{"id": "838930", "revid": "92723", "url": "https://it.wikipedia.org/wiki?curid=838930", "title": "Sv\u00e4t\u00fd Anton", "text": "Sv\u00e4t\u00fd Anton (in tedesco: \"In der Aue\"; in ungherese: \"Szent-Antal\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica."}
{"id": "838931", "revid": "3115", "url": "https://it.wikipedia.org/wiki?curid=838931", "title": "Doln\u00e1 S\u00fa\u010da", "text": "Doln\u00e1 S\u00fa\u010da (in tedesco \"Niedersutsch\", in ungherese \"Als\u00f3sz\u00facs\") \u00e8 un comune della Slovacchia facente parte del distretto di Tren\u010d\u00edn, nella regione omonima.\nFu menzionato per la prima volta in un documento storico nel 1208 con il nome di Suchan, quando l'intera regione viene indicata come Cantone di Su\u010da. Nel 1244, con il nome di Zuchan, divenne un feudo dei conti Bogomer / Bogomerov, che si intitolarono Signori di Su\u010da. Qui edificarono il proprio castello (\"Castrum Zucha\"), oggi scomparso. Nel 1474 pass\u00f2 dalla Corona d'Ungheria alla Signoria di Tren\u010d\u00edn.\nHa dato i natali all'etnografo ed etnologo J\u00e1n Podol\u00e1k, che fu autore di una monografia sul paese natale."}
{"id": "838932", "revid": "287204", "url": "https://it.wikipedia.org/wiki?curid=838932", "title": "Dolna Suca", "text": ""}
{"id": "838937", "revid": "339392", "url": "https://it.wikipedia.org/wiki?curid=838937", "title": "Martirio di San Matteo (Caravaggio)", "text": ""}
{"id": "838939", "revid": "29990", "url": "https://it.wikipedia.org/wiki?curid=838939", "title": "Madonna dei Palafrenieri (Caravaggio)", "text": ""}
{"id": "838940", "revid": "125958294", "url": "https://it.wikipedia.org/wiki?curid=838940", "title": "Ricorso giurisdizionale amministrativo", "text": "Il ricorso giurisdizionale amministrativo \u00e8 l'atto introduttivo del processo amministrativo e consiste nella richiesta fatta da un soggetto ad un giudice, di esaminare una determinata situazione al fine di ottenere un provvedimento giurisdizionale.\nOrdinamento italiano.\nInteresse a ricorrere.\nL'interesse a ricorrere consiste nella possibilit\u00e0 per il ricorrente di avere un qualche beneficio dall'accoglimento del ricorso. Per questo motivo l'essere titolari di una posizione giuridica soggettiva tutelata, ed essere quindi legittimati a ricorrere non comporta di per s\u00e9 l'automatica ammissibilit\u00e0 del ricorso poich\u00e9 occorre come detto avere anche interesse. L'interesse a ricorrere (cos\u00ec come la legittimazione a ricorrere) \u00e8 un presupposto di ammissibilit\u00e0 del ricorso, \u00e8 cio\u00e8 un presupposto che condiziona la possibilit\u00e0 che il giudice si pronunci nel merito del ricorso.\nLegittimazione a ricorrere.\nOltre ad avere interesse a ricorrere, colui che voglia proporre un ricorso davanti al giudice amministrativo deve essere legittimato. La legittimazione consiste nell'essere titolare di una situazione giuridica legittimante e cio\u00e8 essere titolari di un diritto soggettivo o di un interesse legittimo.\nAd esempio Tizio ha un terreno confinante con Caio il quale si accinge a costruire una nuova abitazione sulla base di una concessione edilizia irregolare, la cui mole impedirebbe al primo di godere di una vista bellissima. Tizio \u00e8 legittimato a proporre ricorso perch\u00e9 titolare di un interesse legittimo e di un interesse e ricorrere. La legittimazione ad agire \u00e8 un concetto diverso dalla legittimazione processuale con il quale si intende la capacit\u00e0 di un soggetto nello stare in giudizio.\nIl diritto alla salute, diritto all'abitazione e il diritto allo studio, il divieto di trattamenti sanitari obbligatori sono tutti esempi di diritti soggettivi universali, sanciti in Costituzione e legittimanti l'azione in giudizio.\nI sindacati e le associazioni collettive di categorie di lavoratori godono di legittimazione attiva e passiva ad agire in giudizio nel procedimento amministrativo (ad esempio nel settore scolastico e sanitario).\nLa legittimazione per associazioni dei consumatori e ambientali deriva dal Consiglio di Stato (Sez. IV, sent. 1159 del 18 marzo 2008) che ha ammesso la legittimazione degli organismi associativi ad impugnare atti amministrativi generali, anche a contenuto normativo, ritenuti illegittimi e lesivi degli interessi sostanziali degli associati, in attuazione delle finalit\u00e0 stabilite dagli statuti di tali organismi. \nUn secondo livello di legittimazione deriva da specifico riconoscimento dell'autorit\u00e0 pubblica con leggi regionali, nazionali o atti amministrativi.\nLa legge 241/1990, artt. 9 e 10, afferma che i portatori di interessi diffusi (collettivi) che si costituiscono in associazioni o comitati hanno facolt\u00e0 di intervenire nel procedimento, di prendere visione degli atti, di presentare memorie scritte e documenti.\nContenuto.\nLa funzione del ricorso \u00e8 quella di individuare le doglianze del ricorrente. Non esiste una normativa che disciplini il contenuto del ricorso. Infatti n\u00e9 la legge TAR n\u00e9 quella relativa ai giudizi davanti al CDS si occupa in maniera esaustiva di tale aspetto del ricorso. Si ritiene quindi che anche nel processo amministrativo valga quanto stabilito dall'art 156 c.pc. relativo al principio della strumentalit\u00e0 delle forme. Essendo quindi come detto la funzione del ricorso quella di palesare le doglianze del ricorrente appare evidente che la forma del ricorso deve essere idonea a tale scopo.\nL'art. 6 del regolamento di procedura per i giudizi davanti al CDS \u00e8 meramente indicativo, secondo tale norma il ricorso deve contenere:\nIl decreto n. 40 del 2015 sulla sinteticit\u00e0 degli atti defensionali ha dato attuazione alla disposizione introdotta nel Codice Amministrativo dalla L. n. 114 del 2014 di conversione del D.L. n. 90 del 2014 (\u201cMisure urgenti per la semplificazione e la trasparenza amministrativa e per l'efficienza degli uffici giudiziari\u201d), che attribuisce al Presidente del Consiglio di Stato la facolt\u00e0 di stabilire le dimensioni del ricorso e degli altri atti difensivi, ha disposto che tali scritti debbano avere massimo 50 pagine nei giudizi pi\u00f9 importanti e complessi, e modalit\u00e0 di redazione standard, dall'utilizzo del foglio al corpo del carattere.\nLa parte pu\u00f2 poi avanzare istanze cautelari, pregiudiziali e istruttorie. I motivi debbono essere specificati nel ricorso.\nLa parte pi\u00f9 rilevante \u00e8 indubbiamente quella dei motivi che costituiscono, in un'azione di impugnazione, le ragioni di illegittimit\u00e0 del provvedimento impugnato. I motivi sono quindi le indicazioni in fatto e in diritto sulla base delle quali si chiede l'annullamento del provvedimento. Occorre per\u00f2 notare come nel processo amministrativo, quando \u00e8 meramente demolitorio di atti amministrativi impugnati, si applica il principio \"jura novit curia\", salvo il vizio di ultrapetizione: pertanto il ricorrente pu\u00f2 procedere anche a un'indicazione sommaria degli elementi in fatto (poich\u00e9 alla luce del fascicolo gli sar\u00e0 data la possibilit\u00e0 di dettagliarli meglio coi motivi aggiunti) e degli elementi in diritto (poich\u00e9 sar\u00e0 il giudice a ricostruire giuridicamente la fattispecie).\nRelativamente alle azioni di accertamento o di condanna \u00e8, invece, richiesta un'indicazione pi\u00f9 analitica da parte del ricorrente poich\u00e9 una sentenza eventualmente favorevole deve contenere un dispositivo pi\u00f9 complesso e completo.\nRicorso collettivo e cumulativo.\nOve i ricorrenti siano pi\u00f9 d'uno, essi possono agire assieme proponendo un unico ricorso denominato ricorso collettivo, che realizza un'ipotesi di litisconsorzio facoltativo dal lato attivo. Il cumulo soggettivo \u00e8 giustificato da ragioni di economia processuale.\nIl ricorso proposto da pi\u00f9 soggetti d\u00e0 luogo a una pluralit\u00e0 di azioni. A causa dell'autonomia di ciascuna, le vicende relative ad un ricorso non producono effetti sulla situazione degli altri ricorrenti, cos\u00ec come le doglianze possono essere accolte soltanto per alcuni di essi.\nDopo un periodo iniziale in cui si negava la possibilit\u00e0 di cumulo la giurisprudenza attualmente ritiene pi\u00f9 corretto applicare gli stessi principi del codice di procedura civile che garantisce tali possibilit\u00e0, ma con il limite che la pluralit\u00e0 di domande non renda eccessivamente onerosa la difesa per la controparte. \u00c8 possibile quindi sicuramente impugnare collettivamente il medesimo provvedimento per i medesimi motivi perch\u00e9 ci\u00f2 non comporta un onere eccessivo per la difesa. Nello stesso senso si conclude laddove si impugnino provvedimenti tra cui vi sia un evidente collegamento sostanziale anche se non di presupposizione.\nTermini.\nNel processo amministrativo, come qualsiasi processo, sono previsti diversi termini inerenti alle varie fasi. Esistono quindi diversi termini tra cui il pi\u00f9 importante \u00e8 senz'altro quello per ricorrere.\nAnche nel processo amministrativo il termine per ricorrere ha la funzione di assicurare la stabilit\u00e0 dei rapporti giuridici. Occorre tenere in considerazione che nel processo amministrativo possono essere coinvolti sia diritti soggettivi che interessi legittimi per cui il termine per ricorrere \u00e8 diverso nei due casi, rispettivamente di prescrizione e di decadenza, con differenze temporali notevoli: il termine di prescrizione \u00e8 infatti da 5 a 10 anni mentre quello decadenziale \u00e8 di soli 60 giorni.\nIl termine per ricorrere pu\u00f2 decorrere da una serie di fenomeni:\nNel caso di diritti soggettivi nel termine di 10 anni.\nAltri termini di cui abbiamo parlato o si parler\u00e0 dopo sono:\nNullit\u00e0.\nAi sensi dell'art 17 del regolamento di procedura il ricorso \u00e8 nullo se:\nAi sensi dell'art. 17 c3 la nullit\u00e0 \u00e8 sanata dalla comparizione dell'intimato. Inoltre in caso di irregolarit\u00e0 \u00e8 possibile per la sezione ordinare che l'atto venga rinnovato entro un termine stabilito con ordinanza.\nNotifica del ricorso.\nLa notificazione consente di portare a conoscenza della pubblica amministrazione o dei controinteressati la proposizione del ricorso. La notifica ha l'effetto principale di creare una presunzione legale di conoscenza del ricorso da parte dei soggetti destinatari.\nLa proposizione del ricorso nel diritto amministrativo avviene attraverso la sua notificazione all'amministrazione che ha emesso l'atto impugnato e, qualora possano individuarsi soggetti dotati di un interesse legittimo contrario a quello azionato, ad almeno uno dei controinteressati (contraddittori necessari).\nPer ci\u00f2 che attiene alla notifica agli organi dell'amministrazione dello Stato, la notifica va effettuata presso l'Avvocatura Distrettuale dello Stato presente nel capoluogo in cui si trova il Tribunale Amministrativo adito, mentre per gli enti diversi dall'amministrazione statale il ricorso va notificato al legale rappresentante dello stesso ente nella propria sede.\nL'instaurazione del rapporto processuale richiede il deposito del ricorso notificato. La notificazione pu\u00f2 eseguirsi anche per mezzo di messo. Altra particolarit\u00e0 \u00e8 costituita dalla notifica per pubblici proclami, che pu\u00f2 essere autorizzata dal tribunale adito allorch\u00e9 la notificazione nei modi ordinari sia sommamente difficile per il numero delle persone da chiamare in giudizio.\nDeposito del ricorso.\nIl contatto tra organo giudicante e parti avviene attraverso la costituzione. Per quanto riguarda il ricorrente, essa ha luogo con il deposito del ricorso notificato. In tale momento il processo si intende instaurato. L'originale del ricorso, con la prova dell'avvenuta notificazione (relata di notifica, ovvero, se la notificazione \u00e8 avvenuta per mezzo del servizio postale, relata di notifica e avviso di ricevimento) ed eventualmente la procura al difensore (che deve comunque essere conferita prima della notificazione del ricorso) ove essa non sia contenuta nel ricorso stesso, vanno depositati a pena di irricevibilit\u00e0 entro trenta giorni dall'ultima notifica presso la segreteria del giudice. La parte deposita anche ulteriori copie (sette) del ricorso.\nIl termine di trenta giorni per il deposito \u00e8 ridotto della met\u00e0 per i ricorsi aventi ad oggetto materie fra quelle contemplate nell'art.23 bis della legge TAR.\nSilenzio della PA ed impugnazioni.\nIl silenzio \u00e8 l'inerzia della pubblica amministrazione. Poich\u00e9 a questo fenomeno viene data dal legislatore varie configurazioni, diverso \u00e8 anche il regime delle impugnazioni.\nSilenzio diniego.\nIl silenzio diniego si configura quando all'inerzia viene conferito il valore di un provvedimento negativo, che come tale pu\u00f2 essere impugnato. Ad esempio nella materia urbanistica, il cittadino richiede una concessione edilizia e dopo 60 giorni l'amministrazione non risponde alla richiesta.\nSilenzio accoglimento.\n\u00c8 la regola generale dopo le modifiche alla 241 del 90. In questo la regola \u00e8 inversa, se dopo 60 giorni la pubblica amministrazione non risponde il silenzio ha valore di un provvedimento di accoglimento.\nSilenzio inadempimento.\nLa pubblica amministrazione generalmente ha l'obbligo di rispondere alle istanze del cittadino, quando ci\u00f2 non accade l'amministrazione \u00e8 inadempiente. A tale fenomeno si d\u00e0 il nome di silenzio inadempimento. Il termine per ricorrere \u00e8 di un anno dalla scadenza del termine assegnato all'amministrazione per concludere il procedimento.\nSilenzio Rigetto.\nIl silenzio rigetto si forma sul ricorso gerarchico quando l'autorit\u00e0 adita non si pronunci nel termine di 90 g.g. e permette l'immediato ricorso al giudice. Una volta impugnato il silenzio rigetto un eventuale provvedimento tardivo di rigetto non \u00e8 rilevante. Se invece il provvedimento dell'autorit\u00e0 tardivo \u00e8 di accoglimento pu\u00f2 essere contestato.\nIl procedimento di impugnazione del silenzio \u00e8 in parte diverso da quello ordinario. In particolare viene deciso \u00e8 in Camera di consiglio entro 30 g.g. Ma ci\u00f2 che rileva maggiormente sono i poteri del giudice il quale pu\u00f2 ordinare all'amministrazione di provvedere. Ai sensi della legge 80 del 2005 il giudice pu\u00f2 conoscere la fondatezza dell'istanza e quindi condannare l'amministrazione ad emanare un provvedimento dal contenuto specifico.\nEsempi di ricorso collettivo.\nIl ricorso collettivo oltre ad interessare singoli atti amministrativi tra loro simili ha finito poi per impugnare davanti alla giustizia amministrativa atti del Ministero competente di natura regolamentare, ritenuti in contrasto con le leggi vigenti o con norme di rango costituzionale, creando non solo il precedente giuridico per una vasta casistica di disapplicazioni della riforma e annullamento degli atti amministrativi conseguenti, ma per una dichiarazione di illegittimit\u00e0 dello stesso disposto regolamentare.\nUn precedente in questo senso, \u00e8 stato il ricorso dello SNALS-Confsal che nel dicembre 2013 ottenne l'annullamento dei due regolamenti con i quali la riforma Gelmini tagliava nel 2010 le ore settimanali di insegnamento dalle scuole professionali e tecniche, perch\u00e9 motivati da mere logiche di bilancio e in contrasto con il primario Testo unico delle leggi sull'istruzione, per quanto atteneva obbiettivi e livelli minimi delle prestazioni didattiche. Il diritto dei ricorrenti potenzialmente leso era l'imminente soppressione di 84.000 cattedre da parte dei provveditorati. Dopo il ricorso, fu quindi ripristinato l'orario scolastico precedente la riforma, con ben due anni di ritardo dalla sentenza definitiva.\nAltro caso di rilevanza nazionale fu nel 1998 il ricorso della Unione degli Universitari contro la prova unica a graduatorie locali di ateneo, per il numero chiuso di Medicina. Il ricorso sosteneva che la legge dava una delega troppo ampia al Ministro, perch\u00e9 tale legge-delega doveva fissare almeno i criteri generali \"per predeterminare i corsi universitari rispetto ai quali valgono esigenze particolari di contenimento del sovraffollamento e si giustifichi quindi la limitazione nelle iscrizioni\"; in secondo luogo, il Ministro Ortensio Zecchino attu\u00f2 la delega di riforma con un decreto-regolamento. Si concluse con migliaia di disapplicazioni della riforma, e quindi di riammissione degli studenti all'iscrizione al primo anno di corso.. L'autonomia lasciava ad ogni universit\u00e0 la quantificazione dei posti disponibili nei singoli atenei, fatto che comunque, dopo una prova unica comune, in nulla ostava alla gestione di una graduatoria unica nazionale, con assegnazione di sede diversa dalla prima preferenza e dal luogo di esame (in genere coincidenti). Il TAR per ridurre l'enorme (potenziale) contenzioso rinvi\u00f2 gli atti alla Consulta, che stabil\u00ec che il regolamento del Ministro dell'Istruzione era legittimo, bloccando cos\u00ec nuovi ricorsi agli esclusi dai test di selezione, ma senza invalidare retroattivamente le undici ordinanze di remissione dei TAR regionali"}
{"id": "838941", "revid": "254059", "url": "https://it.wikipedia.org/wiki?curid=838941", "title": "Castel Fr\u00f6lich", "text": "Castel Fr\u00f6hlich (ted.: Fr\u00f6lichsburg) \u00e8 un castello che si trova a Malles Venosta (BZ).\nIl castello fu fatto costruire dai Matsch nel XII secolo, ma pass\u00f2 poi al vescovo di Coira, che ne fece la sede del tribunale.\nDeve il suo nome ai signori von Fr\u00f6hlich, a cui il vescovo cedette il castello nel tardo XVI secolo, quando per\u00f2 il castello aveva gi\u00e0 subito una distruzione ad opera di eserciti provenienti dall'Engadina (1499), ed era di fatto gi\u00e0 abbandonato. Oggi si possono visitare soltanto i resti del palazzo e della torre cilindrica."}
{"id": "838943", "revid": "339392", "url": "https://it.wikipedia.org/wiki?curid=838943", "title": "Nord Italia", "text": ""}
{"id": "838946", "revid": "767487", "url": "https://it.wikipedia.org/wiki?curid=838946", "title": "Le tre sepolture", "text": "Le tre sepolture (\"The Three Burials of Melquiades Estrada\") \u00e8 un film del 2005 diretto e interpretato da Tommy Lee Jones, e scritto dallo scrittore e sceneggiatore messicano Guillermo Arriaga.\nTrama.\nIn Texas Mike Norton, un poliziotto di frontiera statunitense, uccide, per errore, Melquiades Estrada, un immigrato clandestino messicano che lavora come cowboy. I superiori decidono di insabbiare la cosa e di dare a intendere che Melquiades abbia sparato per primo e costretto l'agente a difendersi. L'amico dell'uomo, Pete Perkins (Tommy Lee Jones), venuto a conoscenza della verit\u00e0 rapisce il poliziotto e lo costringe ad accompagnarlo nel villaggio di origine di Melquiades per seppellire l\u00e0 il suo cadavere.\nRiconoscimenti.\nAl Festival di Cannes 2005, Tommy Lee Jones ha vinto il premio per la migliore interpretazione maschile e Guillermo Arriaga per la migliore sceneggiatura. Nello stesso anno, al Flanders International Film Festival Jones ha vinto il Grand Prix per il film. Nel 2006, il cast ha vinto il Bronze Wrangler ai Western Heritage Awards."}
{"id": "838947", "revid": "73537", "url": "https://it.wikipedia.org/wiki?curid=838947", "title": "Beik", "text": ""}
{"id": "838953", "revid": "78273", "url": "https://it.wikipedia.org/wiki?curid=838953", "title": "Centro italiano della cultura del carbone", "text": ""}
{"id": "838959", "revid": "547034", "url": "https://it.wikipedia.org/wiki?curid=838959", "title": "Campionato europeo di Formula 2 1982", "text": "La stagione 1982 del Campionato europeo di Formula 2 fu corsa su 11 gran premi coinvolgendo 22 differenti team, 53 differenti piloti, 7 differenti telaisti e 5 differenti motoristi. La serie venne vinta dal pilota italiano Corrado Fabi su March 822-BMW.\nRisultati e classifiche.\nClassifica Piloti.\nContano i 9 migliori risultati."}
{"id": "838965", "revid": "767487", "url": "https://it.wikipedia.org/wiki?curid=838965", "title": "Miles Davis Volume 1", "text": "Miles Davis Volume 1 \u00e8 un album di Miles Davis pubblicato dalla Blue Note Records nel 1955.\nIl disco.\nPubblicato insieme al gemello \"Miles Davis Volume 2\", fu il primo 33 giri a 12 pollici della Blue Note che inizi\u00f2 quell'anno a ripubblicare il suo materiale nel formato discografico che ormai si stava imponendo nel mercato. I due dischi andarono a sostituire nel catalogo dell'etichetta discografica di Alfred Lion i tre album a 10 pollici di Davis pubblicati tra il 1953 e il 1954 e intitolati \"Young Man with a Horn\", \"Miles Davis Vol. 2\" e \"Miles Davis Vol. 3\".\nNelle due raccolte, che avevano copertine inedite sostanzialmente identiche salvo per il colore, furono inclusi tutti e i 18 brani registrati da Davis nel corso di tre sessioni tenute per la Blue Note nel 1952 e nei due anni successivi, oltre ad alcune versioni alternative inedite. Non fu rispettata per\u00f2 la sequenza originale di registrazione e i pezzi furono mescolati nei due volumi. I due dischi rimasero in catalogo a lungo per la Blue Note e furono ristampati varie volte anche in versione \"pseudo\" stereo e poi su CD negli anni ottanta, ma con i brani nuovamente mescolati, questa volta raggruppati per data di registrazione.\nNel 2001 la Blue Note pubblic\u00f2 due CD rimasterizzati da Rudy Van Gelder che rappresentano la versione definitiva di queste registrazioni, con un nuovo apparato critico curato da Bob Blumenthal. Il primo volume contiene tutte le tracce registrate nelle sessioni del 9 maggio 1952 e del 6 marzo 1954, il secondo contiene invece le tracce registrate il 20 aprile 1953. Per la copertina dei due CD furono riutilizzate quelle originali dei 33 giri a 10 pollici \"Miles Davis Vol. 2\" e \"Vol. 3\" opportunamente adattate con le foto di Francis Wolff, cofondatore della Blue Note.\nDell'ultima seduta di registrazione del 1954 non esistono versioni alternative di alcuno dei sei pezzi registrati. Questo \u00e8 probabilmente dovuto al fatto che, a differenza delle precedenti sessioni per la Blue Note, quest'ultima fu registrata da Van Gelder nel suo studio del New Jersey. Il tecnico del suono, che normalmente lavorava per al Prestige, aveva l'abitudine di riutilizzare per motivi economici i nastri delle registrazioni non andate a buon fine, riavvolgendoli e registrandoci sopra.\nTracce.\nLP 12 pollici (1955).\nLato A\nLato B\nFormazione.\n1952\n1953\n1954"}
{"id": "838967", "revid": "15756", "url": "https://it.wikipedia.org/wiki?curid=838967", "title": "Sterilizzazione (igiene)", "text": "La sterilizzazione \u00e8 intesa come il risultato finale di un processo che grazie all'avanzare della tecnologia, tende a garantire la condizione in cui la sopravvivenza dei microrganismi \u00e8 altamente improbabile. Una popolazione di oggetti \u00e8 considerata sterile se un oggetto su un milione \u00e8 contaminato. Un materiale viene definito sterile se il SAL (livello di sicurezza di sterilit\u00e0) \u00e8 inferiore a 10\u22126; cio\u00e8 quando le probabilit\u00e0 di trovarvi un microrganismo sono inferiori ad una su un milione.\nIl processo di sterilizzazione \u00e8 composto dalle seguenti fasi: trasporto, decontaminazione/disinfezione, detersione e lavaggio, risciacquo, asciugatura, confezionamento, sterilizzazione tramite dispositivo (es. autoclave), tracciabilit\u00e0, ed infine rimovimentare il materiale sterilizzato nel luogo dal cui \u00e8 stato prelevato.\nCome agisce.\nI vari processi distruggono i microrganismi provocando l'alterazione letale di alcuni loro componenti essenziali; in particolare la sterilizzazione determina la denaturazione delle proteine e degli acidi nucleici e la degradazione di componenti della membrana e parete cellulare.\nQuando deve essere praticata.\n\u00c8 necessario sterilizzare: Ai sensi di legge ogni articolo appartenente alla Categoria 1 (Articolo Critici) cio\u00e8 tutti quegli strumenti e oggetti introdotti nel sangue o in aree del corpo normalmente sterili o che vengono a contatto con cute e mucose non integre necessitano del requisito di sterilit\u00e0. Questo vale sia per attivit\u00e0 chirurgiche che diagnostiche e terapeutiche anche set di somministrazione, siringhe, tubi di drenaggio, soluzioni parenterali, guanti chirurgici, cateteri per angiografia e tutti gli strumenti secondari, teli, camici che entrano in campo operatorio. Per quanto riguarda gli articoli facenti parte della Categoria 2 (Articoli Semi critici) che comprende strumenti e oggetti che vengono a contatto con mucose integre il requisito \u00e8 la sterilit\u00e0 desiderabile, ma nella gran parte dei casi una disinfezione ad alto livello garantisce, con un ragionevole grado di sicurezza, che l'articolo sia privo di microrganismi patogeni. \u00c8 fondamentale una corretta conservazione degli oggetti trattati per impedirne la contaminazione.\nProcedure preliminari.\nIn ogni studio deve essere previsto uno \u201cspazio\u201d per le procedure e lo stoccaggio del materiale sterile. Lo \u201cspazio\u201d deve prevedere una distinzione di flusso tra materiale sporco e pulito. I comportamenti degli operatori sanitari in ambito di sterilizzazione sono indicati dalle procedure (D.lgs. 81/08).\nPer legge la procedura di sterilizzazione deve essere compiuta garantendo la sicurezza dell'operatore; questo avviene con l'uso di guanti, preferibilmente antigraffio, indumenti protettivi e dispositivi di protezione del volto da schizzi di sostanze contaminate, come le mascherine oro-nasali, occhiali protettivi o meglio schermi protettivi. \u00c8 importante che il trasporto da un'area all'altra del materiale da sterilizzare debba avvenire mediante griglie o bacinelle in maniera da ridurre il contatto accidentale con l'operatore e con l'ambiente circostante.\nPrima della sterilizzazione vera e propria \u00e8 inoltre disposto di seguire una serie di procedure preventive. Queste procedure hanno lo scopo di proteggere l'operatore, diminuire la carica microbica, rendere l'azione sterilizzante pi\u00f9 efficace. \u00c8 sconsigliabile sciacquare gli strumenti prima della disinfezione in quanto in questo modo si permette una diffusione dei germi, nel lavandino, sul camice ecc.\nQueste procedure possono essere riassunte in 5 punti:\nDecontaminazione/Disinfezione.\n\u00c8 sconsigliato il lavaggio del materiale quando ancora \u00e8 altamente contaminato. Il lavaggio potrebbe portare, a causa degli schizzi, ad una diffusione microbica sulle suppellettili circostanti e aumenta il rischio di contaminazione dell'operatore. Il materiale contaminato deve essere sottoposto ad un ciclo di disinfezione, questo ciclo deve avvenire il pi\u00f9 velocemente possibile, prima che si abbiano coagulazioni e incrostazioni del sangue o del siero. La decontaminazione preventiva deve essere eseguita come dispone l'art. 2 del Decreto del Ministero della Sanit\u00e0 dal 28/09/1990, allo scopo di ridurre la carica microbica presente sugli strumenti, rendendo meno rischiosa la manipolazione da parte degli operatori. Essa permette inoltre una rimozione di residui organici presenti sugli strumenti stessi.\nDetersione e lavaggio.\nUna volta subito il processo di decontaminazione, gli strumenti devono essere lavati con appositi detergenti che eliminino i residui di sporco e le sostanze organiche presenti. Questo processo pu\u00f2 essere eseguito:\nRisciacquo.\nUna volta detersi gli strumenti vanno lavati sotto acqua corrente o meglio acqua sterile, per asportare il disinfettante e il materiale biologico. Bisogna porre molta attenzione nell'evitare di provocare schizzi che potrebbero risultare pericolosi per l'operatore. \u00c8 sempre consigliato l'uso di occhiali o schermi protettivi.\nAsciugatura.\nIl materiale deve essere asciugato accuratamente in maniera da garantire la migliore conservazione. \u00c8 preferibile asciugare con salviette monouso, oppure con teli morbidi e puliti, oppure con aria compressa. Durante la fase di asciugatura si deve adempiere sia al controllo macroscopico degli strumenti in maniera da verificare se sussistono residui, in tal caso lo strumento deve ricominciare il ciclo da capo, sia ad una manutenzione degli strumenti che la richiedano. Si segue la lubrificazione di forbici, portaaghi, pinze emostatiche, ecc. La manutenzione di strumenti pungenti o taglienti deve essere fatta invece dopo la sterilizzazione e poi ripetere il ciclo di sterilizzazione. Questo ha lo scopo di evitare rischi per l'operatore che maneggia strumenti ancora non sterili.\nConfezionamento.\nIl centro di sterilizzazione dovrebbe prevedere una suddivisione fra settore sporco, pulito e sterile: il settore sporco comprende l'area di ricezione del materiale contaminato, con piani d'appoggio, vaschette di raccoglimento degli strumenti, lavello, eventuali lavatrici o ultrasuoni, ecc. Il settore del pulito ha lo scopo di raccogliere il materiale per prepararlo alla sterilizzazione, ovvero alla manutenzione e al confezionamento; devono essere presenti piani d'appoggio, termosigillatrice, buste, ecc. Il settore sterile \u00e8 un piano d'appoggio dove il materiale transita prima di essere inviato al magazzino.\nIn questa fase si potrebbe eseguire l'affilatura di strumenti taglienti, ma \u00e8 sconsigliabile. Conviene sterilizzare gli strumenti, affilarli e sterilizzarli ancora. Il procedimento \u00e8 pi\u00f9 lungo, ma in caso d'incidente nell'affilatura saremo sicuri della sterilit\u00e0 del ferro trattato.\nI primi cinque dati rappresentano il numero di lotto; all'apertura della busta l'etichetta \u00e8 trasferita sulla cartella clinica o sulla scheda operatoria del paziente destinatario dei dispositivi o presidi impiegati.\nProcessi fisici.\nCalore.\nCalore secco.\nLa sterilizzazione avviene attraverso il contatto dell'oggetto con aria calda che agisce per ossidazione dei componenti cellulari; sono utilizzate la stufa a secco o il forno Pasteur. In media, per una sterilizzazione completa \u00e8 necessario che sia raggiunta una temperatura di 160\u00b0 per un'ora o di 180\u00b0 per 30 minuti. A questi tempi si devono aggiungere poi i tempi di riscaldamento e raffreddamento che portano un ciclo a 180-240 minuti. \u00c8 comune uso lasciare aperto lo sportello dell'apparecchio per la sterilizzazione fino a temperature di 80/100\u00b0: in questo modo si permette la fuoriuscita dell'eventuale vapore acqueo che si potrebbe creare e che andrebbe a ridurre l'efficienza del processo. \u00c8 comunque una tecnica ormai in disuso e soppiantata dalla sterilizzazione a vapore, avendo lo svantaggio, a causa delle temperature molto alte, di non poter utilizzare molti materiali termosensibili. Oltre al difetto di tempi tanto lunghi per una routine di sterilizzazione va aggiunto l'impossibilit\u00e0 di verificare l'avvenuta sterilizzazione e il mantenimento nel tempo del risultato raggiunto fino al momento dell'utilizzazione dello stesso, (impossibilit\u00e0 di imbustare).\nCalore umido.\n\u00c8 una tecnica che sfrutta l'azione del vapore fluente (pentola di Koch) o saturo (autoclave); elimina i microrganismi mediante denaturazione di loro proteine e altre biomolecole. La sterilizzazione mediante autoclave \u00e8 quella pi\u00f9 diffusa essendo poco costosa e non tossica e data la sua buona capacit\u00e0 di penetrazione.\nL'autoclave funziona similarmente ad una pentola a pressione, permette di far bollire l'acqua a temperature pi\u00f9 alte. L'acqua bolle a 100\u00a0\u00b0C alla pressione di 760 mmHg, aumentando la pressione si ottiene che l'acqua vada in ebollizione a temperature superiori, l'autoclave sfrutta questo principio per arrivare a temperature maggiori e quindi ottenere la distruzione dei microbi in tempi pi\u00f9 brevi. Il meccanismo di funzionamento \u00e8 in realt\u00e0 semplice, da un recipiente ermetico rimuoviamo l'aria, questo permette all'acqua presente di evaporare e dato che il vapore non si pu\u00f2 disperdere si determiner\u00e0 un aumento della pressione all'interno della camera. La presenza di una pressione maggiore determina un aumento della temperatura a cui l'acqua evapora. Perch\u00e9 la sterilizzazione avvenga il vapore deve penetrare in tutte le parti del materiale e starvi in contatto per un certo tempo \u00e8 quindi importante che non rimangano sacche d'aria. Allo scopo di definire i parametri corretti per raggiungere tale obiettivo la Commissione Tecnica Europea CEN TC WG 5 ha costituito un gruppo di esperti in microbiologia e sterilizzazione e tecnici dei principali fabbricanti delle piccole sterilizzatrici a vapore saturo, per definire i principi atti ad impedire la possibilit\u00e0 di trasmissione delle infezioni. La commissione ha portato alla stesura di un documento siglato prEN 13060 che definisce tre classi di processo di sterilizzazione (spesso chiamato ciclo di sterilizzazione) in relazione alla capacit\u00e0 di sterilizzare e di asciugare vari tipi di carico.\nLe tre classi definite nella norma EN13060:2010 sono:\nLe spore di virus e batteri muoiono dopo 30 minuti di esposizione a vapore saturo alla temperatura di 130 gradi. Oltre alla temperatura, \u00e8 importante il tempo di esposizione e che sia vapore non acqua. Se la temperatura \u00e8 pi\u00f9 alta, \u00e8 sufficiente un minore tempo di esposizione; per raggiungere temperature pi\u00f9 alte con il vapore, occorre alzare la temperatura di ebollizione dell'acqua con una pressione pi\u00f9 elevata.\nLa normativa stabilisce le categorie di carico in base alla difficolt\u00e0 d'esposizione al vapore saturo, le categorie sono:\nI pi\u00f9 facili da sterilizzare sono i solidi non confezionati, i pi\u00f9 complessi i porosi confezionati. Le classi di autoclavi si differenziano proprio per la capacit\u00e0 di gestire i diversi carichi. Le autoclavi di classe B sono in grado di sterilizzare qualunque tipo di carico, le autoclavi classe N solo i carichi solidi non imbustati, le autoclavi classe S riempiono il vuoto fra la B e la N e deve essere specificato dal costruttore la loro capacit\u00e0. L'avere acquistato e installato una buona autoclave non garantisce che il ciclo effettuato sia stato veramente efficace. Per essere sicuri dell'efficienza dell'autoclave questa deve essere soggetta a manutenzione regolare e ne va valutata la sua efficacia attraverso appositi test. In un lavoro di Leghista (1996) si \u00e8 visto che su 1380 cicli di sterilizzazione sostenuti da tre autoclavi nuove e di buona marca, si sono avuti due cicli non sterilizzanti.\nRadiazioni.\nI sistemi a radiazioni si dividono in sistemi a radiazioni ionizzanti e non ionizzanti.\nRadiazioni ultraviolette.\nSistema non ionizzante. I sistemi a raggi ultravioletti non possono essere considerati sterilizzanti, hanno principalmente un'azione batteriostatica, mantenimento di sterilit\u00e0 (antisettico fisico). Sono utilizzate soprattutto per la batteriostaticit\u00e0 dei piani di lavoro o dell'aria sotto cappa. Non hanno grande capacit\u00e0 di penetrazione per questo sono efficaci solo su oggetti non troppo spessi o su liquidi fatti passare attraverso recipienti sottili. Devono essere utilizzate con cautela e a distanza dagli operatori, essendo agenti mutageni e estremamente dannosi per gli occhi. Sono prodotte da lampade a vapori di mercurio.\nMicroonde.\nTecnica utilizzata in vari ambiti data la sua praticit\u00e0 d'uso e il basso costo. L'azione dei sistemi a microonde si basa su due effetti, termico e non termico. L'effetto termico deriva dalla capacit\u00e0 di generare rapidissime vibrazioni molecolari determinando un aumento della temperatura alterando le capacit\u00e0 vitali e funzionali dei microrganismi. L'effetto non termico \u00e8 dovuto all'energia trasportata dalle onde elettromagnetiche che viene trasferita alla materia colpita. Si ha cos\u00ec la trasformazione di alcuni amminoacidi, trasporto di ioni che influenzano il metabolismo, modifica di segnali elettrici, accelerazione della sintesi del DNA alterandone la trascrizione a RNA con conseguenti aberrazioni cromosomiche. Questo effetto \u00e8 molto importante, si \u00e8 visto infatti che la riduzione microbica \u00e8 maggiore se alla stessa temperatura raggiunta sussiste anche un effetto non termico. \u00c8 compatibile con tutti i materiali, metallo, vetro, plastica, ceramica, gomma, senza alterarne le qualit\u00e0. Questo \u00e8 dovuto al fatto che strumenti metallici raggiungano al massimo la temperatura di 74\u00a0\u00b0C. L'azione sterilizzante si esplica in tempi brevissimi 90-150 sec. Ma la sicurezza \u00e8 con cicli da 4 minuti.\nNorme Tecniche dei macchinari.\n\u25a1 Il principale obiettivo della UNI EN ISO13485 \u00e8 quello di massimizzare la probabilit\u00e0 che le organizzazioni che operano nel settore dei dispositivi soddisfino i requisiti di legge relativi alla gestione della qualit\u00e0 esistenti a livello mondiale. La norma \u00e8 basata sul QMS (Quality Management System) richiamato dai regolamenti applicati ai dispositivi nel mondo e si ispira ai requisiti contenuti nella UNI EN ISO 9001:2000 \u201cSistemi di gestione per la qualit\u00e0 -Requisiti\u201d.\nI principali aspetti da considerare per la ISO 13485 e la ISO 9001:\n\u00b7 Obiettivo principale della norma ISO 13485 \u00e8 di facilitare l\u2019armonizzazione dei requisiti regolamentari dei Dispositivi Medici per il QMS.\n\u00b7 Conseguentemente, essa include alcuni requisiti particolari per i dispositivi medici ed esclude alcuni dei requisiti della norma ISO 9001 che non sono appropriati come requisiti regolamentari e include richieste specifiche del prodotto e di documentazione pi\u00f9 rigorosi.\n\u00b7 La ISO 13485 richiede procedure di gestione del rischio per tutte le fasi della realizzazione del prodotto, formazione e supervisione del personale, specifiche del sito di produzione, la prevenzione della contaminazione. La valutazione clinica deve essere effettuata come parte della progettazione e dello sviluppo di valutazione in linea con i requisiti normativi.\n\u00b7 La ISO 9001 \u00e8 trasversale a tutti i settori, specifica sulla gestione generale dell\u2019azienda con aspetti finanziari rilevanti come la riduzione della fideiussione in ambito di gara nazionale.\n\u00b7 I fabbricanti di dispositivi non possono prescindere dalla 13485, tuttavia la 9001, pur non essendo obbligatoria per la commercializzazione dei dispositivi, potrebbe rappresentare un possibile vantaggio in sede di gara. Le organizzazioni devono investire tempo e denaro se vogliono mantenere la loro certificazione ISO 9001 quando si aggiorna la ISO 13485: 2016. \u00c8 una scelta dell\u2019organizzazione decidere se mantenere la certificazione ISO 9001 oppure no.\nL\u2019obbligatoriet\u00e0 della ISO 9001 \u00e8 legata alla riduzione del 50% della fideiussione da presentare in fase di gara. Infatti, il Nuovo Codice Appalti (Decreto Legislativo 50/2016 - link) prevede all\u2019articolo 93 meccanismi di riduzione dell\u2019importo delle fideiussioni per gli operatori economici in possesso di dette certificazioni.\n\u25a1 La norma EN ISO 13849-1 definisce le parti di un sistema di controllo di una macchina che servono per realizzare le funzioni di sicurezza come parti del sistema di controllo relative alla sicurezza (Safety-Related Parts of Control Systems \u2013 SRP/CSs). Tali parti possono essere integrate nel sistema di controllo della macchina o esserne separate. Oltre a realizzare le funzioni di sicurezza, tali parti possono essere utilizzate per realizzare funzioni operative. Per aiutare il progettista e semplificare la valutazione del livello prestazionale (PL) raggiunto, la EN ISO 13849-1 usa un metodo basato sulle Categorie, ovvero su strutture/architetture del sistema di controllo determinate o meglio \u201cdesignate\u201d, che utilizzano specifici criteri di progetto e hanno specifici comportamenti in caso di guasto. Come gi\u00e0 accennato la ISO 13849-1 stabilisce i requisiti per il progetto e la realizzazione dei sistemi di controllo relativi alla sicurezza delle macchine per tutte le tecnologie. Per la sola tecnologia elettrica ed elettronica programmabile lo stesso compito viene svolto dalla norma IEC 62061. La EN ISO 13849-1 fornisce i requisiti di sicurezza e una guida alla progettazione e all\u2019integrazione di parti del sistema di controllo relative alla sicurezza (SRP/CS), inclusa la progettazione del software. Per le SRP/CS sono specificate le caratteristiche e il livello di prestazione richiesto (PLr) per realizzare la funzione di sicurezza. La norma si applica a tali parti indipendentemente dal tipo di tecnologia ed energia usati (elettrica, idraulica, pneumatica, meccanica) per qualsiasi livello di complessit\u00e0.\nProcessi chimici.\nI mezzi chimici attualmente in uso per la sterilizzazione sono l'acido peracetico, l'ossido di etilene (o etossido, EtO) ed il gas plasma (gel) di perossido di idrogeno. Altri mezzi chimici usati in passato sono la glutaraldeide, accertato cancerogeno, e la formaldeide, il cui uso \u00e8 stato fortemente limitato per legge avendo mostrato indizi di essere anch'essa un agente cancerogeno.\nAcido peracetico.\nData la pericolosit\u00e0 l'acido peracetico \u00e8 usato limitatamente alla sterilizzazione a bassa temperatura di strumenti termosensibili, immergibili e sterilizzabili come sonde per l'endoscopia (gastroduodnoscopia, colonscopia, broncoscopia): veloce e sicuro (purch\u00e9 siano garantiti tempi di contatto di almeno 20 minuti), \u00e8 pericoloso da gestire perch\u00e9 estremamente irritante, corrosivo e potenzialmente esplosivo (se portato ad alte temperature).\nOssido di etilene.\nL'ossido di etilene \u00e8 un etere ciclico e, a temperatura ambiente, \u00e8 un gas. Da solo \u00e8 altamente infiammabile e quando miscelato con aria \u00e8 altamente esplosivo; miscelato con gas inerti, come anidride carbonica o uno o pi\u00f9 idrocarburi fluorurati (Freon), in determinate proporzioni, l\u2019ossido di etilene diventa non infiammabile e sicuro da maneggiare.\nCome gas penetra rapidamente in materiali come plastica, involucri di carta e nelle polveri, e viene allontanato al termine del processo semplicemente mediante esposizione all'aria. \u00c8 chimicamente inerte per la maggior parte dei materiali solidi; il suo meccanismo di azione \u00e8 basato sulla reazione di alchilazione dei gruppi funzionali delle proteine dei microorganismi, che ne influenza il processo riproduttivo con conseguenze letali.\nLa sterilizzazione con ossido di etilene avviene mediante autoclave, simile a quelle per la sterilizzazione con calore umido, in cui viene tenuta sotto controllo la concentrazione del gas. Il materiale da sterilizzare \u00e8 introdotto nella camera, precedentemente riscaldata a 55 \u00b0C e posto sottovuoto. Successivamente viene introdotto il vapore per ottenere un\u2019umidit\u00e0 del 50-60% per un periodo di incubazione di circa 60 minuti. Successivamente viene introdotta la miscela di ossido di etilene sotto pressione e la sua concentrazione viene mantenuta durante il periodo di esposizione. Dopo un tempo che varia dalle 6 alle 24 ore, in funzione del grado di contaminazione e permeabilit\u00e0 del materiale, l\u2019ossido di etilene viene allontanato e viene ripristinata la pressione atmosferica mediante aria filtrata, introdotta nella camera al termine del ciclo di sterilizzazione mediante una pompa.\nAlcuni materiali, come la gomma, certi tipi di plastica e di pelle, hanno forte affinit\u00e0 con l'ossido di etilene e possono richiedere una aerazione prolungata, da 12 a 24 ore, prima che questo materiale possa essere utilizzato con sicurezza.\nLa sterilizzazione dei prodotti farmaceutici con ossido di etilene \u00e8 limitate essenzialmente ai presidi medico-chirurgici che non supportano altri tipi di sterilizzazione. L'ossido di etilene pu\u00f2 penetrare attraverso gli involucri, per esempio viene utilizzato per la sterilizzazione di aghi, siringhe di plastica e numerosi altri materiali che vengono distribuiti confezionati in involucri di carte o di plastica.\nL'ETO \u00e8 incluso nella Legislazione dei gas tossici; la sua detenzione e il suo utilizzo sono regolamentati dal RD 147 del 1927 e dalle circolari del Ministero della Sanit\u00e0 del 1981 e del 1983.\nPerossido d'idrogeno.\nIl gas plasma rappresenta una delle tecniche pi\u00f9 avanzate per la sterilizzazione: . I macchinari hanno un costo molto elevato ma i vantaggi sono notevoli: si pu\u00f2 preservare la sterilit\u00e0 fino a 12 mesi; il processo di sterilizzazione non rilascia alcunch\u00e9 di tossico sui materiali trattati (generando solo acqua e ossigeno); la temperatura operativa molto bassa, intorno ai 40-45\u00a0\u00b0C e la sterilizzazione pu\u00f2 essere applicata praticamente su ogni materiale, tranne alcune stoffe e composti in grado di assorbire il perossido."}
{"id": "838968", "revid": "287204", "url": "https://it.wikipedia.org/wiki?curid=838968", "title": "Victoria Franc\u00e9s", "text": "Biografia.\nLaureata in belle arti presso la facolt\u00e0 di San Carlos dell'Universit\u00e0 politecnica di Valencia, le sue prime opere furono pubblicate in Spagna da Norma Editorial, fino a quando la serie \"Favole\" cambi\u00f2 editore passando a Planeta DeAgostini.\nPosteriormente, l'editore statunitense Dark Horse si interess\u00f2 ai suoi lavori e li pubblic\u00f2 in Nordamerica ampliando la fetta dei suoi fan. Il suo primo libro, \"Favole 1. Lacrime di Pietra\" ha avuto un buon successo; subito dopo Victoria Franc\u00e9s \u00e8 tornata alla Universidad de Bellas Artes per completare gli studi. La sua prima apparizione in pubblico risale all'8 marzo 2004, presso il XXII Salone Internazionale del Fumetto di Barcellona.\nHa continuato a lavorare su \"Favole\", facendone una trilogia. In questa serie di libri le illustrazioni sono accompagnate dalla narrazione delle storie delle fanciulle protagoniste, che si intrecciano con quelle di Favole, giovane soccorsa dal vampiro Ezequiel, del quale si \u00e8 innamorata. Ha inoltre realizzato dei poster e i suoi disegni sono stati utilizzati per illustrare dei calendari.\nStile.\nLe opere di Victoria Franc\u00e9s sono ispirate da atmosfere gotiche/romantiche: spesso nelle sue illustrazioni \u00e8 possibile osservare fantasmi e spiriti di donne in lunghi abiti. Trae ispirazione da Edgar Allan Poe, Anne Rice e Howard Phillips Lovecraft, e da Brian Froud e Arthur Rackham per quanto riguarda le illustrazioni."}
{"id": "838971", "revid": "256896", "url": "https://it.wikipedia.org/wiki?curid=838971", "title": "Chiesa di San Jacopo tra i Fossi", "text": ""}
{"id": "838973", "revid": "84184", "url": "https://it.wikipedia.org/wiki?curid=838973", "title": "Sein Win", "text": "\u00c8 stato primo ministro (non riconosciuto dal governo centrale della Birmania) del Governo di Coalizione Nazionale dell'Unione della Birmania (NCGUB), un governo in esilio rimasto in carica dalla sua fondazione nel 1990 fino allo scioglimento nel 2012.\nL'Unione di Myanmar era un regime militare. Eletto nel 1990, Sein Win form\u00f2 la coalizione nazionale per il governo dell'Unione di Birmania al fine di riportare la democrazia in Myanmar (Birmania) che manca dal 1962 come forma ufficiale di governo. Sein Win \u00e8 cugino di Aung San Suu Kyi e presidente del NCGUB dalla sua fondazione. Il generale Than Shwe aveva detenuto tutti poteri in Birmania, essendo stato presidente dello SPDC. Khin Nyut era primo ministro fino al 19 ottobre 2004, sostituito dal meno liberale Soe Win."}
{"id": "838995", "revid": "767487", "url": "https://it.wikipedia.org/wiki?curid=838995", "title": "Friedrich Wei\u00dfler", "text": "Nato da una famiglia luterana, si oppose al nazionalsocialismo e per le sue idee fu rinchiuso nel campo di concentramento di Sachsenhausen dove venne fucilato il 19 febbraio del 1937.\nLa Chiesa Luterana lo ricorda come martire."}
