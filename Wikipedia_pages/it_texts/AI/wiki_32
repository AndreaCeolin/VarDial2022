{"id": "829386", "revid": "2730", "url": "https://it.wikipedia.org/wiki?curid=829386", "title": "Christopher Hitchens", "text": "Gi\u00e0 commentatore per \"Vanity Fair\", \"The Nation\" e \"Slate\", \u00e8 stato \"columnist\" per il \"Wall Street Journal\" nonch\u00e9, occasionalmente, esperto di affari correnti statunitensi sulle colonne del quotidiano britannico \"Daily Mirror\", Hitchens \u00e8 noto per il suo spirito dissacratorio e anticlericale, il suo ateismo, la sua ostilit\u00e0 verso qualsivoglia forma di religione nonch\u00e9 per il suo sarcasmo, la sua dialettica e il suo tumultuoso distacco dalla Sinistra anglo-americana. Hitchens \u00e8 stato considerato come facente parte della corrente del nuovo ateismo antiteista.\nOriginariamente comunista trotskista e articolista per numerose pubblicazioni di sinistra britanniche e statunitensi, si dimise dal \"Nation\" dopo gli attentati dell'11 settembre 2001 e al culmine di divergenze politiche che andavano avanti fin dai primi anni novanta. Sovente definito un \"liberal\", da altri un \"neo-con\", egli stesso ha affermato di non esserlo, sebbene abbia dichiarato di trovarsi talora \u00abdalla stessa parte dei neo-con\u00bb e ad essi \u00abmomentaneamente alleato\u00bb. Aggiunse anche che, bench\u00e9 non si considerasse pi\u00f9 n\u00e9 trotskista, n\u00e9 socialista, le sue convinzioni politiche dai tempi della sinistra militante non erano cambiate in maniera significativa, affermando di stimare sempre la filosofia politica ed economica di Karl Marx, anche se in maniera revisionista.\nIndipendentemente da ci\u00f2, Christopher Hitchens \u00e8 sempre stato difficilmente etichettabile politicamente. Pi\u00f9 nette sono le sue prese di posizione e accese critiche contro quello che lui chiamava \"fascismo dal volto islamico\" (il pi\u00f9 delle volte abbreviato dai giornali con \"Islamofascismo\"), cos\u00ec come mai messa in discussione \u00e8 stata la sua fiducia nei valori illuministici della laicit\u00e0, umanesimo e ragione. I suoi riferimenti culturali sono stati Thomas Jefferson, Thomas Paine e, soprattutto, George Orwell. Hitchens \u00e8 stato anche membro onorario della National Secular Society (Regno Unito).\nHa ottenuto la cittadinanza statunitense nel 2007 e ha vissuto, durante gli ultimi anni, quasi sempre a Washington\nNel 2010 dichiar\u00f2 di essere affetto da cancro all'esofago. Hitchens \u00e8 deceduto il 15 dicembre 2011 all'et\u00e0 di 62 anni, a causa di una polmonite, complicanza della sua malattia.\nBiografia.\nOrigini famigliari.\nChristopher Hitchens nacque a Portsmouth, nel Regno Unito. Il padre Eric era un ufficiale dell'esercito britannico. La madre di Hitchens, Yvonne, si suicid\u00f2 nel 1973: solo dopo la sua morte il figlio scopr\u00ec le sue origini ebraiche\n. Hitchens afferma quindi di essere di origine ebraica, essendo sua nonna materna ebrea. La famiglia di Hitchens era di religione battista. Dall'adolescenza lui e suo fratello divennero atei.\nNel 2006, in un'intervista al \"Los Angeles Times\", raccont\u00f2 di essere stato mandato, in passato, a cercar tracce della famiglia d'origine da sua madre e sua nonna al confine tedesco-polacco; suo fratello Peter (nato nel 1951), che si professa cristiano, dopo essere stato anch'egli ateo, ha al contrario sempre negato ogni significativa ascendenza ebraica.\nAnche Peter Hitchens \u00e8 giornalista, ma \u00e8 di orientamento cristiano-conservatore, monarchico, sostenitore del Partito Conservatore e membro della Chiesa anglicana (posizioni del tutto opposte a Christopher che era per l'appunto sostanzialmente progressista, repubblicano, per lungo tempo laburista, e ateo). Queste divergenze di vedute di tipo politico e religioso allontanarono i due fratelli per un certo periodo di tempo, sebbene dopo la nascita del terzo figlio di Peter i due si riconciliarono, come confermato anche da alcune interviste pubbliche rilasciate insieme. Data la notoriet\u00e0 di entrambi i personaggi, spesso i rapporti privati tra i due fratelli hanno assunto connotati pubblici. Tuttavia Christopher dichiar\u00f2 in seguito di non avere molti rapporti con Peter, poich\u00e9 sono troppo diversi, pur essendosi riappacificato con lui.\nMatrimoni e vita privata.\nHitchens si \u00e8 sposato due volte: con Eleni Meleagrou, greca, sposata a Cipro dall'arcivescovo con rito ortodosso per compiacere i suoceri, e con Carol Blue sposata nel 1991 con rito ebreo, religione della moglie (ma con un \"rabbino ateo\", precis\u00f2 in un'intervista).\nChristopher Hitchens ha avuto tre figli, i primi due, Alexander e Sophia, nati dal suo primo matrimonio celebrato nel 1981, l'anno in cui si stabil\u00ec negli Stati Uniti, e la terza, Antonia, dalla seconda moglie.\nStudi e primi anni di carriera.\nDopo aver frequentato le scuole superiori a Cambridge, Hitchens ottenne un diploma di laurea universitaria in filosofia, politica ed economia al Balliol College di Oxford. Gli anni a Oxford furono quelli in cui Hitchens divenne trockijsta e fece le sue prime esperienze di giornalismo per la rivista \"International Socialism\", organo del Partito Socialista Internazionalista Britannico, il precursore dell'attuale Partito Socialista dei Lavoratori Britannici. In quanto essenzialmente trockijsta (quindi fautore della rivoluzione mondiale immediata e permanente), il gruppo politico cui Hitchens apparteneva si rifiutava di considerare l'URSS - e, pi\u00f9 in generale, gli Stati a regime sedicente comunista - come una nazione realmente governata dal proletariato. Tale posizione politica era sintetizzata nello slogan \"N\u00e9 Washington n\u00e9 Mosca, solo socialismo internazionale\".\nLasciata Oxford nel 1971, Hitchens fu assunto dal \"New Statesman\", dove entr\u00f2 in contatto con gli scrittori Martin Amis e Ian McEwan, con i quali strinse amicizia. Presso quel settimanale si fece una fama come caustica e feroce penna di sinistra, in particolare per i suoi fondi contro la Guerra del Vietnam, Henry Kissinger e la Chiesa cattolica. Dopo essersi trasferito negli Stati Uniti nel 1981, dalle colonne del \"Nation\" rivolse la sua vena critica contro Reagan e Bush sr. e la loro politica estera nel Centro-Sud America. Nel 1991 critic\u00f2 pesantemente anche la prima Guerra del Golfo, sostenendo che l'Amministrazione Bush aveva attirato Saddam Hussein nella trappola della guerra.\nSuccessivamente, egli si spost\u00f2 su posizioni meno radicali e decisamente avverse a Saddam Hussein e al mondo islamista, trattate estesamente nella sezione apposita. Si \u00e8 definito anche \"turista della rivoluzione\". Quasi ogni anno ha visitato paesi in cui vi erano sommosse.\nMalattia e morte.\nForte bevitore e fumatore, il 1\u00ba luglio 2010 Christopher Hitchens dichiar\u00f2 di avere un cancro all'esofago (per cui il tabacco abbinato all'alcol rappresenta un fattore di rischio) al quarto stadio, con metastasi ai linfonodi e ai polmoni, scoperto dopo essersi sentito male durante un tour promozionale. Per questo si sottopose a numerosi cicli di chemioterapia, bench\u00e9 i medici gli avessero comunque chiarito la scarsa possibilit\u00e0 di sopravvivenza, al massimo un anno. \nNel marzo 2011 Hitchens dovette annullare due dibattiti a causa delle sue condizioni di salute. In un'intervista dell'aprile 2011 afferm\u00f2 di aver sospeso il trattamento a causa di pesanti effetti tossici, anche se la cura aveva comunque influito positivamente sulle metastasi. Ha iniziato poi una cura farmacologica specifica, incentrata sui geni del tumore, seguito dal suo amico-rivale Francis Collins, il medico cristiano evangelico che diresse il Progetto Genoma Umano. \nSuccessivamente, dopo aver dichiarato che non si sarebbe mai convertito alla religione e ribadito i suoi appelli con alcuni videomessaggi inviati ad incontri di associazioni laiche, venne curato in numerosi ospedali tra cui il centro specializzato di Houston, in Texas. Un anno e mezzo dopo la diagnosi, \u00e8 deceduto nella citt\u00e0 texana il 15 dicembre 2011, a causa di complicanze della malattia, tra cui una polmonite che lo affliggeva dal mese precedente. Ha donato il suo corpo alla scienza medica.\nAl momento del decesso stava collaborando con l'astrofisico Lawrence Krauss, il cui libro divulgativo \"L'universo dal nulla\" avrebbe dovuto inizialmente contenere una prefazione scritta da Hitchens, che per\u00f2 era gi\u00e0 gravemente malato ed \u00e8 poi deceduto prima di poterla completare. Hitchens \u00e8 stato quindi sostituito dall'amico Richard Dawkins, che ha scritto la postfazione..\nCarriera giornalistica e posizioni politiche.\nPosizione anti-religiosa.\nLo spostamento di Hitchens dal trockijsmo all'area pi\u00f9 moderata avvenne gradualmente ma in maniera convinta a partire dalla fine degli anni ottanta.\nHitchens rimase profondamente scosso dalla \"fatw\u0101\" lanciata il 14 febbraio 1989 contro il suo vecchio amico Salman Rushdie, e inizi\u00f2 a manifestare la sua preoccupazione per i possibili pericoli derivanti da ci\u00f2 che lui defin\u00ec \u201cfascismo teocratico\u201d o, anche \u201cfascismo dal volto islamico\u201d (parafrasando Susan Sontag che una volta parl\u00f2 di \u00abfascismo dal volto umano\u00bb riferendosi allo stato d'assedio imposto dal generale Jaruzelski nel 1981 in Polonia e contemporaneamente cercando di appropriarsi della formula coniata da Alexander Dub\u010dek per la Cecoslovacchia, \u00absocialismo dal volto umano\u00bb), ovvero quello dei fondamentalisti islamici che appoggiavano la \"fatwa\" e meditavano il ritorno a un grande califfato di stampo medievale. Bench\u00e9 il termine \"Islamofascismo\" sia stato spesso attribuito a Hitchens, questi ne ha sempre negato la paternit\u00e0 (pare altres\u00ec certo che il primo a usare tale termine sia stato il politologo e storico britannico Malise Ruthven, in un articolo sull\"Independent\" dell'8 settembre 1990). Hitchens parl\u00f2 di \u201cfascismo islamico\u201d in un articolo scritto per il \"Nation\" subito dopo gli attentati alle \"Twin Towers\" (bench\u00e9 la locuzione sia di molto anteriore, essendo stata usata per la prima volta in un articolo uscito sul \"Washington Post\" il 13 gennaio 1979 e, pi\u00f9 generalmente, sia stata usata dai laici turchi e afghani per definire i loro avversari politico-religiosi).\nIn aggiunta a ci\u00f2, Hitchens mostr\u00f2 un sempre crescente disincanto nei confronti di Bill Clinton, fino a giudicarlo uno stupratore e un mentitore abituale. Non gli risparmi\u00f2 neppure l'accusa di \u00abcriminale di guerra\u00bb per il suo attacco missilistico sul Sudan e, quando la sinistra statunitense non sostenne l'intervento occidentale in Kosovo, Hitchens si distacc\u00f2 definitivamente da quell'ambiente politico.\nRiguardo alla citata \"fatw\u0101\" contro Rushdie, Hitchens rimase frustrato nel vedere che, lungi dal trovare sostenitori dello scrittore indiano, negli ambienti di sinistra si adottava un tono di scusa nei confronti dei musulmani per l'offesa patita nei \"Versetti satanici\". Contemporaneamente, manifest\u00f2 un sempre maggiore interesse verso la politica estera dei \"neo-con\" statunitensi, che avevano tra i loro maggiori esponenti Paul Wolfowitz, di cui Hitchens divenne amico. Pi\u00f9 o meno nello stesso periodo fece amicizia con il dissidente iracheno Ahmed Chalabi (pron. Shalab\u012b).\nDopo l'11 settembre.\nDopo gli attentati dell'11 settembre 2001 le posizioni politiche di Hitchens si fecero pi\u00f9 radicali, cos\u00ec come pi\u00f9 deciso divenne il sostegno all'intervento anglo-statunitense nella guerra in Afghanistan e, soprattutto, in Iraq dalle colonne di \"Slate\", nella rubrica \u00abFighting Words\u00bb. Fino ad allora, Hitchens aveva curato la rubrica \u00abMinority Report\u00bb del quotidiano \"The Nation\", dal quale tuttavia si allontan\u00f2 circa un anno dopo, quando si scopr\u00ec a scrivere in netto contrasto con la linea editoriale del giornale: il 24 settembre 2001 Hitchens inizi\u00f2 un lungo dibattito-polemica con il linguista statunitense Noam Chomsky sulla natura dell'Islam radicale e sulla risposta appropriata da dargli. Dopo un secondo articolo critico nei confronti di Chomsky questi rispose sostenendo che, se proprio Hitchens doveva criticare qualcuno, aveva sbagliato bersaglio scegliendo lui. Il 12 ottobre Hitchens risped\u00ec al mittente le argomentazioni spese nella risposta di Chomsky, tra le quali quella di avere usato un tono razzista nei confronti delle vittime africane in Sudan. Chomsky, a sua volta, rispose ancora, questa volta direttamente dalle colonne del \"Nation\" che gli diede ospitalit\u00e0 per ribattere a Hitchens. Un anno dopo tale scambio epistolare pubblico Hitchens lasci\u00f2 il giornale per divergenza di vedute con la linea editoriale e anche perch\u00e9 ritenne che l'editore e i lettori del \"Nation\" (nonch\u00e9 gli articolisti occasionali come lo stesso Chomsky) considerassero John Ashcroft una minaccia pi\u00f9 pericolosa di Bin Laden. Quello tra Hitchens e Chomsky fu uno dei pi\u00f9 seguiti e appassionati scambi epistolari nella storia del giornalismo statunitense.\nPosizioni politiche successive.\nCome affermato da lui stesso a pi\u00f9 riprese, Hitchens non apparteneva ormai pi\u00f9 alla sinistra radicale, bench\u00e9 non avesse nulla in contrario ad essere definito \"ex-trockijsta\". Ad ogni modo, forte rimase l'eredit\u00e0 e il legame con Trockij, cos\u00ec come legata alle categorie del marxismo rimane gran parte della sua visione storica e politica del mondo, in particolare la visione socialista critica tipica di George Orwell, uno dei suoi ispiratori assieme a Thomas Jefferson e Thomas Paine. Nel 2009 e nel 2010 Hitchens afferm\u00f2 di sentirsi ancora un simpatizzante marxista, di stimare Karl Marx e il materialismo storico, nonch\u00e9 di considerare Vladimir Lenin e Lev Trotsky come due \"grandi uomini\", che modernizzarono la Russia. Sostenne anche, in alcuni articoli, che Marx aveva predetto le crisi del capitalismo con esattezza, compresa quella recente del 2008.\nNonostante i numerosi articoli a sostegno dell'invasione dell'Iraq, Hitchens riprese una breve collaborazione con il \"Nation\" nel 2004 in concomitanza con le elezioni presidenziali in programma nel novembre di quell'anno. In quel frangente ebbe l'occasione di scrivere che le sue preferenze andavano \u201cmoderatamente\u201d a Bush jr. (alle elezioni del 2000 non lo aveva appoggiato, n\u00e9 aveva sostenuto Al Gore, supportando il candidato indipendente Ralph Nader) anche se poco dopo, a seguito di un sondaggio effettuato tra lo staff di \"Slate\", gli sarebbe stata erroneamente attribuita una posizione pro-Kerry. \nSuccessivamente, Hitchens si sarebbe spostato su un piano di equidistanza tra i due candidati presidenziali, affermando che \u00ab\u00c8 assurdo che i \"liberal\" paventino una nuova \"Notte dei cristalli\" in caso di vittoria di Bush, ma \u00e8 altrettanto indecente che i Repubblicani identifichino l'elezione di Kerry come una resa. A parte che non c'\u00e8 nessuno a cui eventualmente arrendersi, penso che sar\u00e0 la natura del nemico jih\u0101ddista a stabilire come andranno a finire le cose\u00bb..Riguardo ai fondamentalisti islamici espresse posizioni nette e parole molto dure: \nPrecedentemente, in un articolo del giugno 2004, Hitchens aveva attaccato il regista Michael Moore in una recensione del suo ultimo film \"Fahrenheit 9/11\".\nNel corso della citata intervista con Johann Hari del 2004 in cui Hitchens si era definito occasionalmente \u00abdalla stessa parte dei neo-con\u00bb, egli disse anche che non sosteneva Bush jr. in quanto tale (n\u00e9, tanto meno, Cheney o Rumsfeld), piuttosto alcuni suoi alleati definiti \"neo-con\" \u201cautentici\u201d, in particolare Wolfowitz. Bench\u00e9 Hitchens sia stato - in generale - un difensore della politica estera di Bush jr., cionondimeno ha sempre mostrato scarsa ammirazione per l'uomo, e non ha mai mancato di criticare il sostegno del presidente al cosiddetto \"Disegno (o progetto) intelligente\", una forma attenuata di creazionismo, opposto al darwinismo. Inoltre, come ateo (con tendenza all'alcol), Hitchens \u00e8 sempre rimasto indifferente al fatto che Bush si consideri \u00absalvato dall'alcol da Ges\u00f9\u00bb.\nNel marzo 2005, inoltre, Hitchens accolse con favore le indagini circa i presunti brogli elettorali in Ohio durante le elezioni presidenziali del 2004.\nDalle colonne di \"Vanity Fair\", Hitchens ha criticato l'amministrazione Bush jr. per il silenzio e la protezione concessa a Henry Kissinger, a suo parere complice di numerose violazioni dei diritti umani avvenute nelle dittature militari del \"Cono Sur\" - Argentina, Cile e Uruguay - negli anni settanta. Nel 2002 usc\u00ec un suo libro, \"The Trial of Henry Kissinger\", sul presunto ruolo dell'ex segretario di Stato USA negli abusi commessi in Sud America e in Asia. In tale libro Hitchens accusa Kissinger - prima nella veste di consigliere nazionale alla sicurezza del presidente Nixon, poi come segretario di Stato - di partecipazione attiva, o quantomeno silente complicit\u00e0, nelle decisioni che portarono al massacro da parte pakistana dei bengalesi nel Pakistan Orientale nel 1971. Nello stesso libro, Hitchens afferma che Kissinger, e per estensione l'amministrazione Ford, sono responsabili direttamente dell'invasione indonesiana di Timor Est. Analoga accusa, ma rivolta all'amministrazione Nixon, per il colpo di Stato dell'11 settembre 1973 a Santiago del Cile, che port\u00f2 al suicidio di Salvador Allende e alla dittatura militare di Pinochet.\nNel gennaio 2006, insieme ad altre quattro persone e quattro organizzazioni (incluse l'Unione Americana per le Libert\u00e0 Civili e Greenpeace), Hitchens si costitu\u00ec in giudizio nel processo \"ACLU vs NSA\" (l'Agenzia per la Sicurezza Nazionale degli Stati Uniti), nel corso del quale l'ACLU sollev\u00f2 eccezione di incostituzionalit\u00e0 della legge anti-terrorismo voluta da Bush jr (il cosiddetto USA PATRIOT Act). in quanto lesiva dei diritti civili dei cittadini sul suolo statunitense. Nel febbraio successivo, Hitchens collabor\u00f2 all'organizzazione di una manifestazione pro-Danimarca davanti all'ambasciata di quel Paese a Washington, in segno di solidariet\u00e0 verso gli editori dello \"Jyllands-Posten\", il giornale che nel settembre 2005 pubblic\u00f2 le contestatissime caricature su Maometto.\nNegli ultimi anni, l'unica preoccupazione di Hitchens fu quella di avere un governo laico capace di tener fronte ai fondamentalisti che muovono guerra per imporre un regime teocratico. Nonostante la sua vicinanza ai \"neo-con\", Hitchens \u00e8 ancor oggi visto come un autonomo di sinistra. Anche gli stessi \"neo-con\" sono sempre stati, del resto, riluttanti a considerare Hitchens uno dei loro, in ragione delle sue continue critiche verso Ronald Reagan, da essi considerato il padre nobile del loro movimento.\nInoltre verso la fine, pur mantenendo il suo forte sostegno alla politica estera contro il fondamentalismo islamico del presidente statunitense, la sua considerazione per Bush e il suo operato era ulteriormente diminuita, tanto che Hitchens ha pubblicamente affermato di detestarlo per molte ragioni (quali la posizione religiosa, le accuse di tortura a Guantanamo Bay e Abu Ghraib e l'uso della pena di morte). Hitchens \u00e8 stato sempre un oppositore della pena capitale, e, nonostante fosse d'accordo con l'esistenza di una legge sull'aborto, ebbe sempre, anche quando militava nella sinistra trozkista, una posizione personale \"pro-life\" atipica per il suo schieramento, anche se era favorevole alla ricerca sulle cellule staminali. Hitchens si \u00e8 schierato anche contro la \"guerra alla droga\" del governo federale statunitense, e per l'uso medico legale di preparati a base di \"Cannabis\" e la depenalizzazione delle droghe leggere da essa derivate, come la marijuana. Per un servizio giornalistico si sottopose nel 2008 al waterboarding (annegamento simulato versando acqua sulla faccia), metodo usato in interrogatori di terroristi catturati dall'amministrazione Bush, e afferm\u00f2 che si trattava di una vera tortura, non di un metodo duro ma lecito e utile, come sostenuto dal vicepresidente Dick Cheney.\nAlle elezioni presidenziali del 2008 ha appoggiato la candidatura democratica del futuro presidente Barack Obama, ritenendo invece il candidato repubblicano John McCain \"inadatto\" perch\u00e9 \"troppo anziano\" e la sua candidata vicepresidente, la governatrice dell'Alaska Sarah Palin, \"una vergogna\", \"scelta assurda\", nonch\u00e9 \"bugiarda patologica\" e \"vergogna nazionale\". Negli ultimi anni di vita Hitchens ripens\u00f2 in parte le sue scelte a favore della guerra irachena, staccandosi dai neocon, pur continuando a detestare il regime di Saddam. Inoltre espresse, fin da giovane, alcune posizioni critiche sul sionismo e la politica di Israele, ammorbidite negli anni successivi, criticando fortemente anche i leader palestinesi, in particolare quelli di Hamas.\nPosizioni su alcuni personaggi pubblici.\nHitchens fu molto noto anche per alcune nette prese di posizioni su molti personaggi pubblici e le sue numerose polemiche.\nMadre Teresa di Calcutta.\nIn un articolo apparso nel 1992 sul \"Nation\" Hitchens defin\u00ec Madre Teresa \u00abil rapace di Calcutta\u00bb. In seguito, produsse per la televisione britannica Channel 4 un documentario andato in onda l'8 novembre 1994, dal titolo \"Hell's Angels\", (angelo infernale) ispirato all'opera di Aroup Chatterjee (inedito in Italia e negli Stati Uniti), e, nel 1995, per la casa editrice Verso, pubblic\u00f2 \"La posizione della missionaria. Teoria e pratica di Madre Teresa\" (in inglese, \"The Missionary Position\"). In tali lavori Hitchens critic\u00f2 pesantemente l'acritica adorazione di gran parte del mondo occidentale per la suora albanese, adorazione che egli attribuiva principalmente alla fama e alla reputazione che essa si era costruita in passato, e non alle sue azioni effettive. \nMostr\u00f2 anche disgusto per la mancanza di trattamenti sanitari nei confronti dei malati (sostenendo che la suora lesinasse la terapia del dolore in quanto la sofferenza avvicina a Dio) - specialmente bambini - in cura presso di lei, per le sue anacronistiche posizioni in materia di contraccezione, divorzio e aborto (che Madre Teresa giudicava \u00abla pi\u00f9 grande minaccia per la pace nel mondo\u00bb) e il suo incoraggiamento ad accettare la povert\u00e0 e la miseria.\nSecondo Hitchens, Madre Teresa fu un'opportunista che si lasci\u00f2 costruire addosso l'immagine di santa gi\u00e0 da viva, al solo fine di raccogliere fondi per propagandare una forma rozza, bigotta, estrema e retrograda di Cattolicesimo. L'accusa pi\u00f9 pesante a Madre Teresa riguarda la destinazione delle donazioni ricevute, usate per costruire conventi dappertutto invece di far costruire ospedali, come i contributori della sua causa si aspettavano - o volevano credere - che ella avrebbe fatto prima o poi.\nAltra fonte di critiche \u00e8 l'atteggiamento che Madre Teresa tenne con dittatori come \u201cPapa doc\u201d Duvalier ad Haiti, da essa incensato e adulato in cambio di donazioni in denaro, e con noti truffatori come Charles Keating, condannato per truffa, che utilizz\u00f2 parte dei proventi fraudolenti per finanziare Madre Teresa. Avvertita della frode, Madre Teresa non restitu\u00ec i soldi ricevuti.\nLe accuse a Madre Teresa, personaggio molto popolare, provocarono - e provocano tuttora - lo sdegno di molti cattolici e non, come William Donohue (Lega Cattolica) o Brent Bozell (giornalista), che dalle colonne di \"TownHall\" defin\u00ec Hitchens \u00abun noto depravato anti-cattolico\u00bb.\nNel giugno del 2001 Hitchens fu chiamato da padre David O'Connor dell'Arcidiocesi di Washington a rendere la sua testimonianza nella causa di beatificazione di Madre Teresa, a svolgere cio\u00e8 quel ruolo che prima, fino al 1983, era detto dell\"Avvocato del Diavolo\", come lui stesso afferm\u00f2 in un articolo di quello stesso anno pubblicato su \"Vanity Fair\".\nNon senza ironia, in seguito, Hitchens si sarebbe definito \u00abl'ultima persona vivente ad aver rappresentato il diavolo \"pro bono\"\u00bb: \nGeorge Galloway.\nNel maggio 2005 il deputato socialista britannico George Galloway - in audizione al Senato degli Stati Uniti per difendersi dall'accusa di aver lucrato utili indebiti con le quote di petrolio iracheno - ebbe un alterco con Hitchens, nel corso del quale il giornalista fu definito da Galloway \u00abun pupazzo ubriacone ex trockijsta, nonch\u00e9 un utile idiota\u00bb. Hitchens, in un articolo per il \"Daily Mirror\", comment\u00f2 che alcune delle accuse rivoltegli da Galloway erano ingiuste. Successivamente, il 30 maggio, Hitchens attacc\u00f2 Galloway dalle colonne del \"Weekly Standard\" in un articolo in cui ribad\u00ec le sue convinzioni circa il coinvolgimento del deputato britannico nello scandalo delle quote-petrolio, ne critic\u00f2 la testimonianza davanti al Senato USA e fece rilievi sulla sua carriera politica di ex-comunista amante del lusso e poco vicino ai proletari. Hitchens e Galloway si incontrarono, successivamente, in due dibattiti pubblici, il primo a New York il 14 settembre, il secondo in televisione il 23 settembre 2005.\nDaniel Pipes.\nQuando il politologo neocon Daniel Pipes fu cooptato nel 2003 nell'Istituto americano per la pace (un organismo nato nel 1986 per iniziativa del Congresso allo scopo di trattare \u00abla prevenzione, la gestione e la pacifica risoluzione dei conflitti internazionali\u00bb), Hitchens, in un suo fondo su \"Slate\", si dichiar\u00f2 \u00absconcertato\u00bb per tale nomina effettuata su consiglio del presidente Bush: egli sostenne infatti che \u00ab[Pipes], lungi dall'essere un uomo di pace, sfrutta la paura e l'insicurezza generate dall'estremismo islamico per offendere e mettere in cattiva luce coloro che non la pensano come lui\u00bb, e che ci\u00f2 contrasta con lo spirito di un'istituzione \u00absostanzialmente moderata \u2026 e dedita alla risoluzione pacifica dei conflitti\u00bb. Hitchens aggiunse inoltre che \u00abPipes confonde \u201cistruzione\u201d con \u201cpropaganda\u201d\u00bb e che \u00ab[Pipes] insegue ripicche personali con poco rispetto per l'obbiettivit\u00e0\u00bb. Daniel Pipes contestava infatti le soluzioni pacifiche alla guerra in Vietnam, e in seguito ha sostenuto (come lo stesso Hitchens) l'intervento statunitense contro l'Iraq nel 2003, giustificandolo per la minaccia rappresentata dal supposto arsenale di armi di distruzione di massa posseduto dal regime iracheno; si \u00e8 anche detto contrario al ritiro dei coloni israeliani da Gaza nel 2005. Lo stesso anno Pipes si dimetter\u00e0 dall'Istituto.\nMel Gibson.\nIl 28 luglio 2006, a Los Angeles, fermato da un agente di polizia per guida in evidente stato di ubriachezza, l'attore Mel Gibson, noto cattolico tradizionalista, si rivolse in maniera ingiuriosa all'ufficiale che lo stava arrestando, chiedendogli \u00abSei ebreo?\u00bb continuando con \u00abQuesti fottuti ebrei sono la causa di tutte le guerre del mondo!\u00bb. Christopher Hitchens critic\u00f2 Gibson scrivendo che \u00abMolti ebrei conservatori vedono in Gibson un difensore dei valori familiari contro il nichilismo laico montante. Stavo giusto per scrivere un lungo e noiosissimo saggio su come riconoscere l'antisemita in colui che nega con veemenza il proprio antisemitismo, quando mi capita un esempio a pennello. Mel Gibson, questo cattivo attore e pessimo regista, arrestato per eccesso di velocit\u00e0 e guida in stato d'ubriachezza, si \u00e8 sentito in dovere prima di tutto di chiedere al poliziotto che l'arrestava se questi fosse ebreo e, non richiesto, di impartirgli la lezione che tutte le guerre del mondo sono colpa degli ebrei. Chiamatemi permaloso, se vi va, ma questo mi basta e avanza a qualificare Mel Gibson\u00bb.\nCindy Sheehan.\nSempre dalle colonne di \"Slate\", Hitchens non risparmi\u00f2 dalle critiche neppure Cindy Sheehan, l'attivista che perse nel 2005 un figlio nella guerra in Iraq e che da allora si batt\u00e9 per fermare il conflitto, mettendo in atto manifestazioni e dimostrazioni compresa quella, famosa, davanti al \"ranch\" di George W. Bush a Crawford in Texas.\nLa cosa che, nell'occasione, Hitchens contest\u00f2 con maggior vigore \u00e8 l'argomentazione secondo la quale \u00abChi seppellisce i propri figli tornati morti dall'Iraq ha un'indiscutibile autorit\u00e0 morale a prescindere\u00bb. L'argomento-cardine della protesta di Cindy Sheehan \u00e8 che i soldati statunitensi stanno combattendo in Iraq perch\u00e9 il governo ha mentito, e non muoiono per proteggere il popolo degli Stati Uniti, ma per fare gli interessi dello Stato d'Israele. Hitchens comment\u00f2 tali dichiarazioni sostenendo che \u00abCindy Sheehan ha evidentemente fatto un corso accelerato di analisi sulla situazione politica irachena alla scuola Moore/Clark; nonostante ci\u00f2 non \u00e8 riuscita a rendere i suoi argomenti n\u00e9 pi\u00f9 eleganti n\u00e9 pi\u00f9 persuasivi\u00bb. Riguardo, infine, all'accusa rivolta agli Stati Uniti di fare gli interessi di Israele, Hitchens rinfacci\u00f2 a Cindy Sheehan di usare tale argomento per guadagnarsi il sostegno di politici come David Duke (politico della Louisiana, razzista e antisemita ed ex leader del Ku Klux Klan).\nCritiche ed elogi.\nChristopher Hitchens \u00e8 un personaggio controverso, oggetto sia di feroci critiche quanto di entusiastici elogi. Nel settembre 2005 fu elencato tra i migliori \u00abCento Intellettuali Famosi\u00bb dalla rivista britannica \"Prospect\" e dalla rivista online \"Foreign Policy\", anche se Hitchens, al pari di Noam Chomsky, ha fatto attivit\u00e0 di auto-promozione - come fatto notare da quest'ultimo - dalle pagine del proprio sito al fine di ottenere le preferenze necessarie a risultare nei primi posti del sondaggio.\nFino alla sua svolta politica, Hitchens era indicato dallo scrittore statunitense Gore Vidal come il suo \"delfino\". Tra le pi\u00f9 accese critiche ricevute da Hitchens, quella di essere egocentrico - in ragione delle sue frequenti apparizioni televisive - e di aver cambiato bandiera politica per interesse. Uno dei suoi pi\u00f9 accesi detrattori \u00e8 stato il suo ex-amico Alexander Cockburn, che non perdeva occasione di rivolgergli attacchi per via della sua abitudine di bere. Nell'agosto 2005 Cockburn scrisse:\nLa risposta di Hitchens al riguardo giunse poco dopo:\nIn Italia Hitchens fu criticato per la questione irachena e ricordato per la posizione antiteista, dopo la morte, da Piergiorgio Odifreddi, matematico e saggista di idee comuniste e membro dell'Unione degli Atei e Agnostici Razionalisti, che a titolo personale lo defin\u00ec \"un ateo reazionario\"; per motivi opposti fu elogiato parzialmente dal giornalista teocon Giuliano Ferrara.\nAccuse di anticattolicesimo e antireligiosit\u00e0.\nAmbienti cattolici.\nNell'aprile del 2005 William A. Donohue, della \"Lega Cattolica Americana per i diritti civili e religiosi\", gi\u00e0 risentita per gli attacchi alla Chiesa e a Madre Teresa, accus\u00f2 Hitchens di essere un \u00abbigotto anticattolico\u00bb. Durante un dibattito con lo stesso Donohue, Hitchens dichiar\u00f2:\nIl docente di diritto dell'UCLA Stephen Bainbridge scrisse che \u00abl'anticattolicesimo [di Christopher Hitchens] \u00e8 l'ultima forma rispettabile di bigottismo nell\"\u00e9lite\"\u00bb (la frase riprende e riadatta, in realt\u00e0, l'affermazione del poeta statunitense Pieter Viereck del 1959 secondo cui \u00abL'anticattolicesimo \u00e8 l'antisemitismo degli intellettuali\u00bb, in seguito riproposta e fatta propria da vari \"columnist\" di area cattolico-conservatrice).\nSu \"The American Conservative\", anche Tom Piatak defin\u00ec Hitchens - oltre che \u00abbolscevico\u00bb - \u00abbigotto anticattolico\u00bb:\nAltre religioni.\nTuttavia le critiche di Hitchens hanno generalmente colpito gli esponenti di qualsivoglia religione organizzata, non solo del cattolicesimo: per esempio, nel 1998 egli rivolse pesanti critiche a Tenzin Gyatso, il Dalai Lama, per via delle sue dichiarazioni di supporto al programma nucleare dell'India, per avere accettato finanziamenti da Sh\u014dk\u014d Asahara (il giapponese fondatore della setta buddhista degli Aum Shinriky\u014d, in seguito responsabile dell'attentato alla metropolitana di Tokyo nel 1995) e, infine, per aver \"venduto\" cerimonie di iniziazione buddhista a personaggi famosi di Hollywood seguaci del buddhismo tibetano e aver, ipocritamente secondo lui, condannato come pratiche immorali il sesso orale e quello anale, ma di avere - in qualche misura - giustificato la prostituzione eterosessuale.\nAbuso di alcolici e tabacco.\nHitchens \u00e8 stato anche criticato per il suo massiccio uso di alcool, causa, secondo alcuni, della sua perdita di credibilit\u00e0. Per esempio, Juan Cole, nel maggio 2006, scrisse che:\nNel 2003 Hitchens scrisse che il suo consumo giornaliero di alcool sarebbe stato sufficiente per \u00abstordire un mulo di stazza media\u00bb e quando il suo dottore si mostr\u00f2 sorpreso di ci\u00f2 lui disse: \u00abIn vita mia ho conosciuto pi\u00f9 vecchi ubriaconi che vecchi dottori\u00bb. Egli, come confermato anche da Gianni Riotta, che condivise con lui anche un'esperienza giornalistica in Arabia Saudita durante il periodo appena precedente alla prima guerra del golfo, usava portare con s\u00e9 una piccola fiaschetta di liquore anche nei paesi musulmani dove ci\u00f2 era proibito.\nHitchens era anche un accanito fumatore."}
{"id": "829388", "revid": "62748", "url": "https://it.wikipedia.org/wiki?curid=829388", "title": "Provincia di Sassonia", "text": "La provincia di Sassonia (in tedesco: \"Provinz Sachsen\") \u00e8 stata una provincia del Regno di Prussia e in seguito dello Stato Libero di Prussia dal 1816 al 1945. La capitale era Magdeburgo.\nNon va confusa con il limitrofo Regno di Sassonia.\nStoria.\nLa provincia fu creata nel 1816 dai seguenti territori:\nLa provincia della Sassonia era una delle pi\u00f9 ricche della Prussia, avendo sviluppato molto l'agricoltura e l'industria. Nel 1932 la provincia fu ingrandita con l'aggiunta delle regioni di Ilfeld e Elbingerode, che avevano fatto parte della provincia di Hannover.\nIl 1\u00ba luglio 1944 la provincia di Sassonia fu divisa lungo le linee delle sue regioni amministrative; la regione di Erfurt fu unita al distretto di Herrschaft Schmalkalden della provincia di Assia-Nassau, per divenire il nuovo stato della Turingia. La regione di Magdeburgo venne unita all'ex stato dell'Anhalt per divenire il Gau di Halle-Merseburg, ma i Gau di Magdeburgo e di Halle-Merseburg vennero riuniti nella Sassonia nel 1945.\nPrima della fine del 1945, la provincia della Sassonia fu unita ad alcune exclavi dell'ex stato di Brunswick per formare il nuovo stato di Sassonia-Anhalt, che fu abolito nel 1952 e ricreato con la riunificazione della Germania del 1990, con alcuni piccoli cambiamenti di confine.\nSuddivisioni.\nPrima del 1944 la provincia della Sassonia era divisa in tre distretti governativi (\"Regierungsbezirk\"). Nel 1945, furono riunite solo le province di Madgeburgo e Halle-Merseburg.\nRegierungsbezirk Magdeburg.\nCircondari urbani (\"Stadtkreis\")\nCircondari (\"Landkreis\")\nRegierungsbezirk Merseburg.\nCircondari urbani (\"Stadtkreis\")\nCircondari rurali (\"Landkreis\")\nRegierungsbezirk Erfurt.\nCircondari urbani (\"Stadtkreis\")\nCircondari rurali (\"Landkreis\")"}
{"id": "829389", "revid": "6923", "url": "https://it.wikipedia.org/wiki?curid=829389", "title": "RATC", "text": "RATC, sigla di \"Regia Autonom\u0103 de Transport in comun Constan\u0163a\", \u00e8 l'azienda che svolge il servizio di trasporto pubblico nella citt\u00e0 di Costanza in Romania.\nEsercizio.\nNegli ultimi anni la RATC ha privilegiato i percorsi automobilistici (17 linee), serviti da autobus e minibus, a scapito di quelli espletati con filobus (solo 2 linee) e tram (2 linee soppresse nel 2008 e le vetture accantonate); l'azienda aderisce all\"'Uniunea Romana de Transport Public\", organismo nazionale che riunisce gli operatori rumeni di trasporto pubblico.\nParco aziendale.\nLa flotta \u00e8 costituita da:"}
{"id": "829390", "revid": "2166030", "url": "https://it.wikipedia.org/wiki?curid=829390", "title": "Guglielmo VII di Aquitania", "text": "Origine.\nSecondo il \"Chronico Sancti Maxentii\", battezzato col nome di Pietro, era il figlio primogenito del duca d'Aquitania e conte di Poitiers, Guglielmo Grande e della sua terza moglie Agnese di Borgogna (995-1067), che, secondo il monaco cluniacense e cronista medievale, Rodolfo il Glabro, era figlia del conte di Borgogna e duca di Borgogna Ottone I Guglielmo di Borgogna (962\u20131026) e della contessa di M\u00e2con, Ermentrude di Roucy (ca. 950\u2013 ca. 1003), figlia di Ragenoldo Conte de Roucy e, secondo il continuatore del cronista Flodoardo, di Alberada di Lotaringia, che a sua volta era figlia di Gerberga di Sassonia.\nGuglielmo il Grande, secondo la \"Historiarum libri tres\" del monaco e storico francese, Ademaro di Chabannes, era il figlio primogenito del duca d'Aquitania e conte di Poitiers, Guglielmo Braccio di Ferro e della moglie Emma, figlia di Tebaldo I di Blois, conte di Blois, di Tours, di Chartres e di Ch\u00e2teaudun, e di Liutgarda, la figlia femmina secondogenita del conte di Vermandois, di Meaux, di Soissons e di Madrie e di Vexin, signore di Peronne, Senlis e San Quintino e, da poco, anche conte di Troyes, Erberto II (880 \u2013 943) (discendente del Re d'Italia, Bernardo, nipote di Carlo Magno) e di Adele (ca. 895- ca. 931), l'unica figlia del marchese di Neustria e futuro re di Francia, Roberto I, e di Adele del Maine, come \u00e8 indicato nelle \"Europ\u00e4ische Stammtafeln\", vol II, cap. 10 (non consultate).Sempre secondo il \"Chronico Sancti Maxentii\", aveva un fratello gemello, battezzato Guido\nBiografia.\nSecondo lo storico Szabolcs de Vajay, nel 1129, Guglielmo il Grande abdic\u00f2 in favore di figlio primogenito, di primo letto, il suo fratellastro, Guglielmo il Grosso e, secondo il \"Chronico Sancti Maxentii\" si ritir\u00f2 nell'abbazia di Maillezais, divenendo monaco, dove mor\u00ec, il 31 gennaio 1030, lasciando i titoli a Guglielmo il Grosso, che divenne Guglielmo VI duca d'Aquitania e Guglielmo IV conte di Poitiers.\nSua madre, Agnese, rimasta vedova, il primo gennaio 1032, secondo lo storico francese, Alfred Richard, si rispos\u00f2, in seconde nozze, col futuro conte d'Angi\u00f2, Goffredo II Martello I(1006-1067), figlio di Folco III Nerra (972-1040), lasci\u00f2 l'Aquitania e si trasfer\u00ec, coi figli, presso la corte d'Angi\u00f2, anche se la chiesa riteneva questo matrimonio incestuoso (come riporta lo storico francese, Alfred Richard, nel suo \"Les comtes de Poitou, tome I\").A seguito di questo avvenimento, Pietro e suo fratello Guido, mutarono i loro nomi, rispettivamente in Guglielmo e Goffredo (in onore del patrigno), come ci conferma il documento n\u00ba 2855 del \"Recueil des Chartes de l'abbaye de Cluny Tome IV\", inerente ad una donazione fatta, verso la fine del 1031, dalla madre Agnese, assieme ai due figli, gi\u00e0 citati coi nuovi nomi.Pietro-Guglielmo trascorse quindi la fanciullezza presso la corte d'Angi\u00f2.\nSempre in quell'anno, quando mor\u00ec il duca di Guascogna e conte di Bordeaux, Sancho VI, senza eredi maschi, il 4 ottobre, il suo fratellastro, Oddone, che era il nipote di Sancho VI che era il fratello di sua madre Brisca, secondo la \"Historia monasterii S. Severi, tome II\", gli succedette come Oddone II di Guascogna.\nNel dicembre 1038, alla morte di Guglielmo il Grosso, il fratellastro, Oddone entr\u00f2 in possesso anche dei titoli di duca d'Aquitania e conte di Poitiers, che, per sedare una rivolta in Aquitania, alimentata da Agnese e Pietro-Guglielmo, nonostante fosse inverno, all'inizio del 1039, dalla Guascogna si mosse verso il Poitou con un piccolo contingente, ma fu bloccato a Thouars da rivoltosi e angioini, che lo costrinsero alla battaglia di Mauz\u00e9, in cui Oddone perse la vita.Pietro-Guglielmo eredit\u00f2, allora, due dei suoi titoli divenendo Guglielmo VII duca d'Aquitania e Guglirelmo V, conte di Poitiers, mentre, secondo lo storico francese Jean Jaurgain, nel suo \"La Vasconie, \u00e9tude historique et critique\", nei titolo di duca di Guascogna e conte di Bordeaux gli subentr\u00f2 il nipote (figlio della sorellastra Adelaide di Aquitania) Bernardo II Tumapaler.\nSua madre, Agnese per alcuni anni fu reggente in Aquitania, governando direttamente il ducato.\nNel 1043 la sorella, Agnese (1024-14 dicembre 1077) spos\u00f2 il duca di Baviera Enrico VI il Nero (1017-1056), re di Germania e futuro imperatore, Enrico III, e re di Borgogna e re d'Italia..\nSempre secondo il Richard, dopo aver preso il governo nelle proprie mani, Guglielmo VII governava con l'aiuto del fratello, Guido-Goffredo.\nNel 1050, secondo il \"Chronicon sancti Maxentii Pictavensis, Chroniques des Eglises d'Anjou\", Guglielmo VII spos\u00f2 Ermesinda, di cui non si conoscono gli ascendenti (secondo lo storico francese), specializzato nella genealogia dei personaggi dell'Antichit\u00e0 e dell'Alto Medioevo, Christian Settipani era la figlia di Bernardo II, Conte de Bigorre e della sua prima moglie, Cl\u00e9mence).In quello stesso anno, il documento n\u00ba 3322 del \"Recueil des Chartes de l'abbaye de Cluny Tome IV\", inerente ad una donazione all'abbazia stessa, fatta da Guglielmo VII fu controfirmato dalla moglie, Ermesinda. Il matrimonio per\u00f2 potrebbe essere antecedente al 1050, poich\u00e9 il documento n\u00b0 CVIII delle \"Chartes et documents pour servir \u00e0 l'histoire de l'abbaye de Saint-Maixent, Archives historiques du Poitou\", datata erroneamente dicembre 1045 (la datazione corretta \u00e8 1047, anno dell'elezione di Archambaud, o dopo) inerente ad un intervento di Guglielmo VII, a favore dell'arcivescovo di Bordeaux, Archambaud de Parthenay, \u00e8 controfirmato da Ermesinda\nTra il 1050 ed il 1052, sempre secondo il Richard, per\u00f2, sua madre, Agnese fu ripudiata, poi il patrigno, Goffredo Martello che era riuscito a farsi annullare il matrimonio per consanguineit\u00e0, divorzi\u00f2. Il divorzio viene confermato (\"divortio autem facto inter Agnetem et comitum Gaufridum\") dal documento LXXII del \"Cartulaire de l'abbaye de Saint-Aubin d'Angers, Tomes I\", in cui la contessa Ildegarda, moglie del conte Folco IV d'Angi\u00f2, successore di Goffredo Martello, restitu\u00ec una propriet\u00e0 al monastero di Saint-Aubin d'Angers.\nNel 1052, suo fratello, Guido Goffredo, sempre secondo Jean Jaurgain, convinse Bernardo II Tumapaler a vendergli (forse forzatamente) il ducato di Guascogna per la cifra di 15.000 soldi (15.000 sols), che cos\u00ec divenne duca di Guascogna. A Bernardo rimase la contea d'Armagnac.\nNel 1053, dopo la separazione di Agnese da Goffredo Martello, dato che quest'ultimo si rifiutava di restituire al'ex figliastro, Guglielmo VII, i territori del ducato d'Aquitania che aveva sottratto a Guglielmo il Grosso, si giunse allo scontro armato: Goffredo Martello invase il Poitou e siccome Guido-Goffredo non riusc\u00ec ad intervenire dalla Guascogna, Guglielmo chiese ed ottenne la pace.\nSecondo il Richard, la guerra riprese e, nel 1058, Guglielmo VII riusc\u00ec a sorprendere l'ex patrigno, Goffredo Martello, che fu costretto a rinchiudersi nel castello di Saumur, che fu messo sotto assedio da Guglielmo VII.Guglielmo VII mor\u00ec, di dissenteria, durante l'assedio di Saumur, in quello stesso anno. Fu tumulato nella chiesa di San Nicola di Poitiers, dove, nel 1068, secondo il documento V del \"Cartulaire du prieur\u00e9 de Saint-Nicolas de Poitiers, Archives historiques du Poitou Tome I\" gli fu tumulata accanto la madre Agnese.Guglielmo VII mor\u00ec senza eredi maschi e nei titoli gli subentr\u00f2 il fratello, il duca di Guascogna, Guido Goffredo.La sua vedova Ermesinda, secondo il Richard, si ritir\u00f2 in una severa vedovanza, prese i voti e si ritir\u00f2 in monastero a Roma, assieme alla cognata, Agnese.\nDiscendenza.\nGuglielmo ed Ermessinda ebbero una o, forse due figlie: "}
{"id": "829392", "revid": "125832145", "url": "https://it.wikipedia.org/wiki?curid=829392", "title": "Selvaggia Quattrini", "text": "Biografia.\nCarriera da attrice.\nFiglia dell'attrice Paola Quattrini e di Luciano Appignani, dopo il debutto nel 1983 in teatro ha ottenuto i suoi primi ruoli nel cinema e in televisione nei film del 1997 \"Marianna Ucr\u00eca\" e \"Cuori perduti\" e nelle miniserie TV \"La dottoressa Gi\u00f2\" e \"La dottoressa Gi\u00f2 2\".\nIn seguito ha preso parte ad altri numerosi lavori televisivi, tra cui: il film TV \"Oscar per due\" e l'episodio \"Ritorno di fiamma\" della miniserie in sei puntate \"Avvocati\", entrambi del 1998, le serie TV \"Incantesimo 5\" (2002) e \"Incantesimo 6\" (2003) e la miniserie in due puntate \"Pompei\" (2007). Nel 2003 ha interpretato il ruolo di Francesca nel film \"Gli angeli di Borsellino\" e nel 2005 quello di Gilberta nel film di Pupi Avati, \"Ma quando arrivano le ragazze?\". Nel 2013, \u00e8 entrata come nuovo personaggio a \"CentoVetrine\" nel ruolo di Oriana (direttrice di un carcere).\nCarriera da doppiatrice.\nMolto intensa la sua attivit\u00e0 di doppiatrice: ha dato voce ad attrici quali Halle Berry, Paz Vega, Jennifer Love Hewitt. Inoltre ha doppiato Kristin Kreuk in \"Smallville\" e in \"Beauty and the Beast\", Rebecca Mader in \"Lost\" e molte altre. Ha doppiato anche la Principessa Fiona nella \"saga di Shrek\".\nNel luglio 2008 ha vinto il premio Leggio d'oro voce cartoon."}
{"id": "829396", "revid": "287204", "url": "https://it.wikipedia.org/wiki?curid=829396", "title": "4044 Erikhog", "text": ""}
{"id": "829399", "revid": "110157", "url": "https://it.wikipedia.org/wiki?curid=829399", "title": "Chiesa di Santa Maria della Guardia", "text": "La chiesa di Santa Maria della Guardia \u00e8 uno dei centri religiosi di Catania, sita nella piazzetta omonima nel quartiere Guardia, e sede principale dell'omonima parrocchia.\nStoria.\nConta numerose opere d'arte ed una facciata di indubbio interesse storico ed architettonico. Domina l'omonima piazza con il suo profilo ed \u00e8 uno tra i centri parrocchiali pi\u00f9 importanti del quartiere, con oltre 7000 fedeli.\nInizialmente costruita nella seconda met\u00e0 dell'Ottocento, \u00e8 stata danneggiata durante la seconda guerra mondiale ed in seguito restaurata.\nNel 1865 la borgata di Guardia rappresentava una superficie arida di nuda e nera lava vulcanica. Verso il 1870-1872 alcuni fedeli, che si recavano annualmente in questa contrada, ebbero l'idea di edificare una chiesa, allo scopo di sviluppare moralmente e materialmente la ridente borgata e potere adempiere ai loro doveri religiosi nei mesi estivi. Coloro che si incaricarono di portare a termine l'ambizioso progetto furono: Prof. Salvatore Bruno dell'Universit\u00e0 degli Studi di Catania, che concesse il terreno che sarebbe stato usato per costruire la chiesa, il Sac. Finocchiaro e l'avvocato Antonino Zappal\u00e0 Spina, che si occuparono in seguito della realizzazione pratica del progetto edificando la prima chiesa, che ebbe una forma circolare.\nDurante la costruzione Zappal\u00e0 Spina si rec\u00f2 in terra francese e, giungendo per mare a Marsiglia, fu colpito dalla bellezza del faro che splendeva luminosissimo sul promontorio del porto, dove una grande statua dorata di Maria a corona della chiesa, assurgeva a funzioni di faro nei confronti dei naviganti. Naturalmente questo spunto viene immediatamente colto dallo Spina, il quale designer\u00e0 poi la sua chiesa con il nome chiaramente simbolico di Guardia.\nLe fonti sul giorno di apertura della chiesa sono discordanti: la parrocchia ricorda come data il 10 aprile 1875, altri testi il 1\u00ba aprile 1874: tutte le fonti sono per\u00f2 d'accordo sul fatto che la benedizione venne effettuata e officiata da Sua Eminenza il Reverendissimo Monsignore Benedetto Dusmet, Arcivescovo di Catania. Di quel giorno si conservano alcune annotazioni:\nSuccessivamente, con atto notarile 16 marzo 1877, presso il Not. Distefano Grasso, il nominato prof. Can. Salvo Bruno fece donazione del terreno, figurato a parallelogramma, dove era costruita la Chiesa, all'Arciv. Dusmet come unico parroco della Diocesi. Due anni dopo veniva affidata dallo stesso arcivescovo ai frati minori che vi aggregarono il loro convento. Questi frati, secondo le informazioni tradizionalmente tramandate nella parrocchia, si insediarono soltanto nel 1885, e non, come riportano altri testi, nel 1876. Ingrandita nel 1903, venne restaurata per l'ultima vola dopo la seconda guerra mondiale.\nIl quadro del Gandolfo.\nUno dei pi\u00f9 importanti paramenti della chiesa \u00e8 senza dubbio il quadro di Maria, dipinto presumibilmente dal pittore siciliano Antonino Gandolfo intorno al 1877 su commissione del gi\u00e0 citato avv. Zappal\u00e0 Spina. L'attribuzione del dipinto \u00e8 stata a lungo incerta: infatti, fino ai giorni nostri, ben cinque membri della famiglia Gandolfo hanno seguito la vocazione di pittore, di cui quattro maschi ed una donna. Dal punto di vista cronologico, tuttavia, appare chiaro che a dipingere la \"Madonna\" fu sicuramente Antonino, visto che lo zio Giuseppe, di eguale fama, mor\u00ec nel 1855. Il dipinto, che \u00e8 ritenuto ancor oggi il \"simbolo della parrocchia\", \u00e8 stato recentemente restaurato. Si tratta di un olio su tavola di legno, di dimensione 76 \u00d7 94\u00a0cm. La storia del dipinto \u00e8 stata travagliata e difficile, motivo per cui sar\u00e0 analizzata nel dettaglio nel testo seguente.\nDopo la benedizione della chiesa, uno degli atti primari fu quello di far dipingere un ritratto, utile alla concretizzazione del concetto di Guardia, da parte di qualche pittore del luogo. Di questa incombenza si occup\u00f2 l'avv. Spina, noto per l'indubbio contributo sia nella costruzione che nella successiva nominazione della chiesa. Per questa ragione, l'avv. Spina invit\u00f2 presso la sua villa un ottimo pittore del luogo, il Gandolfo, al quale sugger\u00ec l'idea della realizzazione di un quadro. La realizzazione fu felice: nel dipingere, il Gandolfo si ispir\u00f2 alla figura della Madonna di Raffaello, nota come la Madonna di \"Foligno\", e la ridisegn\u00f2, inserendo una serie di riferimenti alla chiesa della Guardia: \nai piedi della Madonna, circondata di angeli, dipinse una giovinetta, simbolo della nascente borgata che offre il cuore a Maria; dalle braccia di Maria, il bambino Ges\u00f9, porge alla ragazza un'ancora, segno di stabilit\u00e0 e di fermezza della fede; a destra dipinse la chiesetta della Guardia con sullo sfondo la scogliera di San Giovanni li Cuti, a sinistra, in profondit\u00e0, la Cattedrale di Catania, di cui ricordiamo naturalmente il forte significato simbolico legato alla figura di Sant'Agata, e quindi, in lontananza, il monte Etna, che all'epoca doveva essere realmente visibile dal punto ove sorgeva la chiesa. I colori del dipinto sono solo in parte quelli della pittura contemporanea al Gandolfo: il manto vermiglio, le nuvole morbide, il drappeggio nei vestiti non sono tutte caratteristiche proprie della cultura pittorica dell'epoca, in cui il Gandolfo si inserisce, ma si rifanno alla Madonna di Foligno, che segue la linea del suo tempo. Il quadro, dal punto di vista artistico, \u00e8 davvero un piccolo capolavoro della pittura siciliana. Verosimilmente, la pittura del quadro venne conclusa nel 1877, diventando immediatamente il simbolo della chiesa e della protezione simbolica di essa.\nL'originale del quadro and\u00f2 completamente distrutto durante la seconda guerra mondiale; esiste tuttavia una copia, commissionata in seguito alla distruzione della chiesa dopo il secondo conflitto mondiale, al pittore Emanuele Di Giovanni (1887-1979), allievo di Antonino Gandolfo, il quale lo copi\u00f2, insieme ad altre opere d'arte allora presenti nella chiesa. Al Di Giovanni, infatti, sono da attribuire anche alcuni dipinti conservati negli altari minori della chiesa.\nTeatro.\nDa sempre impegnata in attivit\u00e0 molteplici quali beneficenza, corsi, gruppi di preghiere ed altro, la chiesa di Santa Maria della Guardia \u00e8 inoltre regolarmente impegnata in numerose attivit\u00e0 teatrali, solitamente svolte nel piccolo teatro a lato della chiesa, nell'edificio parrocchiale. Attualmente, questo progetto ha realizzato un buon successo di pubblico; sono state infatti realizzate pi\u00f9 di dieci rappresentazioni, con numerosi attori e addetti ai lavori quali collaboratori e costumisti.\nPer lo pi\u00f9 si tratta di trasposizioni dialettali di opere di grandi scrittori per il teatro quali M\u00f2liere e Goldoni. Da non dimenticare inoltre le rappresentazioni sacre, quali \"La passione di Cristo\", \"San Francesco d'Assisi\" ed \"Il martirio di Sant'Agata\"."}
{"id": "829400", "revid": "767487", "url": "https://it.wikipedia.org/wiki?curid=829400", "title": "Breakfast Club (film)", "text": "Breakfast Club (\"The Breakfast Club\") \u00e8 un film del 1985, scritto e diretto da John Hughes.\nNel 2016 venne scelto per la conservazione nel National Film Registry della Biblioteca del Congresso negli Stati Uniti.\nTrama.\nChicago, sabato 24 marzo 1984. Cinque studenti di una scuola superiore (John, Andy, Brian, Claire e Allison), a causa di punizioni a vario titolo, sono costretti a trascorrere l'intera giornata in biblioteca. Il preside Richard Vernon, che solo a tratti li sorveglia e ne sopporta le esuberanze, assegna loro un tema, dal titolo \"Chi sono io?\".\nI ragazzi, dapprima, sono piuttosto chiusi, ma le lunghe ore consentono loro di conoscersi e di parlarsi. Dopo le battute, le punzecchiature e gli inevitabili dibattiti, tutti e cinque, lungi dallo svolgere il compito assegnato, cominciano a esporre e confrontare i rispettivi problemi di vita. Tutti provengono da una situazione familiare difficile oppure da genitori che non li capiscono: Andy ha un padre che critica i suoi sforzi nel football, il padre di John \u00e8 violento nei suoi confronti, Brian \u00e8 continuamente pressato dai genitori affinch\u00e9 abbia sempre ottimi voti, Allison viene completamente ignorata dalla sua famiglia e Claire viene utilizzata dai genitori per i loro scopi.\nDopo aver ballato e fumato, i ragazzi si siedono in cerchio e svelano la ragione per cui sono l\u00ec: Brian, a causa di un brutto voto, ha tentato il suicidio con una pistola, rivelatasi poi una lanciarazzi; Andy ha attaccato del nastro adesivo sui genitali di un coetaneo; John ha attivato l'allarme anti-incendio senza motivo; Claire ha marinato la scuola per andare a fare shopping mentre Allison non ha combinato niente per essere mandata in punizione, ma semplicemente era rimasta l\u00ec perch\u00e9 \"non aveva di meglio da fare\".\nAlla fine giunge il momento di scrivere il tema e a Brian, vista la sua intelligenza e bravura, viene chiesto di scriverlo; dopo averlo elaborato lo lascia sul tavolo e gli studenti escono finalmente da scuola. Il preside, quindi, legge il tema, in cui Brian ha scritto che a lui (il preside) in realt\u00e0 non importa chi o cosa sia ognuno di loro, tanto li vedr\u00e0 sempre e solo come un cervello, un atleta, una pazza (anche se nell'originale viene usata l'espressione \"basket case\", ossia una disadattata), una principessa e un criminale.\nProduzione.\nSceneggiatura.\nIl copione del film \u00e8 stato scritto da Hughes in due giorni, il 4 e 5 luglio 1982. A seguito del successo del film, l'avrebbe trasformata in una sceneggiatura teatrale, viste le numerose richieste di poterlo recitare da parte delle scuole.\nRiprese.\nIl film \u00e8 stato girato interamente in sequenza. La forfora che Allison scuote sul suo disegno a matita per fare la neve \u00e8 in realt\u00e0 del formaggio parmigiano grattugiato. La scena in cui i ragazzi si siedono a cerchio e raccontano la ragione per cui sono stati puniti, \u00e8 stata improvvisata. La durata originale del film era di circa 2 ore e mezzo, accorciata a 97 minuti per timore di annoiare il pubblico; tutte le copie originali e le parti tagliate nel montaggio furono distrutte, tranne una, rimasta in possesso di Hughes.\nInterpreti.\nEmilio Estevez era stato inizialmente scelto per la parte di John, ma il regista non trov\u00f2 nessun altro adatto alla parte di Andy, cos\u00ec Estevez accett\u00f2 di interpretare quest'ultimo. Molly Ringwald avrebbe invece preferito interpretare il personaggio di Allison, ma quella parte era stata gi\u00e0 promessa ad Ally Sheedy.\nIl regista aveva quasi licenziato l'attore Judd Nelson durante le riprese, a causa del comportamento sgarbato che quest'ultimo aveva fuori scena nei confronti dell'attrice Molly Ringwald. L'attore Paul Gleason convinse Hughes che Nelson era un bravo attore e che cercava solo di restare nel personaggio.\nIl regista John Hughes appare in un cameo alla fine del film come padre di Brian.\nMolly Ringwald e Anthony Michael Hall avevano gi\u00e0 lavorato insieme nel 1984 nel film \"Sixteen Candles - Un compleanno da ricordare\".\nColonna sonora.\nLa canzone che si sente all'inizio e alla fine del film, \"Don't You (Forget About Me)\", \u00e8 stata scritta appositamente per il film da Keith Forsey e Steve Schiff, ed \u00e8 diventata uno dei maggiori successi dei Simple Minds. In precedenza, la canzone fu proposta a Billy Idol, Bryan Ferry e i Pretenders, che la rifiutarono, finch\u00e9 Chrissie Hynde dei Pretenders fece il nome del gruppo di suo marito, appunto i Simple Minds, che la portarono al successo.\nRiconoscimenti.\nNel 2005, in occasione del ventennale degli MTV Movie Awards, MTV ha deciso di assegnare a \"The Breakfast Club\" il \"Silver Bucket Of Excellence\" \"Award\" poich\u00e9 ritenuto il film pi\u00f9 influente nella \"MTV Generation\"; alla cerimonia erano presenti Molly Ringwald, Ally Sheedy, Anthony Michael Hall e Paul Gleason. In questa occasione, il brano \"Don't You (Forget About Me)\" \u00e8 stato suonato dal vivo dalla band Yellowcard."}
{"id": "829413", "revid": "73537", "url": "https://it.wikipedia.org/wiki?curid=829413", "title": "Fiume rosso", "text": ""}
{"id": "829417", "revid": "1305772", "url": "https://it.wikipedia.org/wiki?curid=829417", "title": "HOA", "text": ""}
{"id": "829425", "revid": "108559", "url": "https://it.wikipedia.org/wiki?curid=829425", "title": "CANSA F.C.20", "text": ""}
{"id": "829426", "revid": "2088408", "url": "https://it.wikipedia.org/wiki?curid=829426", "title": "Tintura", "text": "La tintura \u00e8 l'operazione che permette di dare o cambiare colore a materiali per mezzo di un \"bagno\", liquido in cui sono disciolti coloranti. Si applica a molti materiali come: cuoio, pelli, legno, capelli, ma l'ambito pi\u00f9 importante \u00e8 quello che interessa le fibre tessili, i filati e i tessuti.\nStoria.\nLa storia della tintura \u00e8 strettamente legata a quella della tessitura, applicazioni, scoperte, tecniche, procedono di pari passo nei due campi, con una maggiore attenzione, per la tintura, alle esigenze estetiche, decorative, e quindi ai dettami della moda.\nIl mondo antico.\nNon \u00e8 facile, con le conoscenze di oggi, dare una data di inizio a questa pratica, anche per la deperibilit\u00e0 dei materiali e labilit\u00e0 dei pigmenti di origine vegetale o animale. Le prime tracce di utilizzo della tintura, risalgono al neolitico, nei villaggi la produzione di tessuti \u00e8 testimoniata dalla presenza dei pesi da telaio e alcuni reperti tessili recano ancora le tracce della tintura con colori ricavati da vegetali. Nel villaggio neolitico presso il lago di Ledro in Trentino reperti recano tinture ottenute da robbia, guado e uva orsina (Arctostaphylos uva-ursi).\nNell'antichit\u00e0 le possibilit\u00e0 di tintura erano strettamente legate alla reperibilit\u00e0 in loco dei materiali utilizzati che condizionavano la scelta dei colori e quindi il \"gusto locale\". Gli Egizi tingevano con grande abilit\u00e0 il lino, nella gamma dei gialli e dei rossi con: l'henn\u00e8, il cartamo, lo zafferano, la curcuma, grazie anche alla possibilit\u00e0 di usare come mordente l'allume, di cui possedevano giacimenti.\nIn Mesopotamia sin dal IV millennio a.C. si tingeva la lana con colori brillanti, in particolare i Caldei e i Babilonesi, che apprezzavano la ricchezza dei colori e lo sfarzo nell'abbigliamento, avevano messo a punto una tecnica per mescolare i colori della lana, che tingevano in fiocco, durante la filatura.\nGli ebrei tingevano in matassa, usando il kermes, un parassita della quercia, i mirtilli, le galle di quercia e il bitume del mar Morto per ottenere il nero.\nI pi\u00f9 conosciuti tintori del bacino del Mediterraneo furono i Fenici, a loro \u00e8 attribuita la scoperta, verso la met\u00e0 del XV secolo a.C., della tintura ricavata dai molluschi della famiglia murex che dava il colore porpora. Sfruttando la produzione e la commercializzazione della pregiatissima porpora impiantarono una vera industria, forse la prima del Mediterraneo.\nIn India fin dal III millennio a.C. le tecniche di tintura erano molto raffinate (batik e \"tie and dye\"), il materiale tinto era il cotone (filo), il colore economicamente pi\u00f9 importante l'indaco.\nIn Cina l'arte della tintura, con quella della bachicoltura e della produzione della seta, era tenuta segreta e i loro prodotti erano monopolio della corte imperiale. Bench\u00e9 le notizie sulla lavorazione della seta siano reperibili su manoscritti che risalgono al III secolo a.C., poco sappiamo delle tecniche di tintura antiche.\nIn Giappone alcuni dei colori usati per tingere la seta dei kimono venivano ricavati dalle alghe.\nIn sud America Maya, Aztechi, Toltechi e Inca tingevano con raffinatezza cotone o lana di alpaca e vigogna con colori molto brillanti ottenuti da radici, cortecce, legno e rosso di cocciniglia. Questi materiali, dopo la scoperta delle Americhe, contribuirono a rivoluzionare le tecniche di tintura in Europa.\nIn Italia.\nGli Etruschi, che avevano contatti commerciali con i Fenici e i Greci, impararono ad usare robbia, zafferano, guado, ma un grande cambiamento venne introdotto dai Greci che importarono, con la colonizzazione delle coste del sud Italia, le tecniche tintorie dei Fenici e dei Cretesi. Taranto divenne famosa per la tintura con l'oricello, un tipo di lichene, che mischiato alla porpora serviva ad abbassare il costo esorbitante di questo colore. Nell'antica Roma, dove i costumi erano severi, le vesti restarono del colore delle fibre grezze fino al VI secolo a.C., ma la successiva espansione territoriale e commerciale che port\u00f2 i romani a contatto dei popoli mediterranei ebbe come conseguenza una maggior raffinatezza e la ricerca del lusso anche nei colori dei tessuti. Nella Roma del II secolo a.C. i tintori erano specializzati nell'uso di un colore e suddivisi per categorie; i \"Croceari\" per il giallo, i \"violarii\" per il viola, le \"officinae purpurinae\" per la porpora.\nNel medioevo grazie alla confraternita degli Umiliati, che organizzarono la tessitura nel nord Italia, la tintura cominci\u00f2 a svilupparsi, uscendo dall'ambito domestico, le Corporazioni delle Arti e Mestieri permisero ai tintori di organizzarsi e tutelarsi con statuti che regolamentavano la materia. Nacque una piccola industria, forse l'unica dell'epoca, che importava le materie prime, sia tessili che tint\u00f2rie, ed esportava un prodotto finito di ottima qualit\u00e0. L'Arte dei Tintori a Firenze si divideva in tre gruppi, quelli dell'Arte Maggiore, che tingeva i tessuti nei colori pi\u00f9 vari, quelli dell'Arte Minore, specializzati nelle diffuse tinture di color rosso utilizzando come colorante la robbia e quelli dell'Arte del Guado, altro vegetale usato per ottenere una vasta gamma di azzurri.\nCambiamenti.\nL'apertura delle rotte marittime per l'Asia e le Americhe, modific\u00f2 radicalmente la tecnica tintoria, nuovi prodotti si resero disponibili, il guado e il kermes vennero sostituiti dall'indaco e dalla cocciniglia.\nMa la vera rivoluzione arriv\u00f2 nel 1856 quando l'inglese William Henry Perkin scopr\u00ec accidentalmente un colore malva derivato dall'anilina. Per la fine del secolo molti coloranti naturali furono sostituiti da quelli chimici, per l'inizio della Prima guerra mondiale completamente scomparsi.\nTintura naturale.\nI prodotti per la tintura naturale possono essere di origine vegetale, come fiori, foglie, radici, cortecce, frutti, erbe; o di origine animale come la cocciniglia e la porpora.\nProcedimento.\nIn alcuni casi prima di tingere bisogna preparare le fibre tessili con la mordenzatura che rende solubile in acqua il colorante facendolo penetrare tenacemente nelle fibre.La migliore mordenzatura \u00e8 fatta con acqua di calce e allume per colori chiari, per colori scuri si pu\u00f2 usare il tannino. \nSi prepara un decotto ottenuto macerando o facendo bollire i vegetali con acqua.\nSi immergono le fibre, precedentemente bagnate o mordenzate, nel bagno colore, preparato con il decotto diluito e riscaldato. A volte il bagno colore non si esaurisce con la prima immersione e pu\u00f2 essere usato come bagno di recupero per successive tinture, che risultano pi\u00f9 chiare.\nSegue un accurato risciacquo e asciugatura.\nVari tipi di tintura.\nA seconda del momento della fase di lavorazione in cui si realizza, si hanno:"}
{"id": "829431", "revid": "110157", "url": "https://it.wikipedia.org/wiki?curid=829431", "title": "Il circo mangione", "text": "Il circo mangione \u00e8 il primo album del gruppo fiorentino Bandabard\u00f2. Questo disco ha vinto anche il Premio Ciampi come miglior disco d'esordio. La canzone \"Uomini celesti\" \u00e8 una cover di Lucio Battisti e Mogol contenuta in Anima latina. La canzone \"B.B.\" \u00e8 un rifacimento della celebre canzone dedicata a Brigitte Bardot con il testo modificato ad hoc per la Bandabard\u00f2. Alla seconda canzone, \"W Fernandez\" in coppia con Erriquez canta Piero Pel\u00f9."}
{"id": "829433", "revid": "125657737", "url": "https://it.wikipedia.org/wiki?curid=829433", "title": "Porta", "text": "La porta \u00e8 un'apertura che permette di passare da un ambiente a un altro. \u00c8 formata da un piano verticale di legno o altri materiali, dotata di maniglia e quasi sempre di forma rettangolare. Le porte da interni solitamente hanno le stesse misure. Lo spessore del muro \u00e8 di 10 cm, l\u2019altezza \u00e8 di 210 cm, mentre la larghezza \u00e8 di 80 cm che pu\u00f2 diventare 70 per le porte che danno accesso a vani chiusi.\nCaratteristiche.\nVarie tipologie e forme di porta hanno caratterizzato gli edifici in tutta la storia continuando anche oggi a permettere l'identificazione di un ambiente in un determinato codice stile. In realt\u00e0 nel campo dell'arredamento le porte sono essenziali alla finitura di un ambiente creando a volte un vero e proprio complemento caratterizzandosi come reali elementi di design. Nella realizzazione di porte, queste sono fissate su cardini incorporati in una intelaiatura o telaio (infisso), che a sua volta ricopre un cosiddetto \"falso telaio\", generalmente in legno grezzo, ancorato al muro.\nDai grandi portali con archi o timpani che sovrastavano e sovrastano tutt'oggi le facciate di palazzi e chiese arricchendo il prospetto di questi, a quelle interne pi\u00f9 o meno modanate, in materiali naturali o artificiali altamente tecnologici, arricchite con maniglie, chiudiporta e cerniere classiche decoratissime o minimali di ultima generazione, le porte offrono ai disegnatori una gamma infinita di possibilit\u00e0 stilistiche.\nNon \u00e8 da sottovalutare inoltre la possibilit\u00e0 di utilizzare questi varchi come elementi portanti per i giochi di luce in un ambiente, creando ad esempio varchi a tutta altezza con ante non a tampone lasciando cos\u00ec che la luce filtri dalle feritoie createsi o fornendo gli imbotti di corpi illuminanti. Applicando uno specchio su una porta si pu\u00f2 ovviare alla mancanza di spazio per la sua collocazione oppure unendola ad una parete specchiata si trova l'effetto illusorio di raddoppiamento dello spazio.\nAnche nella progettazione (specie se in eclettismo storicistico) le porte determinano le altezze degli elementi circostanti fornendo un valido spunto alle proporzioni degli ambienti, ad esempio in un ingresso o un salone una porta \"relativamente\" bassa circondata da elementi scalari offrir\u00e0 un punto di prospettiva pi\u00f9 lontano donando aria all'ambiente.\nSpecifiche.\nLe porte si differenziano per tanti particolari, i quali hanno molte varianti:\nStoria.\nLe prime porte registrate compaiono nei dipinti delle tombe egizie, che le mostrano come porte singole o doppie, ciascuna di un unico pezzo di legno. Le persone a quei tempi potrebbero aver creduto che esse fossero porte per l'accesso all'aldil\u00e0. In Egitto, dove il clima \u00e8 intensamente secco, le porte non erano intelaiate contro la deformazione, ma in altri paesi si, cosa che, secondo Vitruvio era realizzata con montanti e ringhiere, i pannelli chiusi riempiti con un timpano incastonati in scanalature nei montanti e nelle rotaie. I montanti erano le assi verticali, una delle quali, tenone o incernierata, \u00e8 conosciuta come stile sospeso, l'altro come stile centrale o riunione. Le traverse orizzontali sono la guida superiore, la guida inferiore e le guide centrali o intermedie.\nLe porte pi\u00f9 antiche erano di legno, come quelle a cui si fa riferimento nella rappresentazione biblica del tempio del re Salomone in legno d'ulivo, che erano scolpite e ricoperte d'oro. Le porte menzionate da Homer sembrano essere state rivestite in argento o ottone. Oltre al legno d'ulivo si usava l'olmo, il cedro, la quercia e il cipresso. In Svizzera \u00e8 stata trovata una porta di 5.000 anni fa . \nAntiche porte sono state appese con agugliotti nella parte superiore e inferiore del pensile, i quali hanno scaricato il peso sull'architrave e sul davanzale, quest'ultimo fatto con alcune pietre dure come basalto o granito. Quelli di Hermann Volrath Hilprecht trovati a Nippur, risalenti al 2000 a.C., erano in dolerite. I tenoni delle porte di Balawat (un sito archeologico dell'antica citt\u00e0 assira di Imgur-Enlil e moderno villaggio nel Governatorato di Ninive (Iraq) erano rivestiti di bronzo. Queste porte o cancelli erano appesi a due ante, ciascuna larga circa 2,54 m (100 pollici) e alta 8,2 m (27 piedi); erano racchiusi con fasce o strisce di bronzo, alte 25,4 cm (10,0 pollici), ricoperte di decorazioni. Le porte in legno sembrerebbero avere uno spessore di circa 7,62 cm (3,00 pollici), ma lo stile sospeso aveva un diametro di oltre 360 millimetri (14 pollici). Altre guaine in bronzo di varie dimensioni dimostrano che si trattava di un metodo universale adottato per proteggere i perni in legno. Nell'Hawran in Siria, dove il legname scarseggia, le porte erano di pietra e una di 1,63 m (5,3 piedi) per 0,79 m (31 pollici) si trova al British Museum; la fascia sul gradino della riunione mostra che si trattava di una delle ante di una doppia porta. Vicino a Bosra in Siria, Burckhardt ha trovato porte di pietra, alte da 2,74 a 3,048 m (da 8,99 a 10,00 piedi), che erano le porte d'ingresso della citt\u00e0. In Etruria molte porte di pietra sono citate da George Dennis.\nLe porte greche e romane antiche erano o porte singole, doppie, triple, scorrevoli o pieghevoli, nell'ultimo caso le ante erano incernierate e ripiegate all'indietro. Nella tomba di Terone ad Agrigento vi \u00e8 un'unica porta a quattro ante scolpita nella pietra. Nella collezione Blundell c'\u00e8 un bassorilievo di un tempio a doppia anta, ogni anta con cinque pannelli. Tra gli esempi esistenti, le porte bronzee della chiesa dei SS. Cosma e Damiano, a Roma, sono importanti esempi di lavorazione dei metalli romani del miglior periodo; sono in due foglie, ciascuna con due pannelli, e sono incorniciate in bronzo. Quelli del Pantheon sono simili nel design, con pannelli orizzontali stretti in aggiunta, in alto, in basso e al centro. Altre due porte bronzee di epoca romana si trovano nella Basilica Lateranense.\nLo studioso greco Erone di Alessandria cre\u00f2 la prima porta automatica conosciuta nel I secolo d.C. durante l'era dell'Egitto romano. La prima porta automatica attivata dal sensore del piede fu realizzata in Cina durante il regno dell'imperatore Sui Yangdi, che ne fece installare una per la sua biblioteca reale.\nIl rame e le sue leghe erano parte integrante dell'architettura medievale. Le porte della chiesa della Nativit\u00e0 a Betlemme (VI secolo) sono ricoperte da lastre di bronzo, ritagliate a motivi. Quelle di Hagia Sophia a Costantinopoli, del VIII e IX secolo, sono lavorate in bronzo, e le porte occidentali della cattedrale di Aix-la-Chapelle (IX secolo), di fattura simile, furono probabilmente portate da Costantinopoli, come anche alcune di quelli in San Marco, a Venezia. Le porte di bronzo della cattedrale di Aquisgrana in Germania risalgono all'800 d.C. circa. Le porte bronzee del battistero del Duomo di Firenze furono completate nel 1423 dal Ghiberti.\nDell'XI e XII secolo ci sono numerosi esempi di porte in bronzo, la prima delle quali a Hildesheim, in Germania (1015). Il design di Hildesheim ha influenzato le porte di Gniezno in Polonia. Nell'Italia meridionale molti esempi sono degni di nota, ad esempio a Sant'Andrea ad Amalfi (1060), a Salerno (1099), a Canosa di Puglia (1111), a Ravello (1179), lo stile di Barisano di Trani, che fece anche porte per la Cattedrale di Trani, Monreale e Pisa. In tutti questi casi lo stiletto sospeso aveva perni in alto e in basso. Il periodo esatto in cui il costruttore si trasfer\u00ec al cardine \u00e8 sconosciuto, ma il cambiamento apparentemente ha portato a un altro metodo per rafforzare e decorare le porte: fasce in ferro battuto di vari modelli. Di norma, tre fasce con lavorazione ornamentale costituiscono i cardini, con anelli esterni ai montanti pensili che si incastrano su tenoni verticali incastonati nella muratura o telaio in legno. C'\u00e8 un primo esempio del 12\u00b0 secolo a Lincoln. In Francia, la carpenteria metallica delle porte di Notre Dame a Parigi \u00e8 un esempio, ma ne esistono molte altre in Francia e in Inghilterra.\nIn Italia, le porte celebri includono quelle del Battistero di San Giovanni (Firenze), che sono tutte in bronzo, compresi gli stipiti delle porte. Notevole \u00e8 la modellazione delle figure, uccelli e fogliame del portale sud, opera di Andrea Pisano (1330), e del portale est del Ghiberti (1425\u20131452). Nella porta nord (1402\u20131424) Ghiberti adott\u00f2 lo stesso schema progettuale per i rivestimenti e i soggetti figurati di Andrea Pisano, ma nella porta est i pannelli rettangolari sono tutti riempiti, con bassorilievi che illustrano soggetti delle Sacre Scritture e innumerevoli figure, ad esempio le porte del Paradiso di cui parla Michelangelo.\nLe porte delle moschee del Cairo erano di due tipi: quelle rivestite esternamente con lastre di bronzo o di ferro, tagliate a motivi decorativi, e incise o intarsiate, con bugne in rilievo; e quelli con cornice in legno con disegni quadrati e rombi intrecciati. Quest'ultimo design \u00e8 di origine copta. Le porte dei palazzi di Palermo, che furono realizzate da maestranze saracene per i Normanni, sono pregevoli esempi in buono stato di conservazione. Una classe decorativa in qualche modo simile si trova a Verona, dove i bordi dei montanti e delle rotaie sono smussati e dentellati.\nNel periodo rinascimentale le porte italiane erano abbastanza semplici, infatti gli architetti si affidarono maggiormente alle porte per l'effetto scenico; ma in Francia e Germania fu il contrario, le porte erano riccamente scolpite, specialmente nei periodi Luigi XIV e Luigi XV, e talvolta con caratteristiche architettoniche come colonne e trabeazioni con frontone e nicchie, essendo i portali in muratura semplice. Mentre in Italia si tendeva a dare scala aumentando il numero dei pannelli, in Francia era il contrario; una delle grandi porte di Fontainebleau, che \u00e8 a due battenti, \u00e8 costruita come se consistesse in una sola grande tavola.\nLe prime porte rinascimentali in Francia sono quelle della cattedrale di St. Sauveur ad Aix (1503). Nei pannelli inferiori ci sono figure di 3 piedi (0,91 m), nei pannelli superiori c'\u00e8 una doppia serie di nicchie con figure di circa 2 piedi (0,61 m), con baldacchini nella parte superiore, tutti scolpiti nel cedro. La porta sud della cattedrale di Beauvais \u00e8 considerata una delle pi\u00f9 belle di Francia; i pannelli superiori sono scolpiti in altorilievo con soggetti figurativi e baldacchini su di essi. Le porte della chiesa di Gisors (1575) sono scolpite con soggetti figurativi in nicchie suddivise da lesene classiche sovrapposte. A St. Maclou a Rouen ci sono tre porte scolpite; quelle di Jean Goujon hanno soggetti figurativi nelle nicchie su ogni lato e al centro. Le altre porte, create circa cinquant'anni dopo, sono arricchite da bassorilievi, paesaggi, figure ed elaborati bordi intrecciati.\nIl Vehicle Assembly Building della NASA presso il Kennedy Space Center contiene le quattro porte pi\u00f9 grandi. Il Vehicle Assembly Building \u00e8 stato originariamente costruito per l'assemblaggio dei veicoli Saturn delle missioni Apollo ed \u00e8 stato poi utilizzato per supportare le operazioni dello Space Shuttle. Ciascuna delle quattro porte \u00e8 alta 139 metri (456 piedi). \nLa porta pi\u00f9 antica d'Inghilterra si trova nell'Abbazia di Westminster e risale al 1050. In Inghilterra nel XVII secolo i pannelli delle porte erano rialzati con \"bolection\" o modanature sporgenti, a volte riccamente scolpite, attorno ad essi; nel 18\u00b0 secolo le modanature lavorate sui montanti e le rotaie furono scolpite con l'ornamento ovoli e dardi."}
{"id": "829438", "revid": "133649", "url": "https://it.wikipedia.org/wiki?curid=829438", "title": "Titolata", "text": ""}
{"id": "829439", "revid": "810736", "url": "https://it.wikipedia.org/wiki?curid=829439", "title": "John Varley", "text": "Ha vinto per tre volte il premio Hugo e due il premio Nebula, 10 volte il Premio Locus, oltre ad avere vinto il Premio Prometheus e vari altri riconoscimenti.\nBiografia.\nVarley \u00e8 cresciuto a Fort Worth in Texas fino al 1957, quando si trasfer\u00ec a Port Arthur dove consegu\u00ec il diploma. Successivamente si iscrisse all'universit\u00e0 ma non complet\u00f2 gli studi. Nel 1967, a 20 anni, arriv\u00f2 nel quartiere di Haight-Ashbury a San Francisco appena in tempo per la \"Summer of Love\". In questo periodo svolse diversi lavori e cambi\u00f2 spesso citt\u00e0.\nVarley \u00e8 stato spesso paragonato, anche da Isaac Asimov, a Robert A. Heinlein. Oltre ad avere stili di scrittura abbastanza simili, sono anche accomunati da temi come la libert\u00e0 individuale e l'amore libero."}
{"id": "829440", "revid": "110157", "url": "https://it.wikipedia.org/wiki?curid=829440", "title": "Iniziali b\u00ec-b\u00ec", "text": "Iniziali b\u00ec-b\u00ec \u00e8 il secondo studio-album del gruppo fiorentino Bandabard\u00f2. La canzone \"Il circo mangione\" prende il nome dall'album precedente, mentre \"Ewa\" \u00e8 un chiaro riferimento a \"Tziganata\" (canzone dei Litfiba contenuta in Desaparecido), nei versi \"Ewa balla sul fuoco/mentre Piero scrive una canzone/e la notte va avanti per gioco\"; \"Una giornata uggiosa\" \u00e8 una cover di Lucio Battisti e Mogol; \"Bandabard\u00f2 live\" nel disco precedente si chiamava \"B.B.\"; la canzone \"Beppeanna\" \u00e8 la pi\u00f9 nota del gruppo, conosciuta anche come \"Attenzi\u00f2, concentrazi\u00f2\" per via dei suoi versi iniziali; dopo \"Quello che parlava alla luna\" c'\u00e8 una ghost track, \"\u00c8 arrivato Baffone\". Nella traccia 12 \"Il circo mangione\" Erriquez canta con Cisco, allora voce dei Modena City Ramblers. Il nome \u00e8 ispirato all'album di Serge Gainsbourg, \u00ab Initials B.B \u00bb."}
{"id": "829441", "revid": "93556", "url": "https://it.wikipedia.org/wiki?curid=829441", "title": "Cocincina", "text": "La Cocincina (o Cocin Cina, in francese \"Cochinchine\", in vietnamita \"Nam K\u1ef3\", in khmer \u1780\u17bc\u179f\u17b6\u17c6\u1784\u179f\u17ca\u17b8\u1793, translitterato \"Kausangsin\") \u00e8 la zona pi\u00f9 meridionale del Vietnam, vicina alla Cambogia.\nGeografia fisica.\nSi trova nella zona del Delta del Mekong, che garantisce una straordinaria ricchezza di riso. Confina a nord con la Cambogia ed \u00e8 bagnata dal Mar Cinese Meridionale e dal Golfo del Siam. Il clima \u00e8 monsonico e l'area \u00e8 molto popolata, in essa si trova la principale citt\u00e0 del Vietnam, Ho Chi Minh, antica Saigon.\nStoria.\nIl territorio della Cocincina appartenne storicamente ai Khmer, che nel XIV secolo entrarono in una fase di progressivo declino e dovettero accettare di diventare tributari del Siam o del Vietnam. Agli inizi del XVII secolo, il nuovo sovrano khmer si alle\u00f2 in funzione antisiamese ai vietnamiti, ai quali permise di iniziare una lenta penetrazione nel delta del Mekong che avrebbe portato la Cocincina sotto il loro controllo nel secolo successivo.\nPrimi interventi francesi.\nIl nome Cocincina fu dato dai francesi, i cui primi interventi militari nel sud del Vietnam risalgono al 1787, quando il gesuita francese Pierre-Joseph-Georges Pigneau de B\u00e9haine, missionario in quella zona, convinse il governo francese ad organizzare una spedizione che aiut\u00f2 il nobile Nguy\u1ec5n \u00c1nh a riprendere il controllo dei territori sottratti alla sua famiglia dalla rivolta dei T\u00e2y S\u01a1n. Nguy\u1ec5n \u00c1nh riunific\u00f2 quindi l'intero Vietnam e fu il primo imperatore della dinastia Nguy\u1ec5n con il nome Gia Long. In seguito i francesi intervennero spesso in soccorso dei missionari presenti in Vietnam della Societ\u00e0 per le missioni estere di Parigi, che erano visti come una minaccia dai successori di Gia Long.\nConquista francese.\nSu ordine di Napoleone III, i francesi intaccarono il dominio dei Nguy\u1ec5n nel settembre 1858 occupando il porto di \u0110\u00e0 N\u1eb5ng con una flotta guidata dall'ammiraglio de Genouilly dopo che erano iniziate le persecuzioni e le espulsioni ai danni dei missionari cattolici. Dopo qualche mese i francesi lasciarono Da Nang e nel febbraio 1859 conquistarono la scarsamente difesa Saigon. L'operato di de Genouilly ebbe dure critiche a Parigi e nel 1859 fu rimpiazzato dall'ammiraglio Page che ebbe il compito di firmare un trattato per la protezione dei missionari senza conquistare nuovi territori.\nIn seguito i francesi tornarono ad espandersi e nell'aprile 1862 i vietnamiti furono costretti a cedere le province meridionali di Bi\u00ean H\u00f2a, Gia \u0110\u1ecbnh e \u0110\u1ecbnh T\u01b0\u1eddng. Quello stesso anno, l'imperatore T\u1ef1 \u0110\u1ee9c cedette anche tre porti dell'Annam e del Tonchino e l'intera Cocincina, che nel 1864 fu dichiarata territorio francese. Nel 1867 la Cocincina francese si espanse nella province di Ch\u00e2u \u0110\u1ed1c, H\u00e0 Ti\u00ean e V\u0129nh Long. A partire dal 1872 iniziarono gli attacchi contro il resto del Paese, che divenne una colonia francese nel 1883 con il trattato di Hu\u1ebf, con cui fu istituito il protettorato francese sull'Annam e sul Tonchino.\nAnche la Cambogia era diventata un protettorato dei francesi e insieme a Cocincina, Annam e Tonchino nel 1887 entr\u00f2 a far parte della neonata Indocina Francese, alla quale si aggiunse il Laos dopo la guerra franco-siamese del 1893. Durante la Seconda guerra mondiale, con la Francia invasa dai tedeschi, l'Impero del Giappone occup\u00f2 l'Indocina fino alla fine del conflitto, quando i francesi ripresero gradualmente il controllo del Vietnam.\nCacciata dei francesi.\nNel frattempo ad Hanoi i comunisti Viet Minh di Ho Chi Minh avevano proclamato l'indipendenza della Repubblica Democratica del Vietnam il 16 agosto 1945. Il rifiuto francese di riconoscere il nuovo Stato port\u00f2 allo scoppio della guerra d'Indocina, che ebbe fine nel 1954 con il trionfo dei comunisti e la cacciata dei francesi.\nIl Vietnam fu diviso in due stati, il Vietnam del Nord con capitale Hanoi e il Vietnam del Sud con capitale Saigon. La Cocincina entr\u00f2 a far parte del Vietnam del Sud, la cui sconfitta nella guerra del Vietnam nel 1975 port\u00f2 all'unificazione del Paese."}
{"id": "829444", "revid": "110157", "url": "https://it.wikipedia.org/wiki?curid=829444", "title": "Barbaro tour", "text": "Barbaro Tour \u00e8 il primo album dal vivo del gruppo fiorentino Bandabard\u00f2."}
{"id": "829449", "revid": "110157", "url": "https://it.wikipedia.org/wiki?curid=829449", "title": "Mojito Football Club", "text": "Mojito Football Club \u00e8 il terzo studio-album del gruppo fiorentino Bandabard\u00f2."}
{"id": "829451", "revid": "729019", "url": "https://it.wikipedia.org/wiki?curid=829451", "title": "Battaglia del Garigliano (915)", "text": "La battaglia del Garigliano, avvenuta nei pressi della localit\u00e0 Giunture, frazione di Sant'Apollinare, venne combattuta nel 915 tra le forze della Lega cristiana e i Saraceni. La vittoria cristiana segn\u00f2 la fine dell'espansione musulmana sulla penisola italiana. Papa Giovanni X diresse personalmente le forze cristiane nella battaglia.\nI precedenti.\nDopo una serie di attacchi devastanti ai principali centri del Lazio (saccheggio di Roma e assedio di Gaeta nell'846, distruzione di Montecassino nell'883, continue scorrerie per i villaggi), nella seconda met\u00e0 del IX secolo i Saraceni distrussero Traetto e alla foce del Garigliano fondarono una colonia ricordata sempre con lo stesso nome di Traetto. Da quel momento cominciarono a stringere alleanze con i nobili cristiani locali (principalmente con gli Ipati di Gaeta), traendo vantaggio dalle loro divisioni.\nCi fu un primo tentativo di Guido di Spoleto, lusingato dalla corona imperiale, contro il covo del Garigliano; un tentativo successivo attraverso un'alleanza dei principi di Benevento e Capua, Napoli, Amalfi, resa nulla dall'alleanza tra Gaeta e i Saraceni.\nIl Papa Giovanni X quindi si adoper\u00f2 per riunire i nobili cristiani in una lega, con l'intento di scacciare i Saraceni musulmani dalla loro roccaforte di Traetto che minacciava anche Roma. I primi tentativi fallirono, nel 903 e nel 908, forse a causa del mancato apporto di importanti ducati indipendenti come Gaeta e Napoli, peraltro nominalmente soggetti all'autorit\u00e0 di Bisanzio. Intanto con le razzie ed i saccheggi la colonia saracena cresceva.\nQuindi si decise di iniziare lunghi e complicati negoziati, per formare quella lega che doveva finalmente snidarli dal covo sul fiume. L'iniziativa part\u00ec dai Capuani, che si rivolsero a Bisanzio cercando appoggio; una potente armata bizantina giunse allora nelle acque del Tirreno al comando dello stratega e patrizio imperiale Nicola Picingli. Si un\u00ec alla lega anche Guaimario, principe di Salerno, e sul far dell'estate del 915 l'esercito degli alleati con grosse schiere di Pugliesi e di Calabresi si accamp\u00f2 sulla riva sinistra del Garigliano.\nLa battaglia.\nLa lega cristiana che si costitu\u00ec nel 915 era formata dal Papa e da principi del Sud Italia, come Landolfo I di Benevento e suo fratello Atenolfo II, Guaimario II di Salerno, Gregorio IV di Napoli e suo figlio Giovanni, Giovanni I di Gaeta e suo figlio Docibile.\nRispose all'appello del Papa anche il marchese del Friuli Berengario, a quel tempo Re d'Italia, che invi\u00f2 delle forze di supporto da Spoleto e dalle Marche, guidate da Alberico I, duca di Spoleto e Camerino suo protospatario. L'Impero romano d'Oriente contribu\u00ec inviando un forte contingente dalla Calabria e dalla Puglia, sotto lo \"strategos\" di Bari Niccol\u00f2 Picingli. Giovanni X in persona guidava le sue truppe provenienti dal Lazio e dalla Toscana.\nFurono stabiliti gli accordi per la strategia da seguire in battaglia e per le successive spartizioni e si procedette al giuramento santo: \"Noi vi promettiamo di non aver mai pace con essi [i Saraceni], finch\u00e9 non li abbiamo sterminati da tutta Italia. Di nuovo promettiamo a voi tutti soprascritti per Cristo Signore e pei meriti dei Santi e per tutti i sacramenti della fede che con tutte le forze e in ogni modo noi combatteremo i Saraceni e cercheremo di sterminarli e che d'ora innanzi non abbiamo e non avremo pace con essi in alcun modo\".\nLe prime azioni di guerra avvennero nel Lazio settentrionale, dove un distaccamento di saccheggiatori fu intercettato e distrutto. I cristiani ottennero una serie di vittorie come a Campo Baccano, sulla Via Cassia, e presso Tivoli e Vicovaro. Dopo queste sconfitte i musulmani si ritirarono a Traetto, la loro roccaforte principale sul Garigliano: questo infatti era un insediamento fortificato (\"rib\u0101\u1e6d\") di cui non \u00e8 ancora certa l'esatta posizione. L'assedio inizi\u00f2 nel giugno 915.\nL'esercito della Lega Cristiana, al comando di Giovanni X e di Alberico, marchese di Camerino e duca di Spoleto, scese verso il Garigliano accampandosi sulla riva destra del fiume stringendo i Saraceni il cui capo pare rispondesse al nome di Alliku, in una tenaglia, mentre la flotta bizantina di Niccol\u00f2 Picingli, fiancheggiata, com'\u00e8 probabile, dalle navi di Napoli, di Gaeta e di Roma, sbarrava inesorabilmente la strada del mare.\nLa battaglia dur\u00f2 oltre tre mesi.\nI Saraceni, fiaccati da mesi di duro accerchiamento ed assedio, dopo essere stati costretti alla fuga dal campo fortificato, al quale dettero fuoco in un ulteriore tentativo di sottrarsi al massacro, tentarono una disperata sortita ritirandosi e asserragliandosi sulle vicine colline. Qui resistettero a diversi attacchi di Alberico e Landolfo, finch\u00e9 finirono le riserve alimentari; resisi conto della situazione disperata, in agosto tentarono la fuga per raggiungere la costa e fuggire in Sicilia. Secondo le cronache furono tutti catturati e massacrati. Il covo dei Saraceni, rovina di tanta parte d'Italia, era definitivamente distrutto e la penisola italica compresa Roma era salva dal pericolo dell'invasione.\nDalla toponomastica si evince che un importante scontro avvenne in localit\u00e0 Vattaglia (voce dialettale per battaglia), lungo un'ansa del fiume Garigliano, presso cui ancora vi sono le teste di un ponte di epoca classica.\nGrazie alla vittoria, Berengario fu ricompensato dal Papa con l'incoronazione imperiale, mentre Alberico pot\u00e9 garantirsi un maggiore peso politico presso il Papa e l'aristocrazia romana, venendo nominato dal Pontefice console di Roma. Giovanni I di Gaeta pot\u00e9 espandere il suo feudo sino al Garigliano e ricevette il titolo di \"patricius\" da Bisanzio che permise alla sua famiglia di utilizzare il titolo di \"Duca\".\nBibliografia.\nDi Branco, Marco, \"915. La battaglia del Garigliano\", Il Mulino, 2019"}
{"id": "829452", "revid": "1442080", "url": "https://it.wikipedia.org/wiki?curid=829452", "title": "Enrico Di Troia", "text": "Biografia.\nEnrico Di Troia muove i primi passi con Danilo Sorgi mettendo in scena nel 1977 \"Roma che non abbozza\", \"Buon viaggio Diana\" e \"Sempre\".\nNel 1983 \u00e8 conduttore e regista di due spazi musicali per Radio Uno: \"Stereo sera\" e \"Stereodomani\" per Rai Stereo Uno. Cura anche la regia di \"SuperStereoUno\" con Gigi Marziali, Antonio De Robertis e Daniela Debolini.\nInizia la sua attivit\u00e0 di doppiatore nel 1981; il primo ruolo importante lo ottiene nel film \"I ragazzi della 56\u00aa strada\", doppiaggio diretto da Fede Arnaud.\nInoltre ha prestato la sua voce a Gary Oldman in \"JFK - Un caso ancora aperto\", a Bill Paxton nel film \"Twister\" e a John Hannah nei film \"Sliding Doors\", \"Hurricane - Il grido dell'innocenza\" e \"Ghost Son\".\nCome attore ha partecipato a fiction televisive quali \"Un medico in famiglia\", \"Cuore contro cuore\", \"Un posto al sole\", \"Distretto di Polizia\" e altre, nonch\u00e9 a qualche film per il cinema."}
{"id": "829453", "revid": "1718925", "url": "https://it.wikipedia.org/wiki?curid=829453", "title": "Bombino nero", "text": "Il Bombino nero \u00e8 un vitigno a bacca nera, che fu introdotto in Puglia in epoca antica; pare che l'origine del nome derivi dalla forma particolare del grappolo, somigliante ad un bambino dalle braccia un po' sollevate: da qui l'usanza di chiamarlo \"bombino\", in dialetto pugliese.\n\u00c8 conosciuto anche come Buonvino, soprannome dovuto alla buona vigoria nonch\u00e9 all'elevata resa sia in termini di materia prima che di mosto ottenuto.\nLa zona di coltivazione \u00e8 quella del nord-barese, basso foggiano, con tendenza all'espansione in tutto il centro Italia.\nIl Grappolo si presenta grosso e compatto, con due ali.\nGli acini sono grossi, hanno buccia spessa e consistente, di colore blu e pruinosa.\nLa vendemmia si ha verso fine settembre, prima met\u00e0 di ottobre."}
{"id": "829455", "revid": "110157", "url": "https://it.wikipedia.org/wiki?curid=829455", "title": "Se mi rilasso... collasso", "text": "Se mi rilasso... collasso \u00e8 il secondo live-album del gruppo fiorentino Bandabard\u00f2."}
{"id": "829458", "revid": "709565", "url": "https://it.wikipedia.org/wiki?curid=829458", "title": "Richie Ryan", "text": "Richie Ryan \u00e8 uno dei principali personaggi della serie televisiva \"Highlander\", interpretato da Stan Kirsch con la voce italiana di Simone Mori. Appare gi\u00e0 dall'episodio pilota quando tenta di rubare nel negozio di Duncan MacLeod. Il ragazzo ancora non sa di essere un immortale e Duncan lo prende sotto la sua ala protettrice.\nL'idea di rendere Richie un immortale fu presa seriamente in considerazione gi\u00e0 durante la lavorazione del primo episodio della serie, ma Bill Panzer, produttore esecutivo, scelse di posticipare questa idea per una seconda stagione.\nCaratteristiche.\nRichie Ryan \u00e8 un ragazzo alto, magro e coi capelli arruffati, ricci e biondi e generalmente folti (nelle prime stagioni) ma successivamente (a partire dalla quarta stagione), con la crescita come uomo del personaggio, li porta tagliati corti. Richie \u00e8 un ragazzo immaturo e irresponsabile, ma anche scaltro, astuto e dotato di uno spiccato senso dell'umorismo. Ha avuto un'infanzia difficile (non conosce i genitori) e per questo ha imparato a cavarsela da solo. \u00c8 sempre pronto ad aiutare gli altri, ha un debole per le donne in difficolt\u00e0 e gli piace il ruolo dell'eroe. \u00c8 appassionato di motocross e il suo sogno \u00e8 quello di diventare un pilota professionista.\nCol proseguire della serie (e soprattutto dopo essere diventato immortale) il ragazzo matura parecchio, fino a diventare un uomo con un carattere ben distinto. Comincia anche ad avere un ruolo pi\u00f9 attivo nelle avventure di Duncan MacLeod, assistendo (e qualche volta salvando) l'amico in quasi tutte le battaglie con gli altri immortali.\nBiografia del personaggio.\nCome molti altri immortali, Richie \u00e8 orfano dalla nascita e vive a Seacouver di espedienti e piccoli furti. Quando cerca d'introdursi nel negozio di antiquariato viene sorpreso da Duncan MacLeod che, con una spada giapponese in mano, minaccia di tagliargli la testa. Subito dopo intervengono altri due immortali (Connor MacLeod e Slan Quince) per combattere con Duncan, ma il duello \u00e8 fermato dall'arrivo della polizia. Appurata l'ingenuit\u00e0 di Richie, non ancora al corrente della sua immortalit\u00e0, Duncan decide di non sporgere denuncia e lo obbliga a non dire a nessuno del duello a cui ha assistito. Richie rimane affascinato e incuriosito da quell'uomo, cos\u00ec inizia a seguirlo fino a vedere la fine del duello con Duncan che taglia la testa al suo nemico. L'uomo decide allora di raccontare a Richie il suo segreto e di adottarlo. Il ragazzo seguir\u00e0 cos\u00ec Duncan e la sua compagna Tessa nelle avventure dell'uomo immortale.\nDopo un lungo soggiorno a Parigi, Duncan, Tessa e Richie tornano negli Stati Uniti. Qui Tessa e Richie vengono uccisi da un rapinatore, il ragazzo immortale si risveglia trovando Tessa morta tra le braccia di Duncan. Non passa molto tempo che Richie si trova ad affrontare il suo primo nemico immortale: l'irlandese Annie Devlin. La donna \u00e8 in cerca di vendetta per la morte del marito avvenuta involontariamente a causa dello stesso Richie. Duncan conosce la forza della donna e aiuta Richie ad allenarsi per difendersi dagli assalti degli immortali che cercheranno di avvantaggiarsi dall'inesperienza del ragazzo. Sotto la guida di Duncan, Richie impara ad usare la katana e sconfigge Annie in duello, ma scopre di non avere il coraggio di tagliarle la testa e la risparmia. La donna lo ringrazia rinunciando a ogni desiderio di vendetta. Duncan regaler\u00e0 poi una nuova spada a Richie, una rapier spagnola del XVI secolo che gli permette di sfruttare la sua velocit\u00e0 e tenere a distanza l'avversario pi\u00f9 di quanto possa fare una katana.\nPerfezionate le sue abilit\u00e0 con l'aiuto di Duncan, Richie si imbatte nel malvagio immortale Mako. Il giovane interviene per salvare una ragazza di nome Laura dalle molestie di Mako. La ragazza racconta di essere stata ingiustamente accusata di aver ucciso il marito e Mako \u00e8 un cacciatore di taglie che la insegue. Richie e Laura cercano di fuggire, ma Mako non d\u00e0 loro tregua e finisce con l'uccidere involontariamente la ragazza. Questo scatena la rabbia di Richie che sfida Mako a duello, mentre Duncan osserva la battaglia senza poter intervenire per via delle regole del gioco (un immortale non pu\u00f2 mai interferire in un duello). Richie taglia la testa di Mako ed ottiene la sua prima \"Reminiscenza\". Capisce di essere in grado di cavarsela da solo, saluta Duncan e parte per un viaggio da solo per maturare le sue abilit\u00e0.\nRitornato in Francia, qui Richie diventa un famoso pilota di motocross, ma la sua carriera non dura a lungo. Durante una gara, infatti, \"muore\" e, per non svelare a tutti la sua immortalit\u00e0, lascia la Francia e la sua carriera di pilota. Ritorna da Duncan e rimane a lavorare nel dojo di propriet\u00e0 dall'amico.\nDuncan, dopo aver ottenuto la \"Reminiscenza Nera\" ed essere diventato malvagio, tenta di uccidere Richie. Il giovane viene salvato in tempo dall'Osservatore Joe Dawson che spara a Duncan diversi colpi di pistola. Dopo un lungo periodo, Duncan, ritornato in s\u00e9, ritorna da Richie per riconciliarsi con lui. Il giovane, ancora sconvolto dall'immagine di Duncan che prova a decapitarlo, \u00e8 all'inizio ostile all'amico, ma decide di perdonarlo dopo che MacLeod gli ripara la spada, distrutta dopo il combattimento con l'immortale Carter Wellan.\nDopo essere ritornato in Europa, Richie affianca Duncan nella lotta contro il demone Ahriman. La battaglia \u00e8 pi\u00f9 dura del previsto e nella lotta il malvagio demone inganna MacLeod prendendo le sembianze di Richie, James Horton e Kronos. Sul luogo dello scontro giunge anche il vero Richie e Duncan, credendolo Ahriman, lo decapita. Il demone si allontana dalla scena compiaciuto, mentre Duncan riceve la \"Reminiscenza\" del suo pupillo. Sul posto giungono anche Methos e Joe Dawson che non possono fare altro che constatare il decesso di Richie. Duncan, afflitto dal dolore, si sente in colpa per la morte dell'amico e chiede a Methos di decapitarlo, ma questi rifiuta.\nL'ultima apparizione di Richie \u00e8 nell'episodio conclusivo della serie, ambientato in una realt\u00e0 alternativa dove Duncan MacLeod non \u00e8 mai esistito. In questa realt\u00e0, Richie viene reclutato da Methos nei Cavalieri dell'Apocalisse. Il giovane, per\u00f2, fallisce l'ordine di uccidere Joe Dawson e Methos lo punisce decapitandolo.\nUccisioni nel \"Gioco\".\nTutti gli Immortali sono obbligati a combattere tra di loro nel \"Gioco\" (\"The Game\" in originale). Quando un immortale \u00e8 decapitato da un suo simile parte del suo potere e della sua conoscenza viene riversato nel vincitore del duello. Nel 1994 Richie diventa Immortale e, come tale, comincia a prendere parte al \"Gioco\" ed inizia a sfidare altri immortali. Di seguito vengono riportati gli immortali uccisi da Richie nel corso della serie:"}
{"id": "829462", "revid": "287204", "url": "https://it.wikipedia.org/wiki?curid=829462", "title": "Hof (Germania)", "text": ""}
{"id": "829465", "revid": "729019", "url": "https://it.wikipedia.org/wiki?curid=829465", "title": "Caproni Ca.314", "text": "Il Caproni Ca.314 era un bimotore da ricognizione multiruolo ad ala bassa prodotto dall'azienda italiana Cantieri Aeronautici Bergamaschi (CAB) (gruppo Caproni) di Ponte San Pietro, Bergamo, negli anni trenta.\nEvoluzione dell'originario Ca.310 \"Libeccio\" venne utilizzato dalla Regia Aeronautica, anche nel ruolo di bombardiere leggero, dalla seconda met\u00e0 degli anni trenta fino alla fine della seconda guerra mondiale.\nStoria.\nSviluppo.\nIl Ca.314 apparteneva alla serie 310 sviluppata in parallelo con il Ghibli che vol\u00f2 la prima volta il 20 febbraio 1937. La versione 313 era del 1940 e si caratterizza per il muso incurvato. Venne impiegato come aereo da ricognizione, bombardiere leggero o caccia di scorta di convogli. Oper\u00f2 in Russia, Africa, Balcani e Francia.\nLa versione 314 venne impiegato per l'attacco al suolo e come aerosilurante (come addestratore). In tutte le versioni ne vennero prodotti circa 400 esemplari."}
{"id": "829466", "revid": "124972243", "url": "https://it.wikipedia.org/wiki?curid=829466", "title": "Open Your Heart (Madonna)", "text": "Open Your Heart \u00e8 una canzone della cantautrice statunitense Madonna, pubblicata il 12 novembre 1986 come quarto singolo estratto dall'album \"True Blue\". Appare anche nel primo greatest hits della cantante, \"The Immaculate Collection(1990)\" e nella raccolta \"Celebration(2009)\". Originariamente era una canzone Rock and roll intitolata \"Follow Your Heart\", ed era stata scritta per la cantante Cyndi Lauper dagli autori Gardner Cole e Peter Rafelson. Nel frattempo, il manager di Madonna stava cercando nuove canzoni da inserire nell'album True Blue, cos\u00ec Madonna ascolt\u00f2 la canzone e la accett\u00f2. Madonna ne modific\u00f2 il testo e ne cambi\u00f2 la composizione per adattarla alla musica dance e a quella pop. Il testo di \"Open Your Heart\" parla di amore, in particolare Madonna esprime il suo desiderio sessuale.\nLa canzone fu ben accolta dai critici musicali, che la elogiavano per essere una semplice canzone d'amore. Inoltre, la canzone fu un successo commerciale, raggiungendo la top-ten in Belgio, Canada, Irlanda, Italia, Olanda e nel Regno Unito. La canzone ha raggiunto la prima posizione nella Billboard Hot 100 degli Stati Uniti.\nNel video della canzone, Madonna interpreta una ballerina esotica in un peep-show, che diventa amica di un ragazzino e successivamente fugge con lui. Il video fu acclamato dalla critica perch\u00e9 rappresentava una prospettiva opposta del Voyeurismo maschile, anche se \u00e8 stata criticata la parte in cui il bambino protagonista entra nello strip club in cui si esibisce Madonna. Il video \u00e8 un omaggio a Liza Minnelli e a Marlene Dietrich.\n\"Open Your Heart\" fu eseguita in tre dei suoi tour - nel Who's That Girl Tour del 1987, nel Blond Ambition Tour del 1990 e nel MDNA Tour del 2012.\nIl singolo.\nScritta originalmente come una canzone rock'n'roll per Cyndi Lauper, venne ceduta ai The Temptations, ma quando il gruppo sent\u00ec dire che Madonna era interessata al brano, declin\u00f2 l'offerta. Madonna la cambi\u00f2 in un brano dance-pop e venne cambiato il titolo (originalmente \"Follow Your Heart\"). Per quanto riguarda il testo, esso rimanda a un'innocente dichiarazione d'intenti dove si pu\u00f2 avvertire il desiderio sessuale di Madonna. Alcuni autori hanno visto invece una descrizione dei sentimenti onesti di un ragazzo verso una ragazza In ogni caso si tratta di una canzone d'amore Mavis Tsai ha affermato che la frase \"Open Your Heart\" (in italiano \"Apri il tuo cuore\") \u00e8 una metafora per indicare la vulnerabilit\u00e0 che si ha quando inizia una storia d'amore. Le frasi successive della canzone: \"Open Your Heart, I'll make you love me; It's not that hard, if you just turn the key\" (in italiano: \"Apri il tuo cuore, far\u00f2 in modo che tu mi ami, non \u00e8 cos\u00ec difficile se tu giri la chiave\") descrive questa metafora vividamente. il concetto della canzone vede comunque Madonna come una vittima dell'amore. Secondo Santiago Fouz-Hern\u00e1ndez, nel testo Madonna esprime il suo desiderio sessuale, un esempio si trova nella frase: \"If you gave me half a chance you'd see; My desire burning inside of me\" (in italiano: \"Se me ne dai l'occasione vedrai che il desiderio brucia dentro di me\").\nLa canzone fu ben accolta dalla critica e ottenne un grande successo commerciale, arrivando al primo posto della classifica americana Billboard Hot 100, facendone cos\u00ec la quinta numero uno della popstar. In tutto il mondo, \"Open Your Heart\" entr\u00f2 nella top-ten in vari paesi d'Europa, incluso l'Italia, Irlanda, Olanda, Belgio e Regno Unito.\nIl video.\nIl videoclip fu girato a Los Angeles nel luglio 1986 e pubblicato nel dicembre dello stesso anno, ed \u00e8 stato diretto da Jean Baptiste Mondino. Il video si discosta molto dal testo: infatti Madonna si esibisce in un peep-show club, indossando il celebre bustier di Jean-Paul Gaultier con le punte d'oro, che presto diventer\u00e0 uno dei suoi look pi\u00f9 famosi. Verso la fine del video Madonna si esibisce in un ballo e bacia sulla bocca un ragazzino, poi i due scappano insieme, mentre il proprietario del locale esclama: \"Ritorna, ritorna Madonna... abbiamo ancora bisogno di te\". Il video \u00e8 strutturato come un peep show e rimanda al voyeurismo, infatti Madonna rappresenta una spogliarellista. Mondino afferm\u00f2 che l'idea del peep show fu sua e derivava dal fatto che in quel periodo \"si stava sperimentando una libert\u00e0 riguardo al corpo e alla sessualit\u00e0\". All'inizio del video, Madonna indossa una parrucca nera che lei successivamente rimuove, mostrando i suoi corti capelli ossigenati.\nIl video \u00e8 un omaggio a Marlene Dietrich, nel film L'angelo azzurro e a Liza Minnelli, nel musical Cabaret. Il video \u00e8 diventato oggetto di contestazione da parte di alcune femministe che lo consideravano come una rappresentazione cinica della donna come oggetto del piacere con sfondo pornografico. All'inizio, MTV aveva delle riserve nel trasmettere il video, risolte poi con un incontro con gli ufficiali della Warner. Nonostante ci\u00f2, il video fu candidato a tre MTV Video Music Awards: in uno di questi \"Open Your Heart\" cedette la vittoria a \"Papa Don't Preach\".\nEsecuzioni dal vivo.\nIl brano apriva il concerto del \"Who's That Girl Tour\" del 1987: Madonna dietro a uno schermo che faceva intravedere la sua ombra, compie precisi movimenti vicino a una sedia; successivamente scende, mentre un ragazzino la cerca e alla fine balla con lei.\nMadonna ha eseguito \"Open Your Heart\" anche nel \"Blond Ambition Tour\" del 1990, subito dopo \"Express Yourself\", mostrando il bustier, ballando anche questa volta su una sedia. Poi non ha pi\u00f9 proposto il brano in un tour, tranne che per il \"Drowned World Tour\", dove ha usato la canzone per un breve \"interlude\", tra Frozen e \"Nobody's Perfect\". Inoltre, nello Sticky &amp; Sweet Tour del 2009, il ritornello della canzone \u00e8 stato inserito nell'esibizione di \"Frozen\". Nel 2012, a ben 22 anni dal \"Blond Ambition Tour\", Madonna ripropone la canzone nel suo \"MDNA Tour\", mixandola con \"Sagarra Jo\", brano del trio basco Kalakan, che la accompagna durante l'esibizione.\nClassifiche.\nIl singolo ottenne un grande successo in tutto il mondo, divenne la quinta numero 1 di Madonna negli Stati Uniti. "}
{"id": "829467", "revid": "2159173", "url": "https://it.wikipedia.org/wiki?curid=829467", "title": "Bondo! Bondo!", "text": "Bondo! Bondo! \u00e8 il quarto studio-album del gruppo italiano Bandabard\u00f2 pubblicato per la Danny Rose nel 2002."}
{"id": "829469", "revid": "56620", "url": "https://it.wikipedia.org/wiki?curid=829469", "title": "Annibale Giscone", "text": "I suoi sforzi risultarono vani e la sua sconfitta in battaglia anticip\u00f2 la caduta di Cartagine e la posteriore esecuzione.\nCarriera militare.\nLa prima fonte storica che cita Annibale Giscone fu datata 261 a.C. come comandante della guardia a difesa della citt\u00e0 di Akragas contro i Romani. A discapito di Annibale e il suo seguito, gli abitanti si ribellarono e aprirono le porte della citt\u00e0 ai romani, ma lui riusc\u00ec a fuggire a Cartagine. L'anno seguente, nel 260 a.C. divenne ammiraglio della flotta distaccata a Messina. Quando venne attaccato dai romani, riusc\u00ec a sconfiggerli e cattur\u00f2 il console Gneo Cornelio Scipione Asina nella Battaglia delle Isole Lipari, ma questa vittoria lo inorgogl\u00ec, e quando nella Battaglia di Milazzo, convinto della superiorit\u00e0 della flotta cartaginese, attacc\u00f2 senza particolare strategia le navi romane perse. Annibale al comando delle navi superstiti diresse verso le coste occidentali della Sardegna dove, al largo della citt\u00e0 di Sulki si scontr\u00f2 con la squadra navale romana al comando del console Gaio Sulpicio Patercolo. I Cartaginesi vennero sconfitti ed Annibale riusc\u00ec a guadagnare terra a bordo di una scialuppa ma venne catturato a terra dai suoi compatrioti della piazzaforte di Sulki e crocifisso."}
{"id": "829470", "revid": "547034", "url": "https://it.wikipedia.org/wiki?curid=829470", "title": "Tre passi avanti", "text": "Tre passi avanti \u00e8 il quinto studio-album del gruppo fiorentino Bandabard\u00f2.\nCuriosit\u00e0.\nIl testo della canzone \"Sempre allegri\" \u00e8 stato scritto insieme a Dario Fo.\nIl verso finale della stessa canzone (Sempre allegri bisogna stare che il nostro piangere fa male al re,fa male al ricco e al cardinale diventan tristi se noi piangiam) \u00e8 tratto da \"Ho un visto un re\", scritta da Fo e incisa da Giorgio Gaber e Enzo Jannacci"}
{"id": "829471", "revid": "290948", "url": "https://it.wikipedia.org/wiki?curid=829471", "title": "Macerato", "text": ""}
{"id": "829491", "revid": "287204", "url": "https://it.wikipedia.org/wiki?curid=829491", "title": "HOF", "text": ""}
{"id": "829493", "revid": "106908", "url": "https://it.wikipedia.org/wiki?curid=829493", "title": "Taurino", "text": "Biografia.\nLa sua usurpazione \u00e8 nota in pochissimi dettagli: le fonti si limitano a dire che si fece acclamare \"augusto\", ma che poi si affog\u00f2 nell'Eufrate per timore di Alessandro. \n\u00c8 possibile che l'imperatore avesse mandato contro l'usurpatore il generale Giunio Palmato, che riport\u00f2 la pace in Armenia."}
{"id": "829511", "revid": "554814", "url": "https://it.wikipedia.org/wiki?curid=829511", "title": "Cataplasma", "text": " \nIl cataplasma \u00e8 un composto ad uso farmacologico costituito normalmente da impasti di amidi, mucillagini e oli, che si applicano, possibilmente a caldo, direttamente sulla pelle. Il cataplasma, che non va confuso con l'empiastro, impiastro o cerotto, appartiene alla famiglia delle preparazioni galeniche, in onore di Galeno; tali preparazioni vengono somministrate inizialmente in dosi ridotte per accertare che il paziente accetti la cura senza grosse controindicazioni (ipersensibilit\u00e0 o reazioni allergiche)."}
{"id": "829512", "revid": "1305887", "url": "https://it.wikipedia.org/wiki?curid=829512", "title": "Barney Rubble", "text": "Barnard Matthew \"Barney\" Rubble \u00e8 un personaggio della serie animata televisiva \"Gli antenati\".\n\u00c8 vicino di casa e migliore amico del protagonista Fred Flintstone. Ha una moglie di nome Betty Rubble e un figlio adottivo di nome Bam Bam (chiamato, in alcuni episodi, Tam Tam) dotato di una forza prodigiosa. \u00c8 piuttosto ingenuo ed amante delle macchine sportive.\nLa personalit\u00e0 di Barney \u00e8 basata su quella di Ed Norton, interpretato da Art Carney nella serie televisiva degli anni cinquanta \"The Honeymooners\" .\nNella versione originale in lingua inglese, Barney \u00e8 doppiato da Mel Blanc, mentre la voce storica italiana \u00e8 quella di Giancarlo Maestri."}
{"id": "829513", "revid": "1967654", "url": "https://it.wikipedia.org/wiki?curid=829513", "title": "Alessandro Pansa", "text": "Biografia.\nAlessandro Pansa \u00e8 nato a Eboli, in provincia di Salerno, il 9 giugno 1951. \u00c8 sposato e ha due figli. Diplomatosi al liceo classico \"Enrico Perito\" nella citt\u00e0 natia, si \u00e8 laureato in giurisprudenza all'Universit\u00e0 degli Studi di Napoli \"Federico II\" per poi entrare nell'allora Corpo delle Guardie di Pubblica Sicurezza, nel 1975 (divenuto poi Polizia di Stato) come commissario.\nAssegnato alla Squadra Mobile della questura di Cosenza, si occupa di criminalit\u00e0 organizzata e di terrorismo. Nel 1982 \u00e8 stato trasferito a Roma presso la squadra narcotici e poi alla polizia criminale, trasferito poi alla Direzione Centrale della Polizia Criminale nel 1985. Nel 1990 \u00e8 stato direttore supplente della seconda divisione del Servizio centrale operativo (SCO), lavorando in quegli anni insieme a Gianni De Gennaro e Antonio Manganelli, con il giudice Giovanni Falcone, e diventando direttore dello SCO nel 1996.\nNominato prefetto nel giugno 2000, diviene direttore centrale delle \"specialit\u00e0\" della Polizia nella direzione che coordina la Stradale, la Ferroviaria, la Frontiera e la Polizia postale e delle comunicazioni. Nel luglio 2003 diviene responsabile della Direzione centrale dell'immigrazione e della polizia delle frontiere del Viminale. In novembre 2005 diviene vice direttore generale della pubblica sicurezza (vice capo della Polizia), nonch\u00e9 direttore centrale della polizia criminale (Criminalpol). Per alcuni anni, a partire dall'anno accademico 2000-2001, ha insegnato nel corso di specializzazione in \"Tutela della persona e attivit\u00e0 investigativa\" dell'Universit\u00e0 di Camerino, attivato in videoconferenza a Roma.\nIl 4 gennaio 2007 su proposta del Ministro dell'interno Giuliano Amato \u00e8 stato nominato prefetto di Napoli dal Consiglio dei ministri, al posto di Renato Profili richiamato a Roma in attesa di altro incarico. Per alcuni mesi (dal 6 luglio al 31 dicembre 2007) \u00e8 stato anche Commissario straordinario per l'emergenza rifiuti in Campania. Per questo incarico il 27 maggio 2008 ha ricevuto un'informazione di garanzia circa presunte irregolarit\u00e0 in atti relativi alla societ\u00e0 FIBE compiuti durante la sua gestione del commissariato rifiuti. Nel 2009 la procura ha chiesto l'archiviazione, disposta dal GIP nell'ottobre 2010. Intanto, dal 31 maggio 2008 diviene anche commissario delegato per l'emergenza degli insediamenti di comunit\u00e0 nomadi nella regione Campania.\nIl 30 agosto 2010 assume l'incarico di direttore del dipartimento per gli affari interni e territoriali del ministero dell'Interno.\nIl 31 maggio 2013 \u00e8 stato nominato dal consiglio dei ministri Capo della Polizia..\nIl 29 aprile 2016 \u00e8 stato nominato capo del Dipartimento delle informazioni per la sicurezza, sostituendo l'ambasciatore Giampiero Massolo. Ha diretto il DIS fino al 21 novembre 2018 \u00e8 stato sostituito dal generale di divisione della Guardia di Finanza Gennaro Vecchione.\nNel maggio 2019 diviene presidente di \"TI Sparkle\" e consigliere della capogruppo TIM per la sicurezza."}
{"id": "829514", "revid": "19933", "url": "https://it.wikipedia.org/wiki?curid=829514", "title": "Erodiano lo Storico", "text": ""}
{"id": "829517", "revid": "767487", "url": "https://it.wikipedia.org/wiki?curid=829517", "title": "Jake Shimabukuro", "text": "Biografia.\n\u00c8 un virtuoso dell'ukulele conosciuto per la sua notevole abilit\u00e0 tecnica, ma anche per le sue capacit\u00e0 compositive. La sua musica combina elementi di jazz, rock, Hawaiian, blues e pop. Ha letteralmente rivoluzionato l'approccio allo strumento, ricorrendo spesso all'utilizzo di effetti per chitarra durante le sue esibizioni.\nNel 2005 ha edito un DVD educativo chiamato \"Play Loud Ukulele\". Shimabukuro \u00e8 stato in tourn\u00e9e con Bela Fleck &amp; the Flecktones, Jimmy Buffett e in Australia con Tommy Emmanuel.\nTra le figure che lo hanno influenzato, vi sono artisti come Eddie Van Halen, George Harrison, Yngwie Malmsteen, Bruce Lee, Carlos Santana e John Lennon dei Beatles.\nJake Shimabukuro si \u00e8 guadagnato molta popolarit\u00e0 in Internet con un video nel quale suona \"While My Guitar Gently Weeps\" dei Beatles a Central Park.\n\u00c8 stato il primo ukulelista a firmare un contratto discografico con una major, la Sony Music Japan."}
{"id": "829518", "revid": "1522738", "url": "https://it.wikipedia.org/wiki?curid=829518", "title": "La presa di Roma", "text": "La presa di Roma, conosciuto anche come \"Bandiera bianca\" e \"La Breccia di Porta Pia\", \u00e8 un cortometraggio di Filoteo Alberini, che, nel 1905, fu la prima pellicola a essere proiettata in pubblico in Italia.\nLo storico del cinema italiano Aldo Bernardini attesta la prima proiezione a Roma, il 20 settembre 1905, giorno della ricorrenza della presa di Porta Pia; ulteriori ricerche hanno dimostrato, invece, l'esistenza di una precedente proiezione tenutasi al \"Cinematografo Artistico\" di Livorno gi\u00e0 il 16 settembre.\nLungo 250 metri (una decina di minuti), contro i 40/60 tradizionali, cost\u00f2 ben 500 lire. Oggi si conservano solamente 75 metri della pellicola, ovvero quattro minuti di proiezione. Per la presentazione ufficiale, Filoteo Alberini ottiene l'autorizzazione a effettuare la proiezione all'aperto su un grosso schermo piazzato proprio dinanzi a Porta Pia. A Roma vi assistono migliaia di persone richiamate da una breve, ma intensa campagna pubblicitaria effettuata mediante la diffusione di volantini.\nCome indicato nel bollettino della Alberini &amp; Santoni, \"La presa di Roma\" \u00e8 una \"grande ricostruzione storica in sette quadri\", di cui l'ultimo a colori, dell'assalto di Porta Pia condotto dai bersaglieri italiani dopo i vani tentativi di mediazione con le truppe pontificie.\nAlberini sviluppa l'idea di fondo dividendola in una serie di quadri, ognuno costituente una unit\u00e0 narrativa autonoma, che in virt\u00f9 del montaggio ricostruiscono fatti e personaggi della storia italiana recente.\nA tal fine, egli coinvolge Augusto Cicognani nella realizzazione delle scenografie di cartapesta utilizzate per i tre quadri ripresi in teatro di posa che si alternano a quelli girati in esterni dal vero che conferiscono un'inedita autenticit\u00e0 alle scene di massa.\nIn definitiva \"La presa di Roma\" unisce il realismo della ricostruzione storica alla spettacolarit\u00e0 delle scene aprendo la strada, dal punto di vista sia formale che tematico, ai kolossal degli anni successivi in cui eccelle l'industria cinematografica italiana.\nRestauro.\nNel 2005, per i cent'anni della pellicola, il film \u00e8 stato ricostruito e restaurato dal Centro Sperimentale di Cinematografia della Cineteca Nazionale grazie ai duplicati negativi degli anni '30 dell'Istituto Luce confrontati con le copie dei fotogrammi della Cineteca Nazionale di Roma, della Cineteca Italiana di Milano, della Cineteca Argentina di Buenos Aires, del MOMA di New York e del National Film and Television Archive di Londra. Il fotogramma de \"L'ultima cannonata\" \u00e8 stato fornito da Aldo Bernardini, storico collaboratore di Vittorio Martinelli sulla storia del cinema muto."}
{"id": "829526", "revid": "834", "url": "https://it.wikipedia.org/wiki?curid=829526", "title": "Claudio Galeno", "text": ""}
{"id": "829529", "revid": "133649", "url": "https://it.wikipedia.org/wiki?curid=829529", "title": "Reazioni allergiche", "text": ""}
{"id": "829530", "revid": "13302", "url": "https://it.wikipedia.org/wiki?curid=829530", "title": "Collettivo Soleluna", "text": ""}
{"id": "829537", "revid": "1603714", "url": "https://it.wikipedia.org/wiki?curid=829537", "title": "Villa Foscari", "text": "Villa Foscari, detta La Malcontenta, \u00e8 una villa veneta progettata da Andrea Palladio nel 1559 a Malcontenta, localit\u00e0 in prossimit\u00e0 di Mira nella provincia di Venezia, lungo il Naviglio del Brenta, per i fratelli Nicol\u00f2 e Alvise Foscari, appartenenti a una delle famiglie pi\u00f9 potenti della Repubblica di Venezia. La residenza ha un carattere maestoso, quasi regale, sconosciuto a tutte le altre ville palladiane, cui contribuisce la decorazione interna, opera di Giovanni Battista Zelotti e di Battista Franco.\nLa villa \u00e8 stata inserita nel 1996 nella lista dei patrimoni dell'umanit\u00e0 dell'UNESCO, assieme alle altre ville palladiane del Veneto.\nStoria.\nI Foscari cominciarono ad acquisire propriet\u00e0 nella podesteria di Gambarare (entro la quale ricadeva anche la Malcontenta) a partire dalla prima met\u00e0 del Cinquecento, quando i procuratori di San Marco misero all'asta le ex propriet\u00e0 dei Valier, appartenute prima ancora all'abbazia di Sant'Ilario.\nL'edificio, che sorge come blocco isolato e privo di annessi agricoli ai margini della Laguna lungo il fiume, fu voluto da Nicol\u00f2 Foscari (proprietario della celebre Ca' Foscari sul Canal Grande), che intendeva realizzare non tanto una villa-fattoria, ma piuttosto una residenza suburbana, raggiungibile rapidamente in barca dal centro di Venezia grazie alla posizione presso la foce del Naviglio del Brenta. Il progetto fu affidato ad Andrea Palladio tra il 1556 e il 1559, o forse nel 1554 (manca una documentazione relativa); studi recenti hanno documentato un intervento dei Foscari a favore di Palladio per la progettazione di un altare per la chiesa di San Pantalon nel 1555, il che testimonierebbe un rapporto precedente alla progettazione della villa.\nNel 1560, nel pieno dei lavori, moriva Nicol\u00f2 Foscari e il fratello Alvise si assunse l'onere di completarla.\nNel 1561 Giambattista Zelotti e Battista Franco (morto in quell'anno lasciando incompiuta la \"Caduta dei Giganti\") stavano ancora decorando le sale del piano nobile. Certamente l'edificio era gi\u00e0 concluso nel 1566, quando fu visitato da Giorgio Vasari. Nel 1574 avvenne la memorabile visita di Enrico di Valois, che pochi mesi dopo divenne re di Francia.\nNei secoli successivi i Foscari acquisiscono ulteriori fondi nei dintorni, tant'\u00e8 che nei pressi della villa sorsero diversi annessi adibiti a vari usi: stalle, barchesse, la casa del gastaldo, ma anche un traghetto, uno squero, una fornace, un'osteria; si aggiunsero poi una foresteria e varie case d'affitto che andarono a creare quasi un piccolo villaggio, la cosiddetta \"piazza Foscari alla Malcontenta\".\nAi primi dell'Ottocento, tuttavia, il palazzo era disabitato. Nei decenni successivi il complesso della \"piazza\" risultava in rovina e durante i moti del 1848 gli annessi furono smantellati dagli Austriaci.\nFra il 1885 e il 1954 il panorama dell'area, su cui si affacciava la villa, era caratterizzato dalla presenza del binario e dei convogli della tranvia Padova-Malcontenta-Fusina.\nLa villa, entrata a far parte del vasto patrimonio immobiliare e fondiario del conte Lionello Hierschel de Minerbi, venne acquistata in seguito ad una lunga trattativa protrattasi tra il 1924 ed il 1926 da Albert (Bertie) Clinton Landsberg, con il supporto della mecenate Catherine d'Erlanger (moglie del banchiere Emile Beaumont d'Erlanger). La Malcontenta, fino ad allora adibita a magazzino agricolo, fu sottoposta a un primo, lungo restauro. La Villa diventa uno dei luoghi pi\u00f9 ambiti dall'aristocrazia intellettuale del XX secolo: Sergej Djagilev, i ballerini Boris Kochno e Serge Lifar, Paul Morand, Le Corbusier, Winston Churchill, furono spesso ospiti. \nUn secondo intervento fu attuato negli anni 1960 con la collaborazione dell'Ente Ville Venete.\nNel 1973 la villa \u00e8 tornata alla famiglia degli antichi proprietari, grazie all'acquisto da parte di Antonio \"Tonci\" Foscari, che la acquist\u00f2 dall'architetto-barone inglese Claud Phillimore, al quale Landsberg l'aveva lasciata in eredit\u00e0 nel 1965.\nNel 1996 \u00e8 stata inserita nella lista dei patrimoni dell'umanit\u00e0 dell'UNESCO, assieme alle altre ville palladiane del Veneto.\nDescrizione.\nLa villa sorge su un alto basamento, che separa il piano nobile dal suolo umido e conferisce magnificenza all'edificio, sollevato su un podio come un tempio antico. Nella villa convivono motivi derivanti dalla tradizione edilizia lagunare e insieme dall'architettura antica: come a Venezia, la facciata principale \u00e8 rivolta verso l'acqua, ma il pronao ionico e le grandi scalinate hanno a modello il tempietto alle fonti del Clitumno, ben noto a Palladio. Le maestose rampe di accesso gemelle imponevano una sorta di percorso cerimoniale agli ospiti in visita: approdati davanti all'edificio, ascendevano verso il proprietario, che li attendeva al centro del pronao. La tradizionale soluzione palladiana di irrigidimento dei fianchi del pronao aggettante tramite tratti di muro viene sacrificata proprio per consentire l'innesto delle scale. Mancavano anche alberi e vegetazione di contorno, quindi la Malcontenta si imponeva ai suoi visitatori con tutta la maestosit\u00e0 del classico prospetto verso il Brenta.\nLa villa \u00e8 una dimostrazione particolarmente efficace della maestria palladiana nell'ottenere effetti monumentali utilizzando materiali poveri, essenzialmente mattoni e intonaco. Come \u00e8 ben visibile a causa del degrado delle superfici, tutta la villa \u00e8 in mattoni, colonne comprese (tranne quegli elementi che \u00e8 pi\u00f9 agevole ricavare scolpendo la pietra: basi e capitelli), con un intonaco a marmorino che finge un paramento lapideo a bugnato gentile, sul modello di quello che compare talvolta sulla cella dei templi antichi.\nLa facciata posteriore \u00e8 ritenuta uno degli esiti pi\u00f9 alti fra le realizzazioni palladiane, con un sistema di forature che rende leggibile la disposizione interna; si pensi alla parete della grande sala centrale voltata, resa pressoch\u00e9 trasparente dalla finestra termale sovrapposta a una trifora. In quest'ultima \u00e8 chiarissimo il rimando al prospetto di villa Madama di Raffaello, documentando cos\u00ec un debito di conoscenza che Palladio non ammetter\u00e0 mai direttamente.\nDecorazione.\nLa sontuosa decorazione interna della Malcontenta spett\u00f2 a Giovanni Battista Zelotti e, in misura minore, a Battista Franco; i soggetti sono in maggioranza di carattere mitologico, secondo le consuetudini invalse nei cicli di ville dell'entroterra nel XVI secolo; un elemento peculiare \u00e8 rappresentato dai rimandi ai famosi affreschi manieristici del Castello di Fontainebleau (sud-est di Parigi), voluti dal responsabile del programma iconografico, Vittore Grimani, colto amico dei Foscari e per anni residente presso la corte di Francia.\nLa denominazione e la leggenda.\nUna leggenda vuole che la villa debba il soprannome di \"Malcontenta\" a una dama di casa Foscari, relegata tra le sue mura in solitudine a scontare la pena per la sua condotta licenziosa. Il mistero aleggia sulla storia della dama: si dice che ella visse in questo luogo i suoi ultimi trent'anni, mentre non fu mai vista uscire o affacciarsi dalle finestre.Il parco della villa era incolto e pieno di erbacce e rimane avvolto nel mistero il fatto di come la donna sia riuscita a sopravvivere. Nessuno le port\u00f2 mai degli alimenti e nessuno visse mai con lei nella villa; su queste strane circostanze circolano ipotesi e aneddoti. \nCi sono per\u00f2 anche due versioni storiche:"}
{"id": "829540", "revid": "44024", "url": "https://it.wikipedia.org/wiki?curid=829540", "title": "Slam Dunk Contest", "text": ""}
{"id": "829543", "revid": "729019", "url": "https://it.wikipedia.org/wiki?curid=829543", "title": "Macchi M.7", "text": "Il Macchi M.7 fu un idrocaccia a scafo centrale, monoposto, monomotore in configurazione spingente e biplano, progettato da Alessandro Tonini e prodotto dall'azienda italiana Societ\u00e0 Anonima Nieuport-Macchi, poi Aeronautica Macchi.\nUna versione modificata dell'M.7, l'idrocorsa M.7bis, vinse la Coppa Schneider nel 1921.\nStoria del progetto.\nDurante le fasi della prima guerra mondiale, nell'ambito di un continuo aggiornamento delle capacit\u00e0 e prestazioni dei velivoli, conseguenza anche dello sviluppo delle loro parti come motori dalla potenza sempre pi\u00f9 elevata, l'ingegner Alessandro Tonini, da poco arrivato a ricoprire l'incarico di capoprogettista alla Nieuport-Macchi, avendo a disposizione i motori Isotta Fraschini V.6 da 250 CV decise di avviare lo sviluppo di un nuovo modello di idrocaccia che potesse sfruttare il nuovo gruppo motoelica. Il progetto di Tonini prendeva spunto dal precedente Macchi M.5, tuttavia i due modelli avevano in comune solo l'aspetto, nelle proporzioni ma pi\u00f9 compatto nelle misure, mentre, oltre alla nuova motorizzazione, erano nuovi sia lo scafo che la velatura, ispirata agli Hanriot che l'azienda produceva su licenza, sempre di tipo biplana con piani alari seppur con la stessa apertura diversi tra loro nel profilo.\nIl prototipo, dopo le iniziali prove di volo aziendali, venne consegnato alla Stazione Idrovolanti di Venezia, la stazione idrovolanti della Regia Marina presente con due aviorimesse all'isola di Sant'Andrea e a Punta Sabbioni, per valutazione in ambito operativo e dove al 4 novembre 1918, poco prima del termine del conflitto, risulta ancora in carico alla 260\u00aa Squadriglia anche se inefficiente. Fu durante questo periodo che il velivolo riusc\u00ec a raggiungere i 210\u00a0km/h di velocit\u00e0 di punta, oltre 113 kt, affermandosi come l'idrovolante da caccia del periodo pi\u00f9 veloce al mondo, convincendo le autorit\u00e0 militari della marina militare italiana a emettere un massiccio ordine per esemplari complessivi. Con la fine delle ostilit\u00e0, tuttavia, vennero meno le esigenze tale fornitura che inizi\u00f2 ad essere prodotta in serie ma evasa con conseguente lentezza; alla firma dell'armistizio di Compi\u00e8gne le consegne ammontavano a tre esemplari, di produzione Macchi, mentre al successivo febbraio 1919 erano solo sette gli M.7 in carico alla Regia Marina.\nDal modello base vennero sviluppate due nuove versioni, la bis prodotta in 17 esemplari, solo 3 consegnati prima del termine della guerra, e successivamente la ter.\nL'M.7bis, sempre su progetto dell'ingegner Tonini, era caratterizzato da un intervento radicale sullo scavo, ora a chiglia concava, e monoblocco. Dotato di un'elica spingente, era un apparecchio estremamente maneggevole e in grado di realizzare notevoli figure acrobatiche.\nL'M.7ter fu l'ultimo e pi\u00f9 maturo sviluppo della macchina, segnalandosi per la ridotta superficie alare e un ridisegno della scocca e dell'impennaggio. Tale versione venne realizzata in un centinaio di esemplari.\nTecnica.\nL'M.7 conservava il tipico aspetto degli idrocaccia del periodo, ovvero configurazione a scafo centrale, configurazione alare biplana, in questo caso sesquiplana con l'ala inferiore pi\u00f9 corta della superiore, la prima dotata di due galleggianti equilibratori applicati inferiormente. Le due ali erano collegate tra loro da una robusta incastellatura tubolare centrale, dove era anche collocato il motore 6 cilindri in linea Isotta Fraschini Asso 200 (chiamato anche Semi-Asso o Mezzo-Asso) in configurazione spingente, integrata da un paio di montanti all'altezza dei galleggianti. Lo scafo presentava anteriormente l'abitacolo di pilotaggio aperto coadiuvato da un piccolo parabrezza antispruzzi e terminava posteriormente in una coda caratterizzata dall'impennaggio cruciforme e monoderiva.\nImpiego operativo.\nMilitare.\nItalia.\nIl prototipo venne consegnato nel luglio 1918 alla stazione idrovolanti di Venezia deve inizi\u00f2 le prove in ambito operativo e dove in novembre risultava ancora assegnato alla 260\u00aa Squadriglia. Le prove effettuate, che riuscirono a fargli raggiungere una velocit\u00e0 massima di 210\u00a0km/h, risultando il pi\u00f9 veloce idrovolante dell'epoca, convinsero la Regia Marina ad emettere un massiccio ordine per esemplari complessivi, ordine ridimensionato per il termine del conflitto.\nSvezia.\nAl termine del primo conflitto mondiale la Macchi, intenzionata a ottenere un accordo di fornitura, avvi\u00f2 accordi commerciali con il governo svedese suggerendo l'acquisto dell'M.7 che, dato il particolare territorio dello stato scandinavo, ricco di laghi, poteva soddisfare le esigenze della neoistituita Marinens Flygv\u00e4sende (MFV), l'allora componente aerea della Svenska marinen (la marina militare svedese).\nNell'autunno del 1919 una delegazione della Macchi present\u00f2 un esemplare destinato ad essere valutato in servizio nell'MFV, ottenendo una commessa per quattro esemplari, con ordine evaso completamente nel 1920, che dopo essere arrivati in Svezia vennero assegnati ad una base sul lago Roxen dove furono oggetto di prove in ambito operativo fino al 1921 in previsione della possibile assegnazione definitiva alla Fortezza di Boden (\"Bodens f\u00e4stning\").\nIl modello non risult\u00f2 molto popolare tra il personale militare per la cronica tendenza di imbarcare gli spruzzi d'acqua in fase di decollo e ammaraggio lasciando bagnati i membri dell'equipaggio.\nL'attivit\u00e0 comprese anche alcuni raid che sorvolando il Mar Baltico raggiunsero le nazioni confinanti.\nSportivo.\nIl velivolo ottenne numerosi successi nelle prove sportive di velocit\u00e0 e acrobazia, come a Monaco nel 1920, con i piloti Zanetti e Morselli.\nPrimati.\nPer l'edizione della Coppa Schneider dell'11 agosto 1921, tenutasi in quell'anno a Venezia, il velivolo pilotato da Giovanni De Briganti si ritrov\u00f2 vincitore ed unico a giungere all'arrivo. In quell'occasione fece segnare una velocit\u00e0 media di 189,67 km/h.\nNella successiva competizione svoltasi a Napoli il 22 agosto 1922, l'M.7bis si classific\u00f2 al quarto posto."}
{"id": "829544", "revid": "36426", "url": "https://it.wikipedia.org/wiki?curid=829544", "title": "Diocesi di Mileto", "text": ""}
{"id": "829546", "revid": "131962", "url": "https://it.wikipedia.org/wiki?curid=829546", "title": "Chersus kleimanni", "text": ""}
{"id": "829548", "revid": "47767", "url": "https://it.wikipedia.org/wiki?curid=829548", "title": "Gerard DuGalle", "text": ""}
{"id": "829552", "revid": "121669721", "url": "https://it.wikipedia.org/wiki?curid=829552", "title": "Somatotropina", "text": "La somatotropina, nota anche come ormone somatotropo, ormone della crescita, STH, oppure SH o GH (\"growth hormone\"), \u00e8 un ormone peptidico secreto dall'adenoipofisi composto da 191 amminoacidi. La sua principale funzione \u00e8 di stimolare lo sviluppo dell'organismo umano e di molti vertebrati, promuovendo l'accrescimento e la divisione mitotica delle cellule di quasi tutti i tessuti corporei.\nUna forma ricombinante di hGH (INN) \u00e8 usata come farmaco da prescrizione per il trattamento dei disturbi della crescita dei bambini e del deficit di ormone della crescita negli adulti. Negli Stati Uniti, \u00e8 disponibile solo legalmente dalle farmacie, dietro prescrizione medica. Negli ultimi anni negli Stati Uniti, alcuni medici hanno iniziato a prescrivere l'ormone della crescita in pazienti anziani con deficit di GH (ma non su persone sane) per aumentare la vitalit\u00e0. Nonostante sia legale, l'efficacia e la sicurezza di questo uso per HGH non \u00e8 stata testata in uno studio clinico. In questo momento, HGH \u00e8 ancora considerato un ormone molto complesso e molte delle sue funzioni sono ancora sconosciute.\nNel suo ruolo di agente anabolizzante, HGH \u00e8 stato utilizzato dai concorrenti nello sport almeno dal 1982 ed \u00e8 stato bandito dal CIO e dalla NCAA. L'analisi delle urine tradizionale non rileva il doping con HGH, quindi il divieto \u00e8 stato inapplicabile fino ai primi anni del 2000, quando iniziarono a essere sviluppati esami del sangue che potevano distinguere tra HGH naturale e artificiale. Gli esami del sangue condotti dalla WADA alle Olimpiadi del 2004 ad Atene, in Grecia, hanno preso di mira principalmente HGH.\nIl GH \u00e8 stato studiato per l'allevamento di bestiame in modo pi\u00f9 efficiente nell'agricoltura industriale e sono stati fatti molti sforzi per ottenere l'approvazione governativa per l'uso di GH nella produzione di bestiame. Questi usi sono stati controversi. Negli Stati Uniti, l'unico uso approvato dalla FDA di GH per il bestiame \u00e8 l'uso di una forma specifica di GH, chiamata somatotropina bovina, per aumentare la produzione di latte nelle vacche da latte.\nNomenclatura.\nI nomi somatotropina (STH) o ormone somatotropo si riferiscono all'ormone della crescita prodotto naturalmente negli animali ed estratto da cadavere. L'ormone estratto dai cadaveri umani \u00e8 abbreviato con hGH. Il principale ormone della crescita prodotto dalla tecnologia del DNA ricombinante ha il nome generico approvato somatropina (INN) e il marchio Humatrope ed \u00e8 rhGH correttamente abbreviato nella letteratura scientifica. Dalla sua introduzione nel 1992, Humatrope \u00e8 stato un agente dopante sportivo vietato.\nFisiologia.\nGenetica.\nI geni dell'ormone della crescita umano, noto come ormone della crescita 1 (somatotropina, ormone della crescita dell'ipofisi) e dell'ormone della crescita 2 (ormone della crescita placentare, variante dell'ormone della crescita), sono localizzati nel braccio lungo del cromosoma 17 (17q 22-24) e sono strettamente correlati ai geni della somatomammotropina corionica umana (noti anche come ormone lattogeno placentare). GH, somatomammotropina corionica umana e prolattina appartengono a un gruppo di ormoni omologhi con attivit\u00e0 di crescita e lattogenesi.\nFunzione.\nIl GH provoca un aumento della sintesi proteica nelle cellule e della deposizione delle proteine nei tessuti nell'arco di pochi minuti. Tale effetto \u00e8 mediato da diversi meccanismi. Il GH agisce su alcuni trasportatori di amminoacidi collocati sulla membrana plasmatica di molti tipi cellulari incrementandone l'attivit\u00e0 e determinandone quindi un maggiore ingresso nel citoplasma. Il trasporto \u00e8 in genere specifico per determinati amminoacidi, ma agendo su diversi recettori si crede che questo ormone sia in grado di incrementare il trasporto della maggior parte di essi. \nIl GH stimola la traduzione degli mRNA cellulari anche in assenza di una concentrazione di amminoacidi superiore alla norma, determinando un aumento della sintesi proteica da parte dei ribosomi; inoltre a lungo termine (1-2 giorni) aumenta la trascrizione del DNA in mRNA e conseguentemente la loro traduzione. Conseguentemente alla mobilizzazione di lipidi, allo scopo di produrre energia il GH risparmia le riserve proteiche, risparmiandole o ritardandone la degradazione. Per queste ragioni la somatotropina \u00e8 utilizzata dai culturisti che vogliono aumentare la propria massa muscolare. Tale pratica \u00e8 molto pericolosa in quanto la somministrazione esogena determina atrofia delle cellule dell'adenoipofisi preposte alla secrezione.\nIl GH stimola la liberazione di acidi grassi dal tessuto adiposo e ne aumenta quindi la concentrazione nei liquidi corporei. Questa azione catabolizzante pu\u00f2 contribuire a lungo termine all'aumento della massa magra poich\u00e9 esso stimola l'utilizzo dei lipidi e acetil-CoA allo scopo di produrre energia. Dal momento che vengono utilizzati i lipidi per rispondere alle esigenze energetiche dell'organismo, questo ormone risparmia le riserve di proteine e di carboidrati. Possibili conseguenze della mobilizzazione dei lipidi possono essere steatosi epatica e chetosi, dovuta all'eccessiva produzione di acido acetacetico da parte del fegato.\nIl GH riduce l'assorbimento del glucosio nei tessuti, in particolare nel tessuto muscolare e nel tessuto adiposo, aumenta la produzione di glucosio nel fegato. L'effetto diabetogeno del GH \u00e8 causato dalla sua capacit\u00e0 di rendere le cellule resistenti all'azione dell'insulina. Le cellule quindi utilizzano meno glucosio e si verifica un aumento della glicemia. Un aumento della glicemia \u00e8 un fattore inibente la secrezione di GH.\nAl contrario del GH, l'IGF-1 diminuisce l'insulinoresistenza e diminuisce le possibilit\u00e0 di avere diabete mellito di tipo 2 e pancreatiti.\nIl GH viene secreto soprattutto durante l'infanzia e la giovent\u00f9. Dopo i 20 anni, la sua sintesi diminuisce velocemente al punto che di solito la concentrazione di tale ormone in una persona di 50 anni \u00e8 circa la met\u00e0 di una di 20. Nell'uomo si osservano picchi secretori a cicli di 3-4 ore con valori massimi durante la notte ed in particolare nella prima fase del sonno profondo. In linea del tutto generale, le donne hanno maggiori livelli di GH e IGF-I rispetto agli uomini di pari et\u00e0.\nPatologia.\nDurante l'infanzia, l'iposecrezione di GH determina nanismo ipofisario, mentre l'ipersecrezione causa gigantismo ipofisario; in tutti e due i casi le proporzioni corporee sono del tutto normali. Se l'ipersecrezione inizia dopo il termine dell'accrescimento, in genere a causa di un tumore, si ha acromegalia in cui le ossa della faccia, delle mani e dei piedi si ingrandiscono notevolmente.\nSino al 1990 si riteneva che l'iposecrezione nell'adulto non avesse effetti metabolici rilevanti, ma pi\u00f9 recentemente si \u00e8 accertato un suo effetto negativo sulla funzione sistolica a livello del miocardio.\nUn utile test per valutare se la secrezione \u00e8 fisiologica \u00e8 il test da stimolazione con arginina (o altri amminoacidi), nel soggetto sano dovrebbe far aumentare i livelli circolanti di GH, ma, in caso di secrezioni patologiche e/o ectopiche questi rimarranno invariati.\nTramite il test da carico orale di glucosio invece si instaura un iperglicemia che inibisce la secrezione dell'ormone.\nUso sperimentale.\nAlcuni studi scientifici mostrano come la somatotropina abbia azioni importanti anche sugli adulti soprattutto a carico dell'apparato locomotore, dell'assetto lipidico e del sistema nervoso. \u00c8 stato visto ad esempio che migliora la mineralizzazione ossea, l'assetto lipidico e lo stato psicofisico generale. Sembra inoltre che il suo uso possa giovare ai pazienti con colite ulcerosa o nello scompenso cardiaco cronico sperimentale. L'innalzamento dei livelli di ormone della crescita con somatorelina d\u00e0 benefici agli adulti con modesti difetti cognitivi."}
{"id": "829554", "revid": "1259603", "url": "https://it.wikipedia.org/wiki?curid=829554", "title": "Greenpeace Italia", "text": "Greenpeace Italia ONLUS \u00e8 l'ufficio italiano di Greenpeace e rappresenta Greenpeace in Italia. \u00c8 affiliato a Greenpeace International.\nNel 2019 Greenpeace Italia aveva 58 dipendenti fissi e circa 1200 tra volontari e attivisti, contando circa 79.000 finanziatori attivi.\nStoria ed attivit\u00e0.\n\u00c8 nato nel 1986 come primo ufficio nel bacino del Mediterraneo anche per riconoscenza verso la grande solidariet\u00e0 dimostrata dai sostenitori italiani in seguito alle vicende legate all'affondamento della Rainbow Warrior in Nuova Zelanda nell'anno precedente da parte dei servizi segreti francesi. Per David McTaggart, uno dei fondatori di Greenpeace, che ha partecipato anche alla nascita dell'ufficio italiano, si trattava di una tappa importante per espandere l'associazione nel Mediterraneo. All'epoca, Greenpeace era radicata principalmente in Europa settentrionale, America del Nord e Pacifico e si preparava invece a diventare un'organizzazione davvero globale. Aprire un ufficio in Italia significava lanciare un ponte verso il Medio Oriente e il mondo arabo, cos\u00ec come il nuovo ufficio in Unione Sovietica. Greenpeace nasce in Italia a pochi mesi dal disastro di \u010cernobyl', mentre si preannuncia il \"referendum\" (poi svoltosi nel 1987) sull'uso dell'energia nucleare e la realizzazione di nuovi impianti. Non a caso, la prima azione nella penisola \u00e8 contro l'invio delle scorie nucleari della centrale di Borgo Sabotino (Latina) a Sellafield. Gi\u00e0 nel 1986, gli attivisti inscenano un'azione di protesta contro la nave Shearwater, mentre l'anno successivo viene scalata la stessa centrale con un blitz che segna l'inizio di una serie di azioni non violente, spettacolari, che negli anni avranno come bersaglio la corsa agli armamenti, l'industria chimica, il traffico di legname, la pesca illegale, il buco dell'ozono, i cambiamenti climatici, la caccia alle balene, l'inefficienza del sistema energetico. Fin dalla sua nascita, Greenpeace \u00e8 anche molto attiva nella denuncia del traffico di rifiuti tossici prodotti dalle industrie italiane e illegalmente trasportati in Africa da navi pirata, come la famigerata \"Zenobia\": un tema che domina le cronache degli ultimi anni Ottanta e sul quale indagheranno anche molti giornalisti coraggiosi.\nPresenza sul territorio.\nGreenpeace Italia ha la propria sede a Roma e un ufficio operativo a Milano.\nGli oltre 1200 volontari e attivisti si dividono tra i vari \"Gruppi Locali\" (GL) delle rispettive citt\u00e0.\nLaddove non vi sia un Gruppo Locale, chi sostiene attivamente Greenpeace Italia viene denominato \"Contatto Locale\".\nGruppi Locali.\nAl 2021 Greenpeace Italia \u00e8 presente sul territorio nazionale in 32 citt\u00e0: Alessandria, Bari, Bergamo, Bologna, Cagliari, Catania, Catanzaro, Cremona, Firenze, Genova, L'Aquila, Messina, Milano, Napoli, Padova, Palermo, Pisa, Perugia, Pescara, Reggio Calabria, Rimini, Roma (gruppo locale di Roma est e gruppo locale di Roma sud), San Ferdinando di Puglia, Salerno, Torino, Treviso, Trieste, Udine, Varese, Venezia, Verona, Vicenza.\nGruppi Locali non pi\u00f9 attivi.\nGreenpeace Italia \u00e8 stata inoltre presente nelle seguenti citt\u00e0: Avellino, Lecce, Livorno, Gorizia, Olbia, Ravenna, Roma (gruppo locale castelli romani), Taranto, Vipiteno.\nCritiche.\nCome altre sedi di Greenpeace, anche Greenpeace Italia viene criticata per le eccessive spese per scopi diversi da quelli istituzionali, particolarmente per il mantenimento dell'organizzazione e per la raccolta fondi, rispetto a quelle sostenute per i fini istituzionali.\nLa sede italiana di Greenpeace, in base al bilancio 2011, ha speso 2.349.000\u00a0euro per le sue attivit\u00e0 istituzionali e 2.482.000\u00a0euro per pubblicit\u00e0 e per la ricerca di nuovi aderenti: se si aggiunge circa un milione per spese di funzionamento (stipendi ai dipendenti, affitti, ecc.) emerge che nel 2011 solo il 42% dei fondi raccolti \u00e8 stato utilizzato a fini istituzionali, mentre il rimanente 58% se n'\u00e8 andato per il mantenimento dell'istituzione."}
{"id": "829555", "revid": "486946", "url": "https://it.wikipedia.org/wiki?curid=829555", "title": "Provincia della Sassonia", "text": ""}
{"id": "829558", "revid": "36426", "url": "https://it.wikipedia.org/wiki?curid=829558", "title": "Duomo (Ravenna)", "text": ""}
{"id": "829561", "revid": "1272592", "url": "https://it.wikipedia.org/wiki?curid=829561", "title": "Roberto Gavioli", "text": "Biografia.\nHa fondato assieme al fratello Gino la Gamma Film, uno studio grafico italiano particolarmente attivo negli anni sessanta.\nLo studio milanese Gamma Film nasce a Milano nel 1953 e si espande rapidamente grazie alle capacit\u00e0 manageriali di Roberto Gavioli e all'impegno grafico del fratello Gino. Molteplici furono in quel periodo i disegnatori e i tecnici che si formarono nell'ambito dell'animazione e della televisione.\nLo studio ha prodotto una grande quantit\u00e0 di serie per spot pubblicitari in animazione per Carosello e una serie di film a corto e lungo metraggio. Tra questi ultimi il pi\u00f9 famoso \u00e8 \"Putiferio va alla guerra\", del 1968, di cui Roberto \u00e8 stato il regista e Gino uno dei disegnatori.\nAltri film d'animazione prodotti dallo studio furono \"La lunga calza verde\" (1960), \"La ballata del west\" (1967), \"Quando gli animali parlarono\" (1970, coprodotto negli USA come \"The Night the Animals Talked\"), e ancora da Roberto Gavioli: \"Zero\" (1969) e \"Maria d'oro\" (1973).\nNella storia dell'animazione italiana i fratelli Gavioli svolsero una funzione di pionieri nella sperimentazione di nuovi linguaggi espressivi, soluzioni grafiche e ricerca tecnologica.\nI due fratelli Gavioli riposano al cimitero di Greco, a Milano.\nRiconoscimenti.\nLo studio vinse nel 1965 la Palma d'oro per la miglior compagnia di produzione pubblicitaria al Festival internazionale della creativit\u00e0 Leoni di Cannes (spesso confuso con il festival cinematografico che, nella stessa localit\u00e0, rilascia un premio omonimo), grazie all'enorme quantit\u00e0 e qualit\u00e0 delle sue produzioni."}
{"id": "829562", "revid": "136197", "url": "https://it.wikipedia.org/wiki?curid=829562", "title": "Orobico", "text": ""}
{"id": "829563", "revid": "50026", "url": "https://it.wikipedia.org/wiki?curid=829563", "title": "Tartaruga kleinmanni", "text": ""}
{"id": "829566", "revid": "1305772", "url": "https://it.wikipedia.org/wiki?curid=829566", "title": "HOK", "text": ""}
{"id": "829569", "revid": "7336", "url": "https://it.wikipedia.org/wiki?curid=829569", "title": "Smaltimento dei rifiuti", "text": ""}
{"id": "829571", "revid": "599013", "url": "https://it.wikipedia.org/wiki?curid=829571", "title": "Vedin Musi\u0107", "text": "Carriera.\nClub.\nLa sua carriera inizia nella Prima Divisione turca con la maglia dell'\u0130stanbulspor nella stagione 1996-1997, con 11 presenze e 3 goal complessivi, la stagione successiva colleziona 28 partite segnando 6 goal. Nel 1998 passa all'Antalyaspor dove rimane per 3 campionati: 23 presenze ed 1 goal nella prima stagione, 30 presenze nella seconda, 33 presenze ed 1 goal nella terza.\nNel settembre del 2001, dopo 3 presenze nell'Antalyaspor, avviene il trasferimento al , Serie B italiana, dove con 33 presenze e 2 reti contribuisce alla promozione in A dei lariani. Nella massima serie totalizza 29 partite corredate di 3 goal. Nel 2003-2004 si trasferisce al dove per\u00f2 gioca solo 8 partite; la squadra retrocede in B, qui Vedin trova pi\u00f9 spazio: 20 presenze con 1 goal.\nNell'agosto 2005 il passaggio al Torino, sempre in Serie B, alla fine per lui 22 partite complessive. Nel mercato invernale della stagione 2006-2007 passa al . Nel luglio 2007 si trasferisce al Padova. Nell'Agosto 2008 si trasferisce alla Pro Patria in Lega Pro Prima Divisione. Il 16 luglio 2009 viene messo sotto contratto dall'.\nDopo il fallimento dell' avvenuto nell'estate 2010 rimane senza contratto. Ritorna quindi in Bosnia ed Erzegovina al \u010celik Zenica dove nel 2011 chiude la carriera.\nNazionale.\nCon la nazionale bosniaca, ha all'attivo una lunga militanza di quasi dodici anni, dal novembre 1995 fino al giugno 2007, contando ben 45 presenze, tuttavia senza mai andare a segno."}
{"id": "829582", "revid": "339392", "url": "https://it.wikipedia.org/wiki?curid=829582", "title": "Rifiuto speciale", "text": ""}
{"id": "829587", "revid": "120875524", "url": "https://it.wikipedia.org/wiki?curid=829587", "title": "Parabola del fariseo e del pubblicano", "text": "La Parabola del fariseo e del pubblicano \u00e8 una parabola di Ges\u00f9 raccontata solamente dal Vangelo secondo Luca: .\nTesto della parabola secondo il Vangelo di Luca.\nIl \"Vangelo secondo Luca\" dice che Ges\u00f9 raccont\u00f2 ancora questa parabola per \"alcuni che presumevano di esser giusti e disprezzavano gli altri\":\nStruttura della parabola.\nLa parabola inizia con il numero \"due\". Questo, come in altri casi nei Vangeli, sottolinea che ci sono due vie: la pecora smarrita e la pecora ritrovata, il figliol prodigo e suo fratello maggiore, la porta stretta e la porta larga, la casa costruita sulla sabbia e la casa costruita sulla roccia, e ancora i due ladroni crocifissi, uno alla sinistra e uno alla destra di Ges\u00f9, che rappresentano due posizioni rispetto alla Grazia di Dio.\nPersonaggi.\nAl tempo di Ges\u00f9 i Farisei erano un gruppo religioso molto stimato all'interno della comunit\u00e0 a motivo della loro adesione rigorosa alla legge di Mos\u00e8.\nD'altra parte i pubblicani erano ebrei che collaboravano con l'Impero romano, riscuotendo a loro nome le tasse, e godevano di una fama pessima. Venivano considerati peccatori pubblici. Nella parabola Ges\u00f9 presenta questi due uomini nel contesto dello stereotipo popolare del tempo."}
{"id": "829588", "revid": "767487", "url": "https://it.wikipedia.org/wiki?curid=829588", "title": "Classe Katun", "text": "La classe Katun \u00e8 composta da rimorchiatori di grandi dimensioni con capacit\u00e0 antincendio. Ne sono state costruite due versioni: progetto 1893 (nome in codice NATO: Katun I) e progetto 1993 (nome in codice NATO: Katun II). La classificazione \u00e8 PS (\"Pozharnoye Sudno\": nave antincendio).\nKatun I.\nQuesta classe di rimorchiatori \u00e8 stata costruita tra il 1970 ed il 1978. Generosamente equipaggiata per compiti antincendio, ha anche una minima capacit\u00e0 di rimorchio. Pu\u00f2 essere anche utilizzata per la decontaminazione delle navi da guerra. La classe comprende anche numerose unit\u00e0 costruite per scopo civile. Per quanto riguarda le unit\u00e0 in servizio con la marina militare russa, queste sono:\nFlotta del Baltico:\nFlotta del Nord:\nFlotta del Mar Nero:\nFlotta del Pacifico:\nFlottiglia del Caspio:\nRisultano in riserva: \"PZhS-124\" e \"PZhS-279\".\nKatun II.\nQuesta versione, costruita tra il 1978 ed il 1981, \u00e8 una variante ingrandita rispetto alla precedente: il dislocamento raggiunge le 1.225 tonnellate, e lo scafo \u00e8 pi\u00f9 lungo di pochi metri. Tuttavia, per l'utilizzo del precedente impianto motore, ha una velocit\u00e0 leggermente inferiore. Attualmente risultano in servizio con la marina militare tre unit\u00e0:\nFlotta del Nord:\nFlotta del Pacifico:\nIl \"PKhS-219\" \u00e8 in riserva."}
{"id": "829590", "revid": "339392", "url": "https://it.wikipedia.org/wiki?curid=829590", "title": "Rifiuti pericolosi", "text": ""}
{"id": "829591", "revid": "339392", "url": "https://it.wikipedia.org/wiki?curid=829591", "title": "Rifiuti non pericolosi", "text": ""}
{"id": "829592", "revid": "228587", "url": "https://it.wikipedia.org/wiki?curid=829592", "title": "Katun", "text": ""}
{"id": "829593", "revid": "880217", "url": "https://it.wikipedia.org/wiki?curid=829593", "title": "Matrah", "text": "Matrah (\u0645\u0637\u0631\u062d in arabo), \u00e8 una citt\u00e0 di 234.225 abitanti (2016) nella provincia di Mascate nell'Oman. Prima della scoperta dei giacimenti di petrolio la citt\u00e0 era il maggior centro commerciale dell'Oman. Attualmente il commercio resta la sua principale risorsa anche in virt\u00f9 del porto, uno dei pi\u00f9 grandi della regione. Da menzionare il tradizionale bazar, Matrah Souq.\nIl suo nome \u00e8 traslitterato anche come Muttrah.\nSociet\u00e0.\nEvoluzione demografica.\nMatrah aveva una popolazione stimata di circa 8.000 abitanti quando il diplomatico Edmund Roberts la visit\u00f2 nei primi anni 30 dell'Ottocento."}
{"id": "829598", "revid": "46291", "url": "https://it.wikipedia.org/wiki?curid=829598", "title": "Bupleurum", "text": "Bupleuro (Bupleurum L. 1753) \u00e8 un genere di piante Spermatofite Dicotiledoni appartenenti alla famiglia delle Apiaceae, dall'aspetto di piccole erbacee annuali o perenni dalla tipica infiorescenza ad ombrella.\nEtimologia.\nIl nome del genere deriva da due parole greche: \"bous\" e \"pleuron\"; che significano rispettivamente: \u201cbue\u201d e \u201ccosta\u201d. Probabile riferimento alle rigature longitudinali delle foglie di alcune specie del genere. Questo nome venne usato per la prima volta da Ippocrate e quindi ripreso, in tempi relativamente moderni, dal Tournefort e da Linneo. Ma \u00e8 ad opera del botanico francese Antoine-Laurent de Jussieu (1748-1836) che tale genere venne collocato nella famiglia delle Umbelliferae.\nIn tedesco le piante di questo genere vengono chiamate \u201cHasenoehrchen\u201d, mentre in inglese si chiamano \u201cHare's-ear\u201d e in francese \u201cBuplevre\u201d o \u201cOreille de lievre\u201d (nome quest'ultimo che in italiano viene riservato ad una particolare specie di questo genere: \"Bupleurum stellatum\").\nMorfologia.\nL'aspetto di queste piante \u00e8 fondamentalmente erbaceo, raramente arbustivo. Riferendoci soprattutto alle specie spontanee italiane, la forma biologica pi\u00f9 frequente \u00e8 terofita scaposa (T scap): si tratta quindi in prevalenza di piante annue con asse fiorale allungato pi\u00f9 o meno privo di foglie. Sono comunque presenti altri tipi di forme biologiche come ad esempio emicriptofite scapose.\nRadici.\nLa radice, soprattutto per le specie pi\u00f9 vigorose, \u00e8 legnosa e perenne.\nFusto.\nIn genere il fusto \u00e8 eretto e ramoso. Spesso alla sua base \u00e8 presente un rizoma legnoso (non molto grande per\u00f2). L'altezza della fusto (perlopi\u00f9 glabro) varia da pochi centimetri fino a 1 o 2 metri.\nFoglie.\nLe foglie sono alterne, semplici e intere; sono inoltre persistenti e sessili ed abbraccianti il fusto (perfogliate). Spesso le foglie basali sono riunite in una specie di rosetta ed hanno una forma lanceolata (sono molto pi\u00f9 lunghe che larghe) o lineari \u2013 spatolate o anche nastriforme con delle nervature centrali.\nInfiorescenza.\nL'infiorescenza \u00e8 formata da ombrelle composte da piccoli fiori (insignificanti e senza valore decorativo) dal colore verde \u2013 giallognolo. In certe specie la base dell'ombrella \u00e8 attorniata da brattee (involucro); mentre altre bratteole si possono trovare a protezione dei fiori (involucretto). Si possono avere infiorescenze ad ombrelle composte (ombrella di ombrelle).\nFiori.\nI fiori sono ermafroditi e generalmente attinomorfi e pentameri (calice e corolla formata da 5 elementi). La dimensione dei fiori \u00e8 piccola, ma sono nettariferi. \u00c8 da notare che la funzione vessillare \u00e8 svolta dall'infiorescenza nel suo complesso.\nFrutti.\nIl frutto \u00e8 di tipo achenio (pi\u00f9 precisamente diachenio, diviso in due acheni saldati lungo un asse centrale) di forma ovoide con delle coste laterali pi\u00f9 o meno evidenti.\nSistematica.\nIl genere \"Bupleurum\" comprende un centinaio e oltre (fino a 200) di specie, secondo le varie classificazioni, in prevalenza proprie del Vecchio Continente (a parte qualche specie spontanea dell'Africa meridionale e dell'Asia). Nella nostra flora spontanea sono presenti una quindicina di tali specie. \nNelle classificazioni pi\u00f9 vecchie la famiglia del genere \"Bupleurum\" \u00e8 chiamata Ombrelliferae ma anche Umbelliferae.\nQuesto genere ha una grande variabilit\u00e0 (come del resto tutta la famiglia delle Apiaceae). Un buon elemento per distinguere le varie specie \u00e8 il frutto: in ciascun achenio si distinguono due facce: una lungo la quale i 2 mericarpi sono in contatto fra di loro ed un'altra (la faccia opposta - dorsale) sulla quale sono presenti 5 nervi sviluppati a coste. Le dimensioni del frutto, la sua forma in generale, lo spessore, il tipo e la forma dei nervi e altre caratteristiche permettono di distinguere e quindi classificare le varie specie del genere.\nIl genere \"Bupleurum\" fa parte della trib\u00f9 delle \"Bupleureae\" definita dal botanico Kurt Sprengel (1766-1833), medico e botanico tedesco, nato il 3 agosto 1766 a Bodelkow in Pomerania, in una pubblicazione del 1820; a sua volta tale trib\u00f9 \u00e8 compresa nella sottofamiglia delle \"Bupleuroideae\" definita nel 1829 da Johann Heinrich Friedrick Link (Hildesheim, 2 febbraio 1767\u00a0\u2013 Berlino, 1\u00ba gennaio 1851) medico, botanico e naturalista tedesco. \u00c8 da notare che in alcune classificazioni come sottofamiglia viene indicata la voce \"Apioideae\".\nDescrizione di alcune specie.\nDi seguito sono descritte alcune specie di maggiore interesse.\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza il sistema delle chiavi analitiche.\nGruppo di piante annue\nGruppo di piante perenni\nUsi.\nFarmacia.\nIn alcuni trattati si indicano le piante del genere \"Bupleurum\" capaci di un'azione psicotropa e ansiolitica. In altri si consigliano i decotti di \"Blupeurum\" per rilassare i tendini. Inoltre prodotti erboristici di questa specie vengono usati in chimopuntura (reumatismi autoimmuni).\nCucina.\nIn Occidente tali piante non sono molto conosciute come specie eduli, mentre in Giappone si consuma a scopo alimentare il \"Bupleurum falcatum\" (in quelle regioni esiste una normale coltivazione orticola di questa pianta).\nGiardinaggio.\nQueste piante, con il loro tipico aspetto, hanno interessato, da oltre due secoli, il giardino ornamentale: infatti la specie \"Bupleurum frutiscens\" si trovava in coltivazione nei giardini fin dalla met\u00e0 del Settecento; mentre il \"Bupleurum fruticosum\" (specie spontanea delle nostre isole) appare nei giardini spagnoli nella seconda met\u00e0 dello stesso secolo.\nLe piante di queste specie crescono bene in terreni poco fertili o quasi sterili e asciutti e comunque a composizione calcarea. I giardinieri in genere ne piantano alcuni cespi qua o l\u00e0 oppure in aiuole a formazioni miste. A volte possono servire egregiamente come siepi di separazione.\nAltri usi.\nIl botanico svedese Carl Peter Thunberg (J\u00f6nk\u00f6ping, 11 novembre 1743 - Thunaberg, presso Uppsala, 8 agosto 1828), soprannominato il Linneo giapponese, in uno dei suoi viaggi in Oriente, descrisse una curiosa pianta giapponese: il \"Bupleurum giganteum\"; la cui tomentosit\u00e0 permetteva agli abitanti di quella regione di farne indumenti di tipo lanoso. Tale notizia comunque in seguito non fu mai confermata."}
{"id": "829600", "revid": "330634", "url": "https://it.wikipedia.org/wiki?curid=829600", "title": "Quartirolo lombardo", "text": "Il quartirolo lombardo \u00e8 un formaggio molle da tavola prodotto con latte vaccino a \nDenominazione di origine protetta (DOP).\nStoria.\nL'inizio della sua produzione risale al X secolo.\nLa produzione era stagionale, il formaggio veniva prodotto alla fine dell'estate con il latte delle vacche che si erano nutrite di \"erba quartirola\" ovvero dell'erba ricresciuta dopo il terzo taglio.\nOggi viene prodotto durante tutto l'anno, \u00e8 stato riconosciuto dalla Comunit\u00e0 Europea e registrato nella lista dei prodotti DOP con Reg. Cee n\u00b0 1107/96.\nZona di produzione.\nLa zona di provenienza del latte, di produzione e di stagionatura del formaggio \"Quartirolo lombardo\" comprende il territorio delle province di Bergamo, Brescia, Como, Cremona, Lecco, Lodi, Milano, Monza, Pavia e Varese.\nDescrizione.\nLa forma \u00e8 parallelepipedo rettangolo a facce piane con scalzo diritto.\nIl peso della forma pu\u00f2 variare da 1,5\u00a0kg a 3,5\u00a0kg. \nLa crosta \u00e8 sottile e morbida, bianco rosata nei formaggi di prima stagionatura e grigio-verde rossastra in quelli maturi. \nLa struttura della pasta \u00e8 unita, leggermente grumosa, eventualmente con piccoli distacchi, friabile e diventa pi\u00f9 compatta e morbida con il progredire della stagionatura. Il colore va da bianco a bianco paglierino, pu\u00f2 divenire pi\u00f9 intenso per il formaggio maturo. \nIl sapore \u00e8 caratteristico, leggermente acidulo - aromatico nel formaggio in prima stagionatura e pi\u00f9 aromatico in quello maturo.\nIl grasso sulla sostanza secca non \u00e8 inferiore al 30% per il prodotto ottenuto con latte parzialmente scremato.\nProcesso di produzione.\nViene prodotto con latte vaccino intero o parzialmente scremato proveniente da due o pi\u00f9 mungiture. La coagulazione \u00e8 effettuata con caglio di vitello ad una temperatura intorno ai 35-40 gradi in 25 minuti. \u00c8 consentita aggiunta di lattoinnesto derivante da precedenti lavorazioni, effettuate esclusivamente nello stesso caseificio nel quale avviene la lavorazione del latte.\nLa rottura della cagliata avviene in due tempi separati e regolati dall'evoluzione acida del siero. Al termine della seconda rottura, i grumi della cagliata hanno le dimensioni di una nocciola. La massa caseosa, mista a siero, viene posta negli stampi e quindi stufata a 26-28 gradi da 4 a 24 ore. La salatura si effettua a secco oppure in bagno di salamoia. \nLa stagionatura avviene in celle idonee, e ad una temperatura di 2-8\u00a0\u00b0C e ad una umidit\u00e0 relativa dell'85-90%; il periodo di maturazione si protrae da cinque a trenta giorni per il tipo a pasta molle; dopo trenta giorni il prodotto viene posto in commercio come \"Quartirolo lombardo\" maturo. \nNon \u00e8 consentito alcun trattamento di crosta.\nValori nutrizionali.\nValori medi per 100 g, dal sito del consorzio di tutela"}
{"id": "829601", "revid": "44939", "url": "https://it.wikipedia.org/wiki?curid=829601", "title": "Ormone somatotropo", "text": ""}
{"id": "829603", "revid": "1324679", "url": "https://it.wikipedia.org/wiki?curid=829603", "title": "Fossato", "text": "Il fossato, in architettura, fa parte dei dispositivi difensivi dei castelli e delle antiche citt\u00e0 fortificate.\nMaterialmente consta di uno scavo, che pu\u00f2 avere dimensioni variabili, giacente sul perimetro esterno delle opere difensive in questione. Il suo scopo era impedire, o almeno rendere difficoltoso, l'accesso dei nemici alla localit\u00e0 presidiata. Pi\u00f9 spesso si scavava fino a raggiungere (in pianura) la falda acquifera o (in terreni accidentati) la roccia vergine, per impedire o rendere assai difficile lo scavo di una mina.\nSi trova tra il muro di scarpa e quello di controscarpa. A seconda del terreno poteva essere permanentemente pieno d'acqua, munito di una piccola roggia che bloccata in tempo di assedio poteva allagarlo completamente, o semplicemente asciutto. Nei fossati pi\u00f9 antichi si tratta di un unico invaso, senza opere difensive al suo interno, ma col progredire della fortificazione alla moderna si trasform\u00f2, assumendo tracciati assai complessi, occupati da numerose opere esterne come mezzelune, controguardie, rivellini, caponiere e altre. Inoltre, mentre nelle fortificazioni antecedenti l'introduzione delle artiglierie il fossato era spesso tralasciato per difficolt\u00e0 di scavo o motivi economici, nella fortificazione alla moderna divenne parte integrante e irrinunciabile del sistema difensivo.\nEtimologia.\nL'origine prossima del termine \u00e8 riconducibile al latino \"fossa\", da cui deriverebbe il termine latino tardo \"foss\u0101tum\", participio perfetto di un ipotetico verbo \"fossare\", frequentativo di \"fod\u0115re\" che significa \"scavare\".\nPertanto, il lemma sottende un'immagine di assiduit\u00e0, di complessit\u00e0 nell'azione di scavo, che davvero ben si attaglia a descrivere il fossato quale opera anti-ossidionale.\nIl fossato nella storia.\nL'evoluzione del manufatto affonda le proprie radici negli albori della storia umana. Basterebbe pensare al mito di Romolo e Remo per avere una pallida idea della sua antichit\u00e0.\nPreistoria.\nNella preistoria esistevano i fossati circolari; ne sono stati trovati dei resti per la Germania, Austria, Slovacchia e Repubblica Ceca.\nEt\u00e0 romana.\nIl termine \"fossa\" appare con la prima descrizione fatta da Polibio dell'accampamento militare romano (\"castrum\"). Quest'ultimo era circondato da un fossato che normalmente aveva forma a V e dimensioni di:\nEt\u00e0 medioevale.\nVerosimilmente, il periodo d'oro del fossato si pu\u00f2 comunque far coincidere con il Medioevo, quando rispondeva soprattutto all'esigenza di impedire l'accosto di torri d'assedio (e altre \"macchine\" simili) alla struttura che si difendeva.\nLa rivoluzione pirica.\nCom'\u00e8 intuitivo, l'avvento della polvere da sparo, innov\u00f2 profondamente la natura e l'utilit\u00e0 delle tradizionali roccaforti, dando vita a quella che si chiama fortificazione alla moderna.Difatti, laddove in origine prevaleva la funzione impeditiva dell'alto e robusto \"vallum\", l'impiego dell'artiglieria (in senso moderno, ossia con propulsione del proietto mediante polvere pirica) determin\u00f2 viepi\u00f9 l'esigenza di profilare le fortificazioni in modo tale da scongiurare l'eventualit\u00e0 che il proiettile (primitivamente non esplosivo) attingesse le opere difensive con un'incidenza prossima all'angolo retto. Esempi moderni di una tale strategia difensiva sono facilmente riscontrabili nelle linee assunte da torrette e corazze nei carri armati di ultima generazione (parimenti, nell'intento di far \"scivolare\" la granata controcarro o il proiettile di qualunque sorta, al fine di minimizzarne l'efficacia). Va da s\u00e9 che il nuovo scenario sminuiva grandemente l'importanza del fossato (l'aggressione alla cinta non presupponeva pi\u00f9 un contatto immediato tra le schiere opposte, ma al contrario si manifestava a una distanza direttamente proporzionale ai progressi balistici in termini di gittata e di precisione di tiro).\nIl fossato oggi.\nAl giorno d'oggi, il fossato \u00e8 obsoleto come difesa anti-uomo, ma presenta ancora qualche efficacia come ostacolo contro i veicoli. \u00c8 stato spesso utilizzato nella costruzione di linee difensive durante la prima e seconda guerra mondiale, come ad esempio in Italia, nei principali sbarramenti del Vallo Alpino, per contrastare l'avanzata di carri armati nemici.\nFossato diamante.\nUn fossato di tipo \"diamante\" \u00e8 un particolare tipologia di fossato solitamente posto davanti alle aperture per le postazioni delle armi e per gli ingressi nelle casematte e bunker. Questi hanno la funzione di contenere le macerie che potevano crearsi da un bombardamento, che in caso di sua mancanza, andrebbero a coprire il campo da vista delle feritoie, rendendole quindi inservibili o ostruendo l'accesso o l'uscita dalle opere.\nQuesta tipologia di fossato serve anche per evitare che un avversario possa avvicinarsi all'opera con troppa facilit\u00e0. Inoltre pu\u00f2 riparare le postazioni da lanci di bombe a mano, le cui schegge non dovrebbero pi\u00f9 colpire la feritoia. Nelle opere di montagna questi fossati permettono in condizioni di fresco innevamento, di evitare di spalare la neve davanti alla feritoia.\nIl suo utilizzo \u00e8 stato molto comune nella costruzione delle opere della linea Maginot, ma non altrettanto in Italia."}
{"id": "829604", "revid": "287204", "url": "https://it.wikipedia.org/wiki?curid=829604", "title": "Karl Robert Osten-Sacken", "text": "Fu nel Consiglio Generale Russo a New York durante la Guerra di secessione americana, vivendo negli Stati Uniti dal 1856 al 1877.\nOsten Sacken lavor\u00f2 con Hermann Loew al \"Catalogo dei Diptera del Nord America.\"\nFu legato da un rapporto di amicizia con l'astronomo tedesco Anton Staus, che gli dedic\u00f2 il nome dell'asteroide 335 Roberta."}
{"id": "829610", "revid": "1305772", "url": "https://it.wikipedia.org/wiki?curid=829610", "title": "HOL", "text": ""}
{"id": "829611", "revid": "29727", "url": "https://it.wikipedia.org/wiki?curid=829611", "title": "Pitone (zoologia)", "text": ""}
{"id": "829614", "revid": "12582", "url": "https://it.wikipedia.org/wiki?curid=829614", "title": "Lentischio", "text": ""}
{"id": "829617", "revid": "5695", "url": "https://it.wikipedia.org/wiki?curid=829617", "title": "Barometz", "text": ""}
{"id": "829618", "revid": "648716", "url": "https://it.wikipedia.org/wiki?curid=829618", "title": "Classe Ob'", "text": "Le unit\u00e0 appartenenti alla classe Ob\u2019 (progetto B-320 secondo la classificazione russa) sono navi ospedale di grandi dimensioni, entrate in servizio in quattro esemplari tra il 1980 ed il 1990.\nTecnica.\nLe Ob' sono navi ospedale di grandi dimensioni, ben attrezzate per svolgere con successo il loro ruolo di assistenza medica. Infatti, a bordo di ogni nave sono presenti tre sale operatorie, una farmacia e dieci dipartimenti diagnostici e terapeutici. Complessivamente, sono in grado di assistere contemporaneamente fino a 100 pazienti. Inoltre, a bordo \u00e8 presente un centro benessere da 200 posti.\nLe Ob', inoltre, possono anche imbarcare un elicottero Ka-25.\nIn caso di necessit\u00e0, possono essere utilizzate anche come trasporti truppa.\nNe sono state costruite due versioni, che presentano piccole differenze esterne.\nIl servizio.\nLe Ob' furono costruite in Polonia in quattro esemplari. Oggi, tre sono ancora in servizio con la marina russa, mentre la capoclasse \u00e8 stata radiata.\nProgetto B-320\nProgetto B-320 II"}
{"id": "829619", "revid": "5695", "url": "https://it.wikipedia.org/wiki?curid=829619", "title": "Borometz", "text": ""}
{"id": "829620", "revid": "33689", "url": "https://it.wikipedia.org/wiki?curid=829620", "title": "Uranio Antonino", "text": "L'Uranio di cui parla Zosimo e che si sarebbe ribellato nel 221 contro Eliogabalo o Alessandro Severo potrebbe nascere da un errore dello storico nel riportare la storia di Uranio Antonino.\nBiografia.\nIn Siria, Uranio Antonino coni\u00f2 delle monete con legende greche che lo proclamano imperatore, e datate al 253/254 in base alle ere seleucidi, seguite da altre che ne ridimensionano le pretese.\n\u00c8 stata proposta l'identificazione di Uranio con il sacerdote Sampsigeramus, citato da Giovanni Malala come colui il quale guid\u00f2 una limitata forza di soldati armati di fionde che inflissero una sonora sconfitta al re sasanide Sapore I durante la sua terza invasione del territorio romano. Secondo questa interpretazione, Uranio sarebbe diventato imperatore in occasione di questa invasione sasanide, in quanto la latitanza del potere centrale imponeva le personalit\u00e0 locali a provvedere alla difesa del territorio mediante la raccolta di forze autoctone, e l'autorit\u00e0 di un imperatore, sia pure locale, avrebbe facilitato questa opera. Con l'approssimarsi di Valeriano e del suo esercito, Uranio avrebbe ridotto le proprie pretese, forse a seguito di un compromesso con l'imperatore."}
{"id": "829621", "revid": "2184448", "url": "https://it.wikipedia.org/wiki?curid=829621", "title": "Komi (popolo)", "text": "I Komi (in italiano chiamati Sirieni almeno fino al 1945 e successivamente anche Komi-Ziriani) sono un gruppo etnico della Russia, composto da circa 400.000 individui stanziati nella Repubblica dei Komi, nell'oblast' di Murmansk, e nei distretti autonomi di Chantia-Mansia e di Jamalia. Le comunit\u00e0 stanziate pi\u00f9 a nord fanno parte di un sottogruppo denominato \"Komi-I\u017eemci\" (dal nome del fiume I\u017ema, detti anche \"Iz'vatac\"). Quest'ultimo gruppo si distingue dall'etnia principale per un tipo di sussistenza pi\u00f9 tradizionale che include anche l'allevamento di renne.\nComi-Permiacchi.\nI Komi-Permiacchi (in italiano chiamati Permiechi o Permiachi almeno fino al 1945) vivono invece nel Territorio di Perm' (sottogruppo dei Komi-Jazva) e nell'oblast' di Kirov (sottogruppo dei Komi del Kama) in Russia.\nSia la lingua komi che la lingua permiaca sono scritte con l'alfabeto russo, con due lettere extra aggiunte: \"\u0406\u0456\" e \"\u04e6\u04e7\". Fino al XVII secolo \u00e8 stato usato l'abur, un vecchio alfabeto permieco, introdotto da Santo Stefano di Perm' nel XIV secolo. In passato \u00e8 esistito uno stato medievale conosciuto come \"Grande Permia\"."}
{"id": "829623", "revid": "46931", "url": "https://it.wikipedia.org/wiki?curid=829623", "title": "Komi-Permyak", "text": ""}
{"id": "829624", "revid": "46931", "url": "https://it.wikipedia.org/wiki?curid=829624", "title": "Komi-Ziriani", "text": ""}
{"id": "829628", "revid": "6861815", "url": "https://it.wikipedia.org/wiki?curid=829628", "title": "Fulmini Globulari", "text": ""}
{"id": "829629", "revid": "1305772", "url": "https://it.wikipedia.org/wiki?curid=829629", "title": "HOR", "text": ""}
{"id": "829630", "revid": "1543377", "url": "https://it.wikipedia.org/wiki?curid=829630", "title": "Fermione di Majorana", "text": "In fisica delle particelle un fermione di Majorana o particella di Majorana, cos\u00ec detta in onore del fisico teorico italiano Ettore Majorana che l'ha teorizzata, \u00e8 una particella fermionica che \u00e8 anche la propria antiparticella.\nC'\u00e8 qualche evidenza sperimentale di osservazione di fermioni di Majorana in natura (v. oltre). Un analogo matematico del fermione \u00e8 stato osservato in fisica della materia condensata nel 2014, ma in questo caso non si ha a che fare con particelle quanto con quasiparticelle. Il neutrino potrebbe essere un fermione di Majorana cos\u00ec come anche un fermione di Dirac. Qualora il neutrino fosse un fermione di Majorana, sarebbe possibile osservare il doppio decadimento beta senza neutrini. Esperimenti alla ricerca di tale decadimento sono attualmente in corso.\nIl neutralino, ipotetica particella prevista dal modello supersimmetrico, sarebbe un fermione di Majorana, ma la sua esistenza non \u00e8 stata a oggi verificata sperimentalmente.\nTeorizzazione.\nIl fermione di Majorana fu teorizzato dal fisico Ettore Majorana che nell'articolo \n\"Teoria simmetrica dell'elettrone e del positrone\", prefiggendosi l'obiettivo di far cadere la nozione di stato di energia negativa, sottolineava la non necessaria esistenza per alcune particelle, particolarmente neutre, delle rispettive antiparticelle.\nPartendo dall'equazione di Dirac, la risolveva scomponendo la soluzione in due parti, per massa di segno positivo, e dimostrava che a queste soluzioni erano associate particelle incapaci di generare densit\u00e0 di carica-corrente elettromagnetica per cui in sostanza a carica neutra.\nSuccessive scoperte come quella del fotone e del pione neutro, particelle a carica neutra e spin intero, hanno mostrato che questi bosoni hanno le stesse propriet\u00e0 delle loro antiparticelle. Le particelle di Majorana sono per\u00f2 dei fermioni a spin semintero e l'osservazione di tale coincidenza non \u00e8 stata ancora verificata sperimentalmente.\n\u00c8 possibile che di queste particelle facciano parte i neutrini, ma l'argomento \u00e8 ancora oggetto di studio.\nEsperimenti.\nL'esperimento NEMO-3.\nL'esperimento NEMO-3, in corso dal 2003 sotto il traforo del Frejus, \u00e8 stato organizzato per accertare se il doppio decadimento beta pu\u00f2 avvenire in assenza di neutrini. In caso positivo, questo proverebbe che il neutrino \u00e8 un fermione di Majorana.\nL'esperimento GERDA.\nProposto nel 2004 \u00e8 in corso dal 2010 nei laboratori dell'INFN del Gran Sasso. Utilizza un rivelatore al Germanio, l'isotopo 76Ge, per studiare il doppio decadimento beta, previsto dalla teoria di Majorana.\nRilevamento del fermione.\nNel 2014, un analogo del fermione di Majorana \u00e8 stato osservato per la prima volta dagli scienziati dell'Universit\u00e0 di Princeton. Per rilevare la quasiparticella, \u00e8 stato impiegata una tecnica di spettroscopia ad alta risoluzione. Il fermione di Majorana \u00e8 comparso all'interno di un superconduttore di piombo con una lunga catena di atomi di ferro. L'immagine del fermione \u00e8 stata catturata all'estremit\u00e0 del filo di metallo, come era stato previsto negli anni 30.\nI risultati dell'osservazione sono stati pubblicati il 31 ottobre 2014 sulla rivista scientifica \"Science\"..\nUna prova della sua esistenza \u00e8 stata annunciata dai ricercatori del Oak Ridge National Laboratory che lavorando in collaborazione con i colleghi del Max Planck Institute e dell'Universit\u00e0 di Cambridge il 4 aprile 2016, in concomitanza della rilevazione per la prima volta dello stato di liquido di spin quantistico."}
{"id": "829631", "revid": "86599", "url": "https://it.wikipedia.org/wiki?curid=829631", "title": "Lista di asteroidi (15001-16000)", "text": "Di seguito una lista di asteroidi dal numero 15001 al 16000 con data di scoperta e scopritore."}
{"id": "829634", "revid": "1318658", "url": "https://it.wikipedia.org/wiki?curid=829634", "title": "Nizwa", "text": " \nNizwa (in arabo \u0646\u0632\u0648\u0649 \"Nizw\u00e0\" o \"Nazw\u00e0\"), \u00e8 una citt\u00e0 di 76 128 abitanti dell'Oman, paese del quale \u00e8 stata anche una storica capitale.\nLa sua vecchia moschea centrale \u00e8 stata un centro di cultura islamica. La citt\u00e0 \u00e8 un centro per la coltivazione e lavorazione dei datteri e il mercato per l'area di Dhakliya.\nNei primi anni cinquanta, la grande torre dell'antico forte della citt\u00e0, costruito intorno al 1650, \u00e8 stata bombardata dalle forze britanniche chiamate per aiutare il sultano Sa'id bin Taymur nella repressione di una rivolta, sorta essenzialmente per questioni inerenti allo sfruttamento dei giacimenti petroliferi, scoperti in quegli anni nel paese.\nNizwa ha iniziato ad ammodernarsi sotto il regno del sultano Qaboos, che ha favorito la costruzione di strade e linee di comunicazione, ospedali, scuole e polizia locale. Attualmente il governo sta cercando di sviluppare il turismo nella regione, che offre notevoli scenari naturalistici.\nLe principali attrazioni turistiche della citt\u00e0 sono il forte e il suq, cio\u00e8 il vecchio mercato. A nord della citt\u00e0, sulla strada per Bahla, si trova il Falaj Daris, patrimonio UNESCO."}
{"id": "829636", "revid": "287204", "url": "https://it.wikipedia.org/wiki?curid=829636", "title": "Komi-Permiacchi", "text": ""}
{"id": "829642", "revid": "3082", "url": "https://it.wikipedia.org/wiki?curid=829642", "title": "Uranio (usurpatore romano)", "text": ""}
{"id": "829649", "revid": "933835", "url": "https://it.wikipedia.org/wiki?curid=829649", "title": "Philippe de Villiers", "text": "\u00c8 nato da una famiglia nobile (ha il titolo di visconte). Cattolico osservante, \u00e8 sposato con sette figli.\nStudi e attivit\u00e0 professionale.\nLaureato in diritto pubblico all'universit\u00e0 di Nantes e diplomato all'Institut d'\u00e9tudes politiques de Paris nel 1975, si specializza alla prestigiosa \u00c9cole nationale d'administration (ENA) dal 1976 al 1978 e poco dopo comincia una carriera nella pubblica amministrazione, che lo porta a diventare direttore di gabinetto del prefetto della Charente Marittima. In quegli anni de Villiers aderisce alla \"Nouvelle Action Royaliste\", un movimento neo-monarchico francese.\nNominato sottoprefetto di Vend\u00f4me nel 1981, nello stesso anno si dimette dall'incarico perch\u00e9 si rifiuta di rappresentare il governo del socialista Fran\u00e7ois Mitterrand: in particolare, de Villiers non condivide la decisione del governo di Pierre Mauroy di autorizzare le radio libere. Nel 1982 \u00e8 delegato generale della Camera di commercio della regione Pays de la Loire.\nMandati elettorali.\nDopo aver aderito nel 1985 al Partito Repubblicano (PR), che a sua volta fa parte dell'Unione per la Democrazia Francese (UDF), dal 1986 al 1987 \u00e8 segretario di Stato alla Cultura nel secondo governo di Jacques Chirac. Si dimette dopo circa un anno, giacch\u00e9 subentra a un deputato cui era supplente deceduto in corso di mandato, e anche a causa di dissidi con il ministro della Cultura dell'UDF Fran\u00e7ois L\u00e9otard, considerato troppo indulgente nei confronti dei progetti ereditati dal predecessore socialista Jack Lang. Entra all'Assembl\u00e9e nationale nel 1987, a seguito della scomparsa del deputato di cui \u00e8 supplente, e alle elezioni legislative anticipate dell'11 giugno 1988 \u00e8 eletto deputato della circoscrizione della Vandea per l'UDF. \u00c8 riconfermato deputato dell'UDF alle elezioni legislative del 1993 e, come indipendente, a quelle anticipate del 1997 e a quelle del 2002.\nDal 1988 \u00e8 presidente del consiglio generale della Vandea, costantemente riconfermato alle successive elezioni amministrative. Il 30 settembre 2010 ha annunciato le sue dimissioni, che saranno ufficializzate il 31 ottobre, con cinque mesi di anticipo rispetto alla scadenza della consiliatura.\nEletto deputato europeo nel giugno 1994 con una lista personale sovranista che raccoglie il 12,24% dei voti, nel novembre dello stesso anno fonda il Movimento per la Francia (MPF).\nNel 1999 si allea con l'ex ministro dell'interno Charles Pasqua, fuoriuscito a sua volta dal partito neogollista Raggruppamento per la Repubblica (RPR), e fonda insieme a questi il Raggruppamento per la Francia (RPF), ultraconservatore e nazionalista. Alle elezioni europee del 1999, il nuovo partito ha il 13,05% dei voti, superando la lista RPR guidata da Nicolas Sarkozy. Ma nel 2000, a seguito di una grave frattura con Pasqua, de Villiers esce bruscamente dal RPF e ricrea seduta stante il MPF, di cui diventa presidente.\nAlle elezioni europee del 2004 si presenta con la lista personale MPF, \u00e8 rieletto ma stavolta la sua lista ha solo il 6,67%.\nAlle elezioni europee del 2009 si ripresenta sempre sotto l'etichetta MPF e ottiene il 4,8%. \u00c8 l'unico eletto della lista. Non si ripresenta alle elezioni europee del 2014.\nElezioni presidenziali.\nIl 20 novembre del 1994 de Villiers esce dall'UDF e fonda il Movimento per la Francia (MPF), per il quale si candida alle elezioni presidenziali del 1995, ottenendo il 4,74% dei voti. Non si presenta alle corsa all'Eliseo del 2002 (anche perch\u00e9 non gli riesce di trovare le 500 firme di sindaci necessarie per supportare la sua candidatura), ma sostiene la rielezione del presidente uscente Chirac. Si ricandida alle elezioni presidenziali del 2007, ottenendo al primo turno 818.407 voti (2,23%). Al ballottaggio, in un primo momento non sostiene nessuno dei due candidati ma in seguito, anche perch\u00e9 premuto dai suoi seguaci, invita i suoi elettori a sostenere Sarkozy.\nIngresso nella maggioranza.\nDopo le elezioni europee del 2009, per de Villiers ha preso il via una marcia di avvicinamento alla maggioranza di governo. Il 2 settembre \u00e8 invitato a una riunione all'Eliseo tra Sarkozy, i principali esponenti dell'UMP e i capofila dei partiti associati o alleati, al fine di concordare una strategia comune in vista delle elezioni regionali del 2010.\nPosizioni politiche e sull'Europa.\nDe Villiers \u00e8 un politico ultraconservatore, tradizionalista ed euroscettico (in occasione del referendum francese del 1992 sulla ratifica del Trattato di Maastricht \u00e8 stato uno dei sostenitori del voto contrario). \u00c8 considerato un politico a met\u00e0 strada tra Nicolas Sarkozy e Jean-Marie Le Pen: con quest'ultimo egli ha rifiutato un'alleanza politica perch\u00e9, ha spiegato, tra loro due ci sono \"divergenze insormontabili\" per quanto riguarda la valutazione della Seconda guerra mondiale.\nL'\"Affaire de Villiers\".\nDal 2006 Philippe de Villiers \u00e8 coinvolto suo malgrado in una vicenda di particolare gravit\u00e0 che riguarda Laurent e Guillaume de Villiers, due dei suoi sette figli, e che si \u00e8 conclusa in via definitiva nel 2014 con il rigetto da parte della cassazione del ricorso avverso ordinanza di non luogo a procedere emessa dalla sezione istruttoria della corte d'appello di Lione. Laurent de Villiers ha pubblicato nel novembre 2011 per Flammarion \"Tais-toi et pardonne !\", un libro autobiografico nel quale, oltre a evocare le situazioni scabrose in cui sarebbe stato coinvolto dal fratello maggiore, traccia un ritratto impietoso di una famiglia patriarcale, rigidamente tradizionalista e sorda."}
{"id": "829650", "revid": "1573940", "url": "https://it.wikipedia.org/wiki?curid=829650", "title": "Raysut", "text": "Raysut (\u0631\u064a\u0633\u0648\u062a in arabo), \u00e8 una citt\u00e0 portuale nel sud-ovest dell'Oman."}
{"id": "829654", "revid": "3082", "url": "https://it.wikipedia.org/wiki?curid=829654", "title": "Sampsigeramus", "text": ""}
{"id": "829671", "revid": "3082", "url": "https://it.wikipedia.org/wiki?curid=829671", "title": "Sampsigeramo", "text": ""}
{"id": "829673", "revid": "287204", "url": "https://it.wikipedia.org/wiki?curid=829673", "title": "Rustaq", "text": "Rust\u0101q (), \u00e8 una citt\u00e0 della regione di Al Batinah nel nord dell'Oman."}
{"id": "829688", "revid": "1573940", "url": "https://it.wikipedia.org/wiki?curid=829688", "title": "Saadha", "text": "Saadha \u00e8 una citt\u00e0 dell'Oman distante circa 4 chilometri da Salalah. \u00c8 una citt\u00e0 residenziale di circa 50.000 abitanti. \u00c8 collegata alle vicine citt\u00e0 di Taqha, Mirbat, e Thumrait da strade percorribili con autoveicoli."}
{"id": "829690", "revid": "486946", "url": "https://it.wikipedia.org/wiki?curid=829690", "title": "Muhammad bin Abdul Wahhab", "text": ""}
{"id": "829691", "revid": "486946", "url": "https://it.wikipedia.org/wiki?curid=829691", "title": "Muhammad ibn abd al-Wahhab", "text": ""}
{"id": "829693", "revid": "486946", "url": "https://it.wikipedia.org/wiki?curid=829693", "title": "Muhammad Abd Al-Wahhab", "text": ""}
{"id": "829697", "revid": "486946", "url": "https://it.wikipedia.org/wiki?curid=829697", "title": "Muhammad Abd al Wahhab", "text": ""}
{"id": "829698", "revid": "59912", "url": "https://it.wikipedia.org/wiki?curid=829698", "title": "Crotalo", "text": ""}
{"id": "829700", "revid": "486946", "url": "https://it.wikipedia.org/wiki?curid=829700", "title": "Muhammad ibn Abdul Wahhab", "text": ""}
{"id": "829702", "revid": "486946", "url": "https://it.wikipedia.org/wiki?curid=829702", "title": "Muhammad ibn Abdul Wahab", "text": ""}
{"id": "829704", "revid": "1573940", "url": "https://it.wikipedia.org/wiki?curid=829704", "title": "Oscoforie", "text": "Le oscoforie (; da \"\u1f44\u03c3\u03c7\u03bf\u03c2\", \"tralcio\" e \"\u03a6\u03ad\u03c1\u03c9\", \"portare\") erano una festa dell'antica Atene in onore di Dioniso e Atena.\nStoria.\nSecondo la leggenda le oscoforie furono istituite da Teseo al ritorno vittorioso da Creta. Secondo la leggenda gli ateniesi dovevano adempiere uno tributo al re di Creta Minosse, sette ragazzi e sette ragazze si recavano regolarmente da Minosse per essere divorati dal Minotauro. Quando venne il momento di effettuare la terza spedizione sacrificale con Teseo, questi sostitu\u00ec due giovinette con due amici (per aiutarlo) di aspetto delicato e abbigliati in modo da poter sembrare fanciulle.\nFestivit\u00e0.\nLa festa si svolgeva ad Atene il settimo e l'ottavo giorno del mese di Pianepsione (seconda met\u00e0 di settembre - prima met\u00e0 di novembre).\nIl giorno della celebrazione gli oscofori (), due giovani camuffati da donne scelti tra i pi\u00f9 nobili e ricchi della citt\u00e0 e i cui genitori erano ancora vivi, sempre in ricordo dell'avventura cretese dell'eroe Teseo, portavano dal tempio di Dioniso in Atene fino al santuario di Atena Sc\u00ecrade al Falero (il porto della citt\u00e0) dei rami di vite con dei grappoli freschi. Dietro di loro c'era un corteo composto da venti efebi vestiti da donna, due per ciascuna dieci trib\u00f9 di Atene, che portavano rami di olivo e grappoli d'uva.\nDurante le oscoforie, le madri imitavano le madri delle vittime che avevano portato pane e vivande e raccontavano favole per infondere loro coraggio. Le oscoforie costituivano una festa della vendemmia e un rito di passaggio dall'adolescenza all'et\u00e0 giovanile (efebia). Partecipavano in una gara di corsa venti ragazzi, due per ogni trib\u00f9."}
{"id": "829705", "revid": "486946", "url": "https://it.wikipedia.org/wiki?curid=829705", "title": "Muhammad bin Abdul Wahab", "text": ""}
{"id": "829716", "revid": "122649024", "url": "https://it.wikipedia.org/wiki?curid=829716", "title": "Concorso ippico internazionale &quot;Piazza di Siena&quot;", "text": "Il Concorso ippico internazionale \"Piazza di Siena\" \u00e8 una competizione equestre che si tiene annualmente dal 1922 a Roma in piazza di Siena, area che si trova all'interno di villa Borghese. Dal 1926 \u00e8 un concorso internazionale, mentre dal 2014 la competizione \u00e8 stata intitolata \"Master fratelli D'Inzeo\" in onore dei due cavalieri italiani Piero D'Inzeo e Raimondo D'Inzeo, scomparsi poco prima lo svolgimento dell'ottantaduesima edizione del concorso.\nIl Concorso fa parte del circuito della FEI Furusiyya Nations Cup, che raduna gli otto CSIO pi\u00f9 prestigiosi al mondo e vede in lizza i migliori cavalieri internazionali. Durante la manifestazione si svolge la Coppa delle Nazioni, il Gran Premio di Potenza, il Gran Premio Roma e la chiusura spettacolare del Carosello dei carabinieri. Dal 2014 \u00e8 stato istituito anche il Premio Master fratelli D'Inzeo, attribuito al cavaliere in grado di ottenere il miglior risultato complessivo tra le due prove individuali pi\u00f9 importanti.\nIl cavaliere con pi\u00f9 titoli \u00e8 Piero D'Inzeo (7 titoli). Il cavallo pi\u00f9 vincente \u00e8 \"Flambeau C\" (3 titoli). Il binomio pi\u00f9 vincente \u00e8 Fr\u00e9d\u00e9ric Cottier su \"Flambeau C\" (3 titoli).\nNell'edizione del 2009, nel Gran Premio di Potenza, nel terzo barrage il cavaliere britannico Michael Whitaker in sella al cavallo Cyber Space II \u00e8 riuscito nell'impresa di superare l'ostacolo del muro posto a un'altezza di 225\u00a0cm. "}
{"id": "829717", "revid": "1718925", "url": "https://it.wikipedia.org/wiki?curid=829717", "title": "Francesc Maci\u00e0", "text": "Biografia.\nMaci\u00e0 entr\u00f2 nell'esercito spagnolo dove raggiunse il grado di tenente colonnello. Dopo la sua presa di posizione di condanna dell'operato di alcuni ufficiali dell'esercito, pubblicata sul settimanale La Veu de Catalunya e sulla rivista \"Fets del \u00a1Cu-Cut!\", (1905) \u00e8 costretto ad abbandonare l'esercito.\nSi present\u00f2 come candidato alle elezioni del 21 aprile 1907 nelle file di Solidaritat Catalana nel collegio di Barcellona e les Borges Blanques, paese di origine dei genitori.\nVenne eletto e la formazione per la quale si presentava ottenne una vittoria rotonda, raggiungendo 44 dei 47 deputati di Catalogna.\nSuccessivamente venne rieletto nel 1914, 1916, 1918, 1919, 1920 e 1923.\nNel corso della sua lunga carriera politica nel 1922 si rese promotore dell'organizzazione del movimento Estat Catal\u00e0, destinato a raggruppare il catalanismo radicale, sulla scia della precedente esperienza della \"Federaci\u00f3 Democr\u00e0tica Nacionalista\", che lo stesso Maci\u00e0 aveva fondato nel 1919.\nNel settembre del 1923, durante la dittatura di Primo de Rivera Maci\u00e0 si rifugi\u00f2 in Francia a Perpignan.\nIn questa epoca Maci\u00e0 inizi\u00f2 ad intessere contatti clandestini con i gruppi anarchici e comunisti catalani, riuscendo ad ottenere l'appoggio economico delle comunit\u00e0 catalane residenti nell'America meridionale. Inizi\u00f2 a dare il suo appoggio a tutti i movimenti insurrezionali e nel 1925 viaggi\u00f2 a Mosca per chiedere aiuto al governo comunista russo per organizzare la rivolta in Catalogna.\nVistosi negare l'appoggio dai russi, Maci\u00e0 decise di organizzare da solo l'insurrezione. Nel 1926 la rivolta inizi\u00f2 da Prats de Moll\u00f3 nel Nord della Catalogna. L'intento insurrezionale fu per\u00f2 arrestato dalla Gendarmeria francese, ma grazie a questa azione Maci\u00e0 inizi\u00f2 a riscuotere molta popolarit\u00e0.\nDopo avere trascorso un periodo d'esilio in Belgio e in Argentina, fond\u00f2 a L'Avana, con la collaborazione di Conangla i Fontanilles, il Partit Separatista Revolucionari de Catalunya, del quale divent\u00f2 presidente, e approv\u00f2 il testo della Costituzione di una futura ipotetica Repubblica Catalana (settembre - ottobre 1928).\nProclamazione della Repubblica Catalana.\nCaduta la dittatura del generale Primo de Rivera, Maci\u00e0 fece finalmente ritorno in Catalogna il 22 febbraio del 1931 e si iscrisse al partito Esquerra Republicana de Catalunya.\nIl 14 aprile 1931, dopo la vittoria di Esquerra Republicana de Catalunya alle elezioni municipali, Maci\u00e0 proclam\u00f2 la Repubblica Catalana, dentro d'una federazione di repubbliche iberiche, in un famoso discorso dal balcone del Palazzo della \"Generalitat\". La proclamazione della Repubblica catalana giunse soltanto alcune ore prima della proclamazione di Niceto Alcal\u00e1-Zamora della nascita della Seconda Repubblica spagnola.\nL'autoproclamazione preoccup\u00f2 il governo provvisorio della Seconda Repubblica. Vennero inviati per l'occasione a Barcellona, il 17 aprile del 1931, con l'intento di trovare una mediazione, i ministri Fernando de los R\u00edos, Marcel\u00b7l\u00ed Domingo e Llu\u00eds Nicolau d'Olwer. La mediazione fu trovata con molti sforzi da entrambe le parti. Maci\u00e0 dovette rinunciare alla Repubblica Catalana in ragione di una nuova forma di ampia autonomia, la Generalitat de Catalunya, antica istituzione d'autogoverno di Catalogna.\nMaci\u00e0 fu quindi a capo del governo di Catalogna e fu presidente della Generalitat de Catalunya dal 28 aprile 1931 fino alla sua morte (1933). Il nuovo governo provvisorio catalano aveva come obiettivo principale la redazione di uno statuto di autonomia. Il primo abbozzo fu ultimato a N\u00faria il 20 giugno 1931. Il testo fu sottoposto all'approvazione dei municipi catalani, che si pronunciarono a favore."}
{"id": "829720", "revid": "767487", "url": "https://it.wikipedia.org/wiki?curid=829720", "title": "Mirbat", "text": "Mirbat (\u0645\u0631\u0628\u0627\u0637 in arabo), \u00e8 una citt\u00e0 costiera nel sud-ovest dell'Oman."}
{"id": "829721", "revid": "868829", "url": "https://it.wikipedia.org/wiki?curid=829721", "title": "Russula adusta", "text": "Russula adusta (Pers.) Fr., Epicrisis Systematis Mycologici (Upsaliae): 350 (1838).\nLa Russula adusta \u00e8 un fungo basidiomicete che si riconosce per la taglia robusta e il viraggio lento della carne, che annerisce in ogni sua parte con l'et\u00e0, caratteristica delle russule gruppo \"Nigricantinae\" a cui appartiene e la cui specie tipo \u00e8 la \"Russula nigricans\".\nDescrizione della specie.\nCappello.\n6\u201316\u00a0cm di diametro, duro, carnoso, prima convesso, poi espanso, infine pi\u00f9 o meno depresso\nLamelle.\nAdnate, ineguali, basse, fragili, spesse, spaziate negli esemplari adulti, color bianco-crema con riflessi ocra-pallido, con filo imbrunente.\nGambo.\n3,5-7,5 \u00d7 2\u20134\u00a0cm, duro, corto e massiccio, cilindrico, subclavato, anfrattuoso alla base, percorso da nervature pi\u00f9 o meno evidenti, pruinoso all'apice, biancastro, si macchia di rosa pallido al tocco, poi vira lentamente al grigio bruno.\nCarne.\nBianca, soda e compatta, al taglio assume sfumature prima rosa e poi grigiastre.\nHabitat.\n\u00c8 un fungo simbionte, che cresce in piccoli gruppi o gregario sotto aghifoglie, sia sull'arco alpino che sul livello del mare, in estete-autunno.\nCommestibilit\u00e0.\nScarsa.\nSpecie commestibile, ma fortemente sconsigliata per la carne troppo coriacea.\nEtimologia.\nDal latino \"adustus\" = bruciato, per il colore del cappello che sembra percorso da bruciature."}
{"id": "829723", "revid": "287204", "url": "https://it.wikipedia.org/wiki?curid=829723", "title": "Premio", "text": "Il premio \u00e8 un riconoscimento attribuito a qualcuno per un'attivit\u00e0, un gesto, un'opera o comunque qualcosa di eccezionale che abbia fatto o realizzato.\nAltri tipi di premio:\nTalvolta viene riconosciuta una gerarchia tra premi, come accade per i premi olimpici: la medaglia d'oro \u00e8 seguita dalla medaglia d'argento e da quella di bronzo."}
{"id": "829724", "revid": "834", "url": "https://it.wikipedia.org/wiki?curid=829724", "title": "Hub", "text": ""}
{"id": "829734", "revid": "767487", "url": "https://it.wikipedia.org/wiki?curid=829734", "title": "Saham", "text": "Saham (\u0635\u062d\u0645 in arabo), \u00e8 una citt\u00e0 costiera nella regione di Al Batinah nel nord est dell'Oman."}
{"id": "829742", "revid": "63756", "url": "https://it.wikipedia.org/wiki?curid=829742", "title": "Samail", "text": "Samail \u00e8 una citt\u00e0 dell'Oman nella regione di Ad Dakhiliyah."}
{"id": "829747", "revid": "161374", "url": "https://it.wikipedia.org/wiki?curid=829747", "title": "Epistigi", "text": ""}
{"id": "829750", "revid": "729019", "url": "https://it.wikipedia.org/wiki?curid=829750", "title": "Battaglia del Garigliano (1503)", "text": "La battaglia del Garigliano fu combattuta il 29 dicembre 1503 tra l'esercito al servizio del regno spagnolo, guidato da Gonzalo Fern\u00e1ndez de C\u00f3rdoba detto \"el Gran Capit\u00e1n\", e quello a servizio del regno francese comandato da Ludovico II, marchese di Saluzzo. In entrambi gli eserciti vi erano comandanti e soldati italiani. La battaglia venne dopo tre anni di scontri nel Mezzogiorno e determin\u00f2 per oltre due secoli (1503 \u2013 1734) le sorti politiche del Regno di Napoli. C\u00f3rdoba lanci\u00f2 a sorpresa un attacco contro i francesi e ottenne una vittoria decisiva, ponendo fine alla resistenza francese.\nLa spartizione del Regno di Napoli.\nL'11 novembre del 1500, Luigi XII re di Francia e Ferdinando II re di Aragona avevano sottoscritto un patto segreto con il beneplacito di papa Alessandro VI: il trattato segreto di Granada, che prevedeva la spartizione del Regno di Napoli. Federico I di Napoli, all'oscuro dell'accordo, quando nel 1501 i Francesi s'apprestarono ad invadere il suo regno, chiese aiuto alla Spagna essendo imparentato con Ferdinando II e consegnandogli anche delle piazzeforti in Calabria. Il re Federico, accortosi troppo tardi dell'inganno, cerc\u00f2 di trattare la resa, ma il 19 agosto i Francesi entrarono a Napoli. Presto tra gli occupanti nacquero dissidi sulle modalit\u00e0 di spartizione, che portarono a molti scontri e alterne fortune fino alla presa spagnola di Napoli il 16 maggio 1503.\nPresto Gaeta sul Tirreno e Venosa sull'Adriatico rimasero uniche piazzeforti in mano ai Francesi. A Gaeta arrivavano facilmente i rifornimenti via mare ed i Francesi occupavano anche tutto il territorio a sud fino al fiume Garigliano, comprendente i castelli di Fondi, Itri, Castellonorato, Traetto, Roccaguglielma, Castelforte e Suio, terre avite sotto il controllo di Onorato III Caetani, alleato dei Francesi.\nFase preliminare.\nA met\u00e0 di novembre nel 1503, l'esercito a servizio del regno francese e quello al servizio spagnolo si trovarono separati solo dal Garigliano. Gli spagnoli, schierati in inferiorit\u00e0 numerica, dovevano attraversare il fiume per spazzare via i francesi dal regno, i francesi dovevano attraversare il fiume per sperare di riconquistare Napoli. Malgrado vari tentativi riusciti dei francesi di attraversare il fiume grazie ad un ponte che erano riusciti ad allestire, la situazione era allo stallo ed entrambi gli schieramenti occupavano posizioni strategiche tra pantani, stagni insalubri, al freddo sotto la pioggia battente. I francesi avevano l'accampamento tra le rovine della citt\u00e0 di Minturnae, ai piedi di Traetto, presso la torre a guardia della foce. La situazione dei rifornimenti era pi\u00f9 problematica per gli spagnoli, mentre i francesi, posizionati sulla sponda nord del fiume, ricevevano i materiali dal non lontano porto di Gaeta. La situazione sembrava in stallo, con piccole scaramucce in attesa di una svolta: o ci si decideva per la ritirata o per uno scontro definitivo. Tale situazione metteva in grave situazione la popolazione locale di entrambe le sponde, vessata dagli eserciti occupanti e poi colpita dalla peste.\nMentre Gonzalo de C\u00f3rdoba stava valutando se attaccare o ritirarsi fino a che le condizioni meteorologiche non migliorassero, giunsero da Napoli i rinforzi di Bartolomeo d'Alviano e degli Orsini (il principale rappresentante della famiglia romana, il capitano di ventura Fabio Orsini, perir\u00e0 nello scontro, ucciso da un verrettone che lo colpir\u00e0 alla testa penetrando nell'elmo). Il \"Gran Capit\u00e1n\" volle far credere al marchese di Saluzzo che l'esercito spagnolo si stesse ritirando ed alcuni giorni prima della battaglia fece disporre parte delle truppe come se si avviassero verso il fiume Volturno.\nL'idea di Gonzalo era attraversare il fiume attraverso ponti assemblabili, fatti di botti e barche, che erano in costruzione nel castello di Mondragone, 12\u00a0km al sud dell'accampamento spagnolo di Sessa.\nLa battaglia.\nDurante la notte tra il 27 ed il 28, viene trasportato dagli spagnoli il materiale nella zona della rocca di Suio, in posizione nascosta alla visuale della rocca stessa occupata dai francesi e a circa sei km a monte dell'accampamento francese. All'alba Bartolomeo d'Alviano, che guida l'avanguardia, fa iniziare il montaggio del ponte. Verso le dieci del mattino passa dalla sponda sinistra a quella destra un'avanguardia di soldati spagnoli con alla testa Bartolomeo d'Alviano (circa quattromila uomini).\nI trecento balestrieri normanni arroccati a Suio non se ne accorgono, cos\u00ec lo stesso Consalvo passa il ponte con pi\u00f9 di duemila uomini tra cui duecento cavalleggeri guidati da Prospero Colonna. Consalvo aveva anche ordinato che venisse portato un assalto al ponte francese ed al vicino traghetto del Garigliano.\nLe truppe guidate da Bartolomeo d'Alviano risalgono il colle di Suio e i balestrieri francesi, presi alla sprovvista, scappano verso Castelforte. Qui vi sono circa trecento fanti francesi che all'arrivo dei fuggitivi decidono di ritirarsi a loro volta verso Traetto. D'Alviano occupa quindi anche Castelforte. Tra il 28 e il 29 Consalvo pernotta nella rocca di Castelforte, mentre d'Alviano a met\u00e0 percorso tra Castelforte e Traetto, forse nei pressi dell'torrente Ausente che segnava il confine occidentale del territorio comunale di Castelforte.\nLa notizia della ritirata si diffuse tra la popolazione, che voleva rivalersi delle vessazioni, e tra i soldati delle guarnigioni francesi presso Vallefredda, Fratte, Roccaguglielma e Minturnae. I soldati del campo principale francese erano in buona parte ammalati e non vi era modo di far arrivare in fretta altre forze dagli altri sparsi presidi. Il capitano francese Yves d'Al\u00e8gre decide allora di disfare il ponte e iniziare una ritirata generale verso Gaeta trasferendo al traino dei cavalli il materiale bellico di taglia piccola e su imbarcazioni il materiale bellico pi\u00f9 pesante. Queste chiatte avrebbero dovuto percorrere un breve tratto di fiume e poi diversi chilometri di mare. Alla foce del fiume le condizioni del mare erano proibitive: tentando l'impresa periscono ben trecento uomini, tra cui Piero il Fatuo. Al campo rimangono tutti gli infermi, molte munizioni e nove cannoni.\nD'Alviano all'alba si porta presso il campo nemico e constata il suo abbandono, poi informa Consalvo che decide di continuare ad avanzare. Prospero Colonna, alla guida dell'avanguardia spagnola composta da cavalleggeri, raggiunge i francesi a Scauri. Pierre de Bayard (Baiardo), capitano dell'esercito francese, sbarra per due ore il passaggio agli spagnoli presso un ponte, forse sul rio capo d'acqua permettendo un buon margine alle forze in ritirata. Dopo vari piccoli scontri, i francesi si asserragliano presso il ponte di Mola di Gaeta, l'attuale Formia, ma la retroguardia spagnola era riuscita a passare sul ponte francese mal presidiato. I francesi riescono a respingere i soldati di Prospero Colonna e poi grazie a rinforzi a travolgerli, ma l'arrivo della retroguardia spagnola non lascia al marchese di Saluzzo che ordinare la ritirata, protetta dalle truppe del genovese Adorno che muore sul ponte di Mola.\nAsserragliati a Gaeta, i Francesi, dopo alcuni giorni, trattano la resa, consegnando tutto il meridione d'Italia agli Spagnoli."}
{"id": "829753", "revid": "1305772", "url": "https://it.wikipedia.org/wiki?curid=829753", "title": "Damita Jo", "text": "Damita Jo \u00e8 l'ottavo album di inediti della cantautrice statunitense Janet Jackson, pubblicato il 30 marzo 2004.\nDopo anni di successi, l'album rappresent\u00f2 il primo flop critico e commerciale della Jackson. Questo fu dovuto in gran parte all'incidente soprannominato \"nipplegate\" (\"caso del capezzolo\") avvenuto il 1\u00ba febbraio 2004 all\"'Halftime Super Bowl XXXVIII\", dove la Jackson rimase con un seno nudo in mondovisone creando un grosso caso mediatico e pesanti critiche nei suoi confronti con un conseguente boicottaggio della sua musica e dei suoi video da parte di alcune TV musicali e radio.\nNonostante questo, l'album ha ottenuto le seconde vendite pi\u00f9 alte della prima settimana nella carriera della Jackson negli Stati Uniti (381,000 copie) debuttando alla numero 2 della Billboard 200, dove rimase per\u00f2 solo una settimana, diventando il primo album della Jackson in 20 anni a non raggiungere la numero 1 (non succedeva dall'album \"Dream Street\" del 1984), ed \u00e8 stato certificato Disco di platino dalla RIAA, ricevendo inoltre due nomination ai Grammy Award come \"Miglior album R&amp;B contemporaneo\" e come \"Miglior performance vocale R&amp;B femminile\" per il brano \"I Want You\".\nDescrizione.\nIl titolo dell'album fa riferimento al secondo nome della cantante, che \u00e8 Damita Jo (il suo nome per esteso \u00e8 Janet Damita Jo Jackson). Il tema centrale del lavoro \u00e8 il sesso visto nelle sue molte sfaccettature, da quelle pi\u00f9 animalesche e istintive a quelle pi\u00f9 delicate e romantiche, bench\u00e9 nel disco trovino spazio alcune tracce dedicate in maniera pi\u00f9 generica all'amore senza riferimenti espliciti al sesso.\nCome d'abitudine per l'artista, il disco \u00e8 aperto da un'introduzione parlata, che in questo caso tratta delle molteplici personalit\u00e0 e desideri che albergano nell'animo umano e di come questi vadano prima o poi in cerca dell'amore.\nIl brano d'apertura, \"Damita Jo\", getta le basi concettuali che fanno da sfondo a tutto il lavoro: se Janet nei suoi momenti pubblici \u00e8 una persona timida e riservata, Damita Jo \u00e8 una sua proiezione artistica, protagonista in tutte le tracce, che al contrario \u00e8 sfacciata e riesce a godere liberamente della sua sessualit\u00e0: nella canzone dichiara che \u00ab[...] la signora Jackson non lo farebbe, ma Damita Jo s\u00ec\u00bb.\nIl disco si snoda poi attraverso una serie di brani che si fanno via via pi\u00f9 espliciti: in \"Sexhibition\" l'artista conia i termini \"sexplore\" (\"esplorare sessualmente\"), cantando \u00abI wanna sexplore you\u00bb (\u00abVoglio esplorarti sessualmente\u00bb), e \"sexcapade\" (\"scappatella sessuale\"), citando il suo famoso singolo \"Escapade\", mentre in \"All Nite (Don't Stop)\" canta \u00abSto delirando, dammi di pi\u00f9\u00bb, e ancora in \"Like You Don't Love Me\" invita il suo compagno ad essere pi\u00f9 brutale a letto, a realizzare le sue fantasie sessuali e a non sfogare la sua libido guardando materiale pornografico inibendosi a letto. Il culmine della foga lubrica si raggiunge con \"Warmth\", in cui Janet fa un riferimento esplicito al sesso orale e arriva ad esclamare che \u00abNulla \u00e8 pi\u00f9 caldo della mia bocca\u00bb.\nIn mezzo a questo trionfo della libidine si incontrano brani pi\u00f9 delicati come \"I Want You\", una triste ballata dedicata a un amore non corrisposto, \"Spending Time with You\", una tenera canzone sulla bellezza del trascorrere il tempo con la persona amata, e \"Island Life\", una canzone con atmosfere caraibiche che parla del passare il tempo con un ragazzo sotto il sole di un'isola paradisiaca.\nMusicalmente \"Damita Jo\" \u00e8 l'album pi\u00f9 R&amp;B della cantante, perch\u00e9 ha come punto di riferimento la musica afroamericana contemporanea. I ritmi sono ora veloci ed elettrizzati come in \"All Nite (Don't Stop)\", ora gioiosi come in \"Like You Don't Love Me\". Sono presenti nel disco delle atmosfere caraibiche in \"Island Life\" e \"Spending Time with You\" e un omaggio al funkie di Prince in \"R'n'B Junkie\", che \u00e8 una sorta di dichiarazione d'amore alla musica afroamericana anni ottanta. Un lavoro di studio approfondito sulla musica afroamericana anni settanta, in particolare soul, \u00e8 stato invece compiuto da Janet e Kanye West con \"I Want You\", che ricorda molto le atmosfere Motown e presenta un cantato particolarmente intenso. Chiude l'album \"Just a Little While\", le cui sonorit\u00e0 si distaccano notevolmente dal resto del lavoro perch\u00e9 \u00e8 una traccia pi\u00f9 spiccatamente pop-rock, pi\u00f9 vicina alle scelte musicali di \"All for You\", l'album precedente.\nA causa dei contenuti espliciti, in Giappone, Cina ed altri paesi asiatici il disco fu bandito dopo la seconda settimana dall'uscita e rimpiazzato da una versione censurata molto diversa: in questa, la canzone \"Sexhibition\" si intitola semplicemente \"Exhibition\" e parole come \"sexplosion\", \"sexplore\" e \"sexcapade\" sono sostituite dalle pi\u00f9 pudiche \"explosion\", \"explore\" e \"escapade\"; la frase \u00abRelax, it's just sex\u00bb dell'originale viene ridotta alla sola parola \u00abRelax\u00bb; i brani \"Warmth\" e \"Moist\" sono rimossi; nelle altre canzoni sono comunque eliminati ogni linguaggio esplicito e ogni termine che faccia riferimento alla sessualit\u00e0, operazione particolarmente evidente in \"Like You Don't Love Me\", dove il ritornello risulta quasi totalmente alterato.\nAccoglienza.\n\"Damita Jo\" rappresent\u00f2 il primo flop critico e commerciale, considerati gli standard di vendita della Jackson, dai tempi di \"Control\", nel 1986.\nLa critica giudic\u00f2 negativamente i toni espliciti, ritenendoli eccessivi. Alcuni critici sottolinearono che l'ossessione della Jackson per il sesso in \"Damita Jo\" sostituiva la mancanza di originalit\u00e0 e di idee nel disco; molti sostennero che l'argomento dell'esplorazione del sesso, gi\u00e0 affrontato da Janet in passato, non riusciva in nessun modo a toccare i vertici raggiunti in precedenza, ad esempio nell'elegante album \"janet.\" del '93 e nel profondo \"The Velvet Rope\" del '97. Stephen Thomas Erlewine di AllMusic defin\u00ec l'album \u00abl'equivalente sonoro della pornografia hardcore: non lascia nulla all'immaginazione ed \u00e8 ripetitivo all'infinito\u00bb. Neil Strauss di \"Rolling Stone\" scrisse che l'album cercava di accontentare tutti e che la cantante stava solo cercando di umanizzare se stessa, come aveva fatto nel suo album rivoluzionario del 1986, \"Control\", ma spiegando che in \"Damita Jo\" \u00abriesce solo a suonare ancora pi\u00f9 fuori dal mondo, cercando di interpretare un oggetto di fantasia e la ragazza di tutti i giorni, nessuno dei quali sembra essere\u00bb.\nVoci fuori dal coro furono quelle dei critici del \"New York Times\", e del \"Guardian\" che lodarono la freschezza del suono di questo nuovo lavoro.\nNegli anni alcuni critici hanno rivalutato l'album, inevitabilmente associato alla sua uscita allo scandalo del Super Bowl, e nel 2019, per i 15 anni di \"Damita Jo\", Pitchfork ha pubblicato un articolo in cui lo ha definito \u00abun album lussureggiante e preminentemente positivo riguardo al sesso che merita una rivalutazione\u00bb aggiungendo che \u00abla presentazione pratica del sesso fatta della Jackson la rese piuttosto radicale di fronte al puritanesimo innato dell'America. [...] \"Damita Jo\" non \u00e8 solo raro per essere un pezzo di erotismo mainstream scritto da una donna di colore, \u00e8 anche erotismo mainstream che non \u00e8 impantanato nell'oscurit\u00e0 o nella vergogna\u00bb, notando infine come molte delle critiche pi\u00f9 negative fatte all'album alla sua uscita venissero da critici uomini mentre una delle rare critiche positive fu quella della scrittrice Ann Powers per \"Blender\" (che aveva definito l'album \u00abstrutturato ad arte, esplicito senza scusarsi, \"Damita Jo\" \u00e8 erotismo nella sua forma pi\u00f9 amichevole ed equilibrata\u00bb).\nPremi.\nNonostante l'insuccesso, \"Damita Jo\" venne nominato a due Grammy Award nel 2005: come \"Miglior album R&amp;B contemporaneo\" (il premio and\u00f2 a \"Confessions\" di Usher) e \"Migliore interpretazione rhythm and blues femminile\" per il brano \"I Want You\" (il premio and\u00f2 a \"If I Ain't Got You\" di Alicia Keys).\nIl \"Nipplegate\" (\"il caso del capezzolo\").\nMolti esperti del settore discografico sottolinearono che buona parte dell'insuccesso commerciale fu dovuto al gran polverone mediatico causato dall'incidente soprannominato da molti media americani \"Nipplegate\" (\"caso del capezzolo\") quando all\"'Halftime Super Bowl XXXVIII\" del 2004, al termine di un duetto con Justin Timberlake nella canzone di quest'ultimo \"Rock Your Body\", in diretta e in mondovisione, la popstar rimase per alcuni secondi con un seno scoperto. Secondo la Jackson si era trattato di un problema tecnico dell'abito che stava indossando. I media USA, invece, ne parlarono per diversi mesi con toni molto negativi, giudicandolo un gesto volontario a scopo auto-promozionale, osceno e di cattivo esempio. Il principale network televisivo di musica statunitense, MTV, si rifiut\u00f2 da allora in poi di trasmettere i nuovi videoclip della cantante, cos\u00ec come molte radio furono riluttanti a mandare in onda i suoi pezzi. In seguito a questo episodio addirittura molti programmi tv americani in diretta cominciarono a trasmettere con qualche minuto di differita, in modo da poter eventualmente censurare in tempo immagini non appropriate al loro pubblico. Secondo alcuni critici e secondo Jawed Karim, uno dei co-autori del sito, la curiosit\u00e0 per l'accaduto sarebbe stato il fattore principale che port\u00f2 all'ideazione del sito \"YouTube\".\nNegli anni a venire, molti osservatori hanno criticato il comportamento dei media americani definendolo eccessivo, sessista e razzista nei confronti della Jackson, mentre Justin Timberlake venne invece fin da subito perdonato. Alcuni, come il regista Michael Moore, insinuarono che la reazione esagerata dei media causata dall'incidente si fosse trattata in realt\u00e0 di una scusa per poter censurare eventuali discorsi scomodi in diretta, dato che alla cerimonia degli Oscar dell'anno precedente il cineasta aveva usato il discorso di vincita per criticare la decisione dell'allora presidente degli Stati Uniti, George W. Bush di dichiarare guerra all'Iraq, subendo molte critiche. A causa di queste nuove disposizioni, l'esibizione dei Rolling Stones al Super Bowl XL del 2006 venne in parte censurata dalla NFL. \nNel 2018, si scopr\u00ec che Les Moonves, ex CEO di CBS Corp., emittente che trasmise il Super Bowl, aveva una vendetta personale nei confronti della Jackson, dato che non credette mai si fosse trattato di un incidente quando Timberlake tolse il pezzo del costume della Jackson e che la cantante non avesse provato abbastanza rimorso dopo l'incidente. Secondo quanto riferito, Moonves ha pertanto ordinato a tutte le entit\u00e0 Viacom, inclusi MTV, VH1 e molte radio americane, di non trasmettere pi\u00f9 i video e la musica di Janet Jackson, creando un conseguente declino della popolarit\u00e0 dell'artista dal 2004 in poi.\nSingoli e videoclip.\nDall'album furono estratti tre singoli con relativi videoclip: \"Just a Little While\", \"All Nite (Don't Stop)\" e \"I Want You\". Nessuno dei tre estratti ebbe grande successo nelle classifiche mondiali: i singoli non vendettero bene, i videoclip non furono molto teletrasmessi e i brani audio vennero quasi ignorati dalle radio. Il risultato migliore fu quello di \"I Want You\", che riusc\u00ec a vendere un milione di copie e ad ottenere la certificazione di Disco di platino e una candidatura ai Grammy Award.\n\"Just a Little While\", diretto da Dave Meyers, ebbe un video ambientato in un ipotetico futuro, dove la cantante invia un DVD al suo innamorato e quest'ultimo, seduto su una poltrona di fronte al televisore, decide di guardarlo: \u00e8 un messaggio di lei che gli dichiara il suo amore mentre cucina e fa le pulizie domestiche.\nPer la ballata \"I Want You\" il regista Dave Meyers, stesso regista di \"Just a Little While\", gir\u00f2 una clip che ritrae la popstar mentre peregrina per una citt\u00e0 affollata cantando le sue pene d'amore.\nPer \"All Nite (Don't Stop)\" il regista Francis Lawrence realizz\u00f2 invece un video gotico: nella cadente, oscura e polverosa sala di un albergo abbandonato, Janet, con gesti sensuali, invita degli stanchi ballerini a danzare; il gruppo accetta l'invito e si lancia in una grandiosa coreografia senza sosta.\nA causa dei deludenti risultati ottenuti dall'album, la casa discografica decise di annullare l'uscita di qualsiasi altro singolo (il successivo avrebbe dovuto essere \"R'n'B Junkie\", che infine circol\u00f2, ma esclusivamente sotto forma di CD promozionale per le radio): furono gli inizi delle tensioni tra la popstar e la Virgin Records, che si concluderanno con un divorzio nel 2008.\nPromozione.\nAll'uscita del disco si vocifer\u00f2 insistentemente di un tour mondiale promozionale; le stesse voci furono confermate dalla cantante. In seguito allo scarso successo dell'album per\u00f2 il tour venne annullato.\nNelle prime settimane successive alla pubblicazione di \"Damita Jo\", Janet fu ospite di alcune trasmissioni televisive statunitensi, dove si esib\u00ec dal vivo. Una di queste fu quella a \"Good Morning America\", programma mattutino popolare negli Stati Uniti che spesso ospita artisti musicali facendoli esibire all'aperto. In quell'occasione, prima di cantare \"I Want You\" e \"All Nite (Don't Stop)\", la conduttrice Diane Sawyer la intervist\u00f2 brevemente, soprattutto sul recente incidente del \"Superbowl\". La Jackson rispose con riluttanza e leggermente infastidita di fronte all'ennesima domanda in merito da parte dei giornalisti. Il pubblico sostenne quest'ultima protestando rumorosamente, tanto che la Sawyer decise di interrompere l'intervista e lasciare passare alle canzoni. \nLa Jackson partecip\u00f2 inoltre ad una puntata del \"Saturday Night Live\" in cui fu l'ospite e la conduttrice principale, partecipando anche a vari sketch con gli altri comici del programma. In uno di questi sketch la cantante interpret\u00f2 l'allora Segretario di Stato degli Stati Uniti, Condoleezza Rice, rimanendo nuovamente con un seno nudo (questa volta pixelato), per ironizzare sull'incidente del \"nipplegate\".\nLa promozione dell'album riport\u00f2 la cantante anche in Italia, dove non faceva visita dal concerto del 5 maggio 1998 al Forum di Assago durante il \"Velvet Rope Tour\". Partecip\u00f2, infatti, al \"Festivalbar\" all'Arena Civica di Milano il 29 maggio 2004, cantando \"Just a Little While\" e \"All Nite (Don't Stop)\", e poi ad un programma radiofonico di Radio 105.\nAndamento commerciale.\nCos\u00ec come i critici, anche il pubblico non reag\u00ec meglio: dopo una stringa di ben cinque album consecutivi alla posizione numero uno della classifica di \"Billboard\" nella loro settimana di debutto (\"Control\", \"Rhythm Nation 1814\", \"janet.\", \"The Velvet Rope\" e \"All for You\"), \"Damita Jo\" fu il primo disco della cantante a non debuttare al primo posto e a vendere solo 368.000 copie nella prima settimana. Gi\u00e0 nella seconda settimana scivol\u00f2 alla nona posizione vendendone 118.000, e la settimana successiva croll\u00f2 alla quattordicesima vendendone solo 84.000 copie. In una discesa costante, l'album si ferm\u00f2 a quota un milione negli Stati Uniti, un risultato molto deludente rispetto a \"All for You\", che ne vendette tre milioni, e ancora pi\u00f9 deludente in confronto ai precedenti. I risultati furono ancora peggiori al di fuori degli Stati Uniti: in Canada debutt\u00f2 alla settima posizione vendendo 9.100 copie nella prima settimana; in Giappone esord\u00ec alla decima posizione e, subito bandito per i contenuti espliciti, spar\u00ec del tutto dalla classifica."}
{"id": "829759", "revid": "1305772", "url": "https://it.wikipedia.org/wiki?curid=829759", "title": "HUE", "text": ""}
{"id": "829760", "revid": "732240", "url": "https://it.wikipedia.org/wiki?curid=829760", "title": "Gleris", "text": ""}
{"id": "829761", "revid": "767487", "url": "https://it.wikipedia.org/wiki?curid=829761", "title": "Convegno", "text": "Un convegno (in inglese convention, in italiano detto anche seminario) \u00e8 una riunione di persone per discutere di argomenti di comune interesse. In particolare in un convegno di studi (anche semplicemente \"convegno\") gruppi di studiosi si scambiano informazioni ed esperienze, favorendo cos\u00ec un arricchimento delle conoscenze di tutti i partecipanti. Fra quelli pi\u00f9 noti si possono citare i convegni medici riservati a gruppi di specialisti che si confrontano, periodicamente, su nuovi farmaci, nuove tecniche operatorie e altre tematiche inerenti. Esistono poi convegni per ogni ramo dello scibile umano, che hanno la stessa funzione di scambio di conoscenze reciproche; inoltre un convegno pu\u00f2 anche trattare di argomenti non scientifici, come nel caso dei convegni aziendali e dei convegni di fan.\n, come nel caso di \"DefCon\", un celebre convegno di hacker.\nIn tempi recenti, si tende a sostituire il termine italiano con quello inglese di workshop, specie nel gergo dei settori del terziario avanzato (informatica, consulenza, formazione, ecc.) o quelli industriali a maggior contatto con i mercati esteri. In realt\u00e0 sarebbe tecnicamente pi\u00f9 corretto quando il convegno \u00e8 propriamente un seminario.\nConvegno aziendale.\nIn ambito aziendale grande importanza assume il fenomeno dell convegno come leva di comunicazione. \nA partire dagli anni '50 sono stati infatti utilizzati sempre pi\u00f9 spesso eventi collettivi per comunicare con il proprio pubblico interno, con i fornitori e i partner commerciali.\nI convegni, insieme ai congressi, rappresentano un importante fattore anche sotto il profilo della movimentazione e dell'occupazione alberghiera.\nI convegni possono coincidere con il lancio di un prodotto o con la presentazione delle strategie commerciali.\nSpesso al convegno viene abbinata una cena di gala, possono essere studiate attivit\u00e0 di costruzione del gruppo, momenti di spettacolo.\nConvegno di fan.\nTra i convegni pi\u00f9 importanti e con maggior affluenza vi sono la Comiket, la San Diego Comic-Con International, il Festival international de la bande dessin\u00e9e d'Angoul\u00eame e il Lucca Comics &amp; Games. In Italia sono presenti anche la Napoli Comicon e Romics.\nConvegno culturale.\nIn Italia si tengono diversi convegni culturali di livello nazionale. Alcuni di essi sono tematici, come il Festival della letteratura di Mantova o il Festival del giornalismo di Perugia. Una manifestazione trasversale \u00e8 il Meeting per l'amicizia fra i popoli che si tiene annualmente a Rimini.\nConvegni politici.\nIn molti paesi, i \"convegni politici\" non sono che il congresso di alcuni partiti politici. Negli Stati Uniti, ad esempio, in ogni anno elettorale, al termine delle elezioni primarie, ciascun partito celebra una \"convention\" durante la quale avviene l'investitura ufficiale del candidato alla presidenza e del candidato alla vicepresidenza.\nAltri usi del termine.\nIn alcuni casi, come nel linguaggio forense (tecnico-legale) o in quello, un po' ampolloso, di carattere burocratico, si usa il termine convegno per intendere, sostanzialmente, una semplice riunione o incontro tra poche persone, non comunque in pubblico."}
{"id": "829769", "revid": "1543377", "url": "https://it.wikipedia.org/wiki?curid=829769", "title": "Classe Parchim", "text": "Le corvette appartenenti alla classe Parchim (progetto 133.1 secondo la classificazione russa) sono piccole unit\u00e0 appositamente studiate per la lotta antisommergibile. La classificazione russa \u00e8 MPK (\"Malyy Protivolodochnyy Korabl'\": piccola nave antisommergibile).\nSviluppo.\nLe classe Parchim sono state costruite in Germania Est tra il 1986 ed il 1990. Praticamente, si tratta della copia delle corvette sovietiche classe Grisha, ma sono inferiori rispetto a queste sotto quasi tutti i punti di vista. Probabilmente, furono commissionate ed acquistate esclusivamente per sostenere l'industria cantieristica della DDR. Infatti, le ordinazioni cessarono nel 1990. Vennero tutte revisionate e potenziate tra il 1994 ed il 1995. Le 16 unit\u00e0 della Volksmarine sono state vendute dopo la riunificazione tedesca all'Indonesia dove ancora oggi sono in servizio.\nIl servizio.\nLe navi della classe Parchim, costruite in Germania Est, prestarono servizio sia nella Volksmarine, sia nella marina sovietica (e poi in quella russa).\nComplessivamente, l'Unione Sovietica ne acquist\u00f2 circa una dozzina di unit\u00e0. Queste entrarono poi nella marina russa. Oggi ne rimangono in servizio meno di una decina, tutte nella Flotta del Baltico.\nRisultano non pi\u00f9 operative: \"MPK-67\", \"MPK-213\", \"MPK-216\" ed \"MPK-219\".\nLa Volksmarine ne ricevette complessivamente 16 esemplari, nella prima met\u00e0 degli anni ottanta. Le navi ricevettero nomi di citt\u00e0 minori della Germania Est, ed erano inquadrate in unit\u00e0 cacciasommergibili (UJA). Il loro compito era quello di contrastare i sottomarini della Germania Ovest, della Danimarca e, probabilmente, anche della Svezia.\nLe Parchim tedesco-orientali sono state tutte radiate il 31 dicembre 1991, e trasferite all'Indonesia. Qui sono ancora utilizzate per operazioni di pattugliamento.\nGli altri quattro esemplari erano \"Bad Doberan\" (\"Sultan Taha Syaifudin\"), \"G\u00fcstrow\" (\"Hasan Basri\"), \"Waren\" (Nuku) e \"Wismar\" (\"Sutanto\")."}
{"id": "829770", "revid": "6066", "url": "https://it.wikipedia.org/wiki?curid=829770", "title": "Anphisbaenia", "text": ""}
{"id": "829772", "revid": "118271930", "url": "https://it.wikipedia.org/wiki?curid=829772", "title": "Vincenzo Ammir\u00e0", "text": "Biografia.\nNato a Monteleone di Calabria, l'attuale Vibo Valentia, da Domenico, farmacista, e da Maria Lo Judice, nel \"rione Carmine\" strada la Piazzetta (attuale \"via Ammir\u00e0\"). Ebbe per maestro l'umanista e patriota Raffaele Buccarelli. Nel 1849 spos\u00f2 Caterina Giannotta, dalla quale ebbe sei figli. Nel 1847-'48 fu tra i promotori del Comitato rivoluzionario monteleonese ed in questo periodo compose delle liriche patriottiche. A causa delle sue idee, la polizia borbonica lo process\u00f2. Durante una perquisizione in casa sua, infatti, trov\u00f2 una copia manoscritta de \"La Ceceide\" e del \"Decamerone\", accusandolo di detenzione di scritto e libro contrari al \u00abbuon costume\u00bb. Il 28 aprile 1854 il tribunale gli commut\u00f2 la condanna a due mesi di esilio correzionale e una multa di venti ducati. La persecuzione politica nei suoi confronti si intensific\u00f2 dopo la condanna, fino a quando nel 1858 fu arrestato e condotto in carcere.\nSegu\u00ec Garibaldi nel suo passaggio a Vibo Valentia, il 27 agosto 1860, e con lui combatt\u00e9 a Soveria Mannelli. In una poesia, dal titolo \"In morte di Giuseppe Garibaldi\", il poeta accenn\u00f2 al suo incontro con l'Eroe dei due Mondi. Non riusc\u00ec mai a ottenere una cattedra al liceo della sua citt\u00e0; sicch\u00e9, deluso ed in ristrettezze economiche, continu\u00f2 a dare lezioni private. Solo tra il 1866 e il 1868 fu impiegato nel locale ufficio del Dazio. Mor\u00ec il 3 febbraio 1898.\nOpere.\nScrisse versi sia dialettali che in italiano tra cui una libera traduzione dell'Eneide. Il lavoro a cui deve la notoriet\u00e0 \u00e8 \"Ceceide\". un poemetto dialettale in cui varie componenti, dalla volutt\u00e0 alla satira, dallo scurrile al fantastico, si compenetrano.\nAltra opera conosciuta \u00e8 la poesia \"A Pippa\" (1886).\nPubblic\u00f2 anche un volume di \"Poesie giovanili\" (Tipografia Troyse, Monteleone 1861), in cui raccolse i versi in lingua e la novella \"I Romiti\". Sue poesie furono pubblicate in giornali e riviste: \"A la luna\" (in \u00abL'Avvenire Vibonese\u00bb, 20 agosto 1882); \"Addio alla cetra\" (in \u00abStrenna dell'Avvenire Vibonese\u00bb, 1885); \"Donna Fulgenzia\" (Ivi, 1887); \"La lacrina\" (Ivi, 1888); \"Lamentu di 'na monaca\" (Ivi 1889); \"Lu candidatu Lipari\" (in \u00abLa Sentinella\u00bb, I, 1889, n. 1); \"Nu dujellu arricchi\" (in \u00abLa Falce\u00bb, I, 1891, n. 5).\nNel 1928 il figlio, Domenico Ammir\u00e0, raccolse in due volumi una parte delle opere del padre: \"Tragedie, poesie e Poesie dialettali\" (Froggio, Vibo Valentia 1928). Il primo volume, oltre alle diverse poesie non suddivise per argomento o per ordine cronologico, contiene due tragedie, \"Valenzia Candiano\" e \"Lida\", che Ammir\u00e0 scrisse tra il 1848 e il 1860. Il secondo volume comprende le poesie dialettali, con esclusione delle poesie oscene. Raccolse anche alcuni scritti critici sul padre nel volume \"La Calabria e Vincenzo Ammir\u00e0\" (Tip. Passafaro, Vibo Valentia, s.a., ma 1931)."}
{"id": "829773", "revid": "287204", "url": "https://it.wikipedia.org/wiki?curid=829773", "title": "Crisi della Mayaguez", "text": ""}
{"id": "829781", "revid": "88740", "url": "https://it.wikipedia.org/wiki?curid=829781", "title": "HUM", "text": ""}
{"id": "829782", "revid": "599013", "url": "https://it.wikipedia.org/wiki?curid=829782", "title": "Mayag\u00fcez (disambigua)", "text": "Il termine Mayag\u00fcez (pi\u00f9 raro Mayaguez) pu\u00f2 assumere diversi significati:"}
{"id": "829783", "revid": "7", "url": "https://it.wikipedia.org/wiki?curid=829783", "title": "Pasquinate", "text": ""}
{"id": "829784", "revid": "1005847", "url": "https://it.wikipedia.org/wiki?curid=829784", "title": "Vendita a scopo di garanzia", "text": "La vendita a scopo di garanzia, nel diritto civile italiano, \u00e8 un tipo particolare di vendita con patto di riscatto, che si ha quando il venditore si riserva di poter riacquistare la propriet\u00e0 della cosa mediante:\nEsempio: Tizio, anzich\u00e9 ricevere da Caio una somma a titolo di mutuo, vende a Caio un bene e ne riceve il prezzo: se al termine prefissato sar\u00e0 in grado di restituire la somma, eserciter\u00e0 il riscatto, altrimenti il bene rimarr\u00e0 in propriet\u00e0 di Caio.\nQuesto uso del patto di riscatto pu\u00f2 costituire un caso di frode alla legge, quando sia diretto a eludere il divieto del patto commissorio: cio\u00e8 di quel patto tra un creditore e un debitore con il quale si stabilisce che un bene passi in propriet\u00e0 del creditore nel caso in cui il debito non venga pagato."}
{"id": "829786", "revid": "25903", "url": "https://it.wikipedia.org/wiki?curid=829786", "title": "Francesc Maci\u00e0 i Lluss\u00e0", "text": ""}
{"id": "829787", "revid": "1573940", "url": "https://it.wikipedia.org/wiki?curid=829787", "title": "Amphisbaenia", "text": "Le anfisbene (Amphisbaenia ) costituiscono un sottordine di rettili fossori, composto da quasi 200 specie riunite in 6 famiglie.\nDescrizione.\nTutte le specie hanno aspetto vermiforme e ad eccezione dei Bipedidae del Messico, dotati di due arti anteriori ben sviluppati, tutte le altre specie sono apode.La lunghezza delle varie specie varia da 10 a 70\u00a0cm. Il corpo \u00e8 ricoperto da squame anulari. Il cranio \u00e8 rigido e compatto e viene utilizzato per perforare il terreno.\nDistribuzione e habitat.\nLa maggior parte delle specie sono distribuite in Sudamerica e in Africa tropicale; alcune specie sono presenti in America settentrionale (Messico e Florida), nei Caraibi, in alcune aree del bacino mediterraneo (penisola iberica, Marocco, Algeria, Grecia, Asia minore e Medio Oriente) e della penisola Arabica.\nTassonomia.\nIl sottordine comprende le seguenti famiglie:"}
{"id": "829788", "revid": "830939", "url": "https://it.wikipedia.org/wiki?curid=829788", "title": "Jean-Robert Argand", "text": "Nel 1806, mentre era il gestore di una libreria a Parigi, pubblic\u00f2 a proprie spese un libro in cui veniva esposta l'idea dell'interpretazione geometrica dei numeri complessi.\nGrazie a questo studio a lui e a Carl Friedrich Gauss \u00e8 stato intitolato il piano di Argand-Gauss (Piano complesso), grafico che rappresenta in ascissa la parte reale del numero complesso e in ordinata la parte immaginaria, trasformando in questo modo un numero complesso in un vettore.\nTra i suoi contributi occorre anche ricordare una dimostrazione (non completamente corretta) del Teorema fondamentale dell'algebra; Argand sembra essere stato il primo a trattare il caso in cui i coefficienti possono anche essere numeri complessi."}
{"id": "829789", "revid": "50026", "url": "https://it.wikipedia.org/wiki?curid=829789", "title": "Testudo robertmertensi", "text": ""}
{"id": "829790", "revid": "287204", "url": "https://it.wikipedia.org/wiki?curid=829790", "title": "Stelle principali della costellazione del Lupo", "text": "Segue un prospetto delle stelle principali della costellazione del Lupo, elencate per magnitudine decrescente."}
{"id": "829791", "revid": "13302", "url": "https://it.wikipedia.org/wiki?curid=829791", "title": "Prose della volgar lingua", "text": ""}
{"id": "829793", "revid": "25550", "url": "https://it.wikipedia.org/wiki?curid=829793", "title": "Aermacchi", "text": ""}
{"id": "829796", "revid": "287204", "url": "https://it.wikipedia.org/wiki?curid=829796", "title": "Mayaguez", "text": ""}
{"id": "829803", "revid": "287204", "url": "https://it.wikipedia.org/wiki?curid=829803", "title": "Stelle principali della costellazione della Lince", "text": "Segue un prospetto delle stelle principali della costellazione della Lince, elencate per magnitudine decrescente."}
{"id": "829808", "revid": "26630", "url": "https://it.wikipedia.org/wiki?curid=829808", "title": "Nuca", "text": "La nuca \u00e8 la parte posteriore del collo.\n\u00c8 una parte estremamente delicata perch\u00e9 al suo interno passano degli organi molto importanti quali la colonna vertebrale, i grandi vasi che vanno ad irrorare il cervello, nonch\u00e9 l'esofago e la trachea. \u00c8 anche uno dei punti a cui mirano gli assassini per uccidere, proprio per quanto detto sopra. La perforazione di un grande vaso pu\u00f2 portare ad una emorragia fulminante mentre la lesione del midollo spinale pu\u00f2 portare ad una paralisi globale (tetraplegia)."}
{"id": "829810", "revid": "1632387", "url": "https://it.wikipedia.org/wiki?curid=829810", "title": "Proposizione concessiva", "text": "La proposizione concessiva \u00e8 una proposizione subordinata che esprime una concessione, ovvero indica che una cosa, sia o non sia vera, non ha effetto su un'altra. \u00c8 di norma introdotta da congiunzioni come \"malgrado\", \"nonostante\", \"sebbene\", \"bench\u00e9\". In questi casi, la concessiva richiede l'uso del congiuntivo (\"Malgrado siano tutti arrivati, c'\u00e8 poca gente alla festa\"). \u00c8 l'unico caso, oltre a quello della proposizione interrogativa indiretta, che vede il condizionale seguire alla congiunzione \"se\":\nLa congiunzione \"anche se\" pu\u00f2 richiedere l'uso dell'indicativo (\"anche se sono tutti arrivati...\"), del condizionale (vedi esempio precedente) e del congiuntivo; in quest'ultimo caso si parla di proposizione concessiva ipotetica, e in alternativa ad \"anche se\" si possono usare anche altre congiunzioni, come \"quand'anche\": \"anche se avesse preso il treno, non sarebbe arrivato in tempo.\"\nEsistono proposizioni concessive implicite, che ricorrono dunque all'uso di modi infiniti come il gerundio:\nL'enunciato corrisponde dunque \"anche se ballo male...\"\nHanno valore concessivo anche gli enunciati introdotti da indefiniti come \"chiunque, dovunque, comunque\" e simili.\nSi pu\u00f2 parlare di frase concessiva anche nel caso della proposizione principale:"}
{"id": "829816", "revid": "122817634", "url": "https://it.wikipedia.org/wiki?curid=829816", "title": "Marcello D'Orta", "text": "Biografia.\nNato in una famiglia di dieci persone in vico Limoncello, nel centro antico di Napoli, da maestro di scuola elementare ha insegnato nelle scuole del territorio napoletano per quindici anni. Proprio dall'esperienza scolastica trasse ispirazione e materiali per la scrittura del suo primo libro, \"Io speriamo che me la cavo\", rivelatosi un \"best seller\" di grande successo, un libro anomalo nel suo genere che ha venduto due milioni di copie in Italia, diventando un caso nel campo dell'editoria italiana, che raccoglieva sessanta temi scritti da bambini di una scuola elementare di Arzano (Napoli). \u00c8 morto per un tumore, insorto un anno e mezzo prima, il 19 novembre 2013 a Napoli."}
{"id": "829833", "revid": "125995986", "url": "https://it.wikipedia.org/wiki?curid=829833", "title": "Analisi logica del periodo", "text": "Lanalisi del periodo studia la sintassi della frase complessa, cio\u00e8 quella frase con pi\u00f9 verbi formata da pi\u00f9 frasi semplici (proposizioni), chiamata per l'appunto, periodo. Il periodo \u00e8 una frase compiuta formata da una o pi\u00f9 proposizioni collegate fra loro. Contrariamente all'analisi logica della proposizione, l'analisi logica del periodo non \u00e8 atta a specificare i vari complementi (espansioni) che possono essere presenti nelle proposizioni.\nDistinguere le proposizioni.\nOgni proposizione pu\u00f2 essere divisa dall'altra attenendosi alla presenza di un predicato, sia esso verbale o nominale (comprendendo sia copula che parte nominale), il quale segna la presenza di una nuova proposizione. Per dividerle, basta bloccarsi quando troviamo una congiunzione o un pronome o una preposizione (che ci indicano inoltre il tipo di proposizione che essi introducono).\nAd esempio, prendendo il seguente periodo: \"Luca \u00e8 stato mandato l\u00ec per ovviare al problema di cui ti ho parlato ieri; secondo me questa sar\u00e0 per lui una grande esperienza\", ci accorgiamo della presenza di quattro predicati (\u00e8 stato mandato, ovviare, ho parlato, sar\u00e0 una grande esperienza) e ne deduciamo che \u00e8 formato da quattro proposizioni, che divideremo logicamente in \"Luca \u00e8 stato mandato l\u00ec\", \"per ovviare al problema\", \"di cui ti ho parlato ieri\" e \"secondo me questa sar\u00e0 per lui una grande esperienza\".\nNell'individuare il predicato, bisogna tenere presente le indicazioni sottoscritte.\nProposizioni principali.\nLe proposizioni principali non dipendono dalle altre dal punto di vista grammaticale. Ne esistono diversi tipi:\nEnunciative o informative: si dividono in affermative e negative e contengono un'opinione, una descrizione, o altro:\nProposizioni incidentali.\nLe proposizioni incidentali sono generalmente brevissime, cadono all'interno di un enunciato, interposte tra due virgole, per precisarlo o commentarlo. Risultano accessorie rispetto al testo cui sono inserite e non possono essere considerate n\u00e9 proposizioni principali n\u00e9 proposizioni subordinate (ad esempio: \"Luca, figlio di Giulio...\").\nTipi e forme di coordinazione.\nLa proposizione coordinata pu\u00f2 essere:\nI diversi tipi di coordinazione sono divisi in due grandi gruppi:\nasindeto: quando sono coordinate per semplice accostamento logico di una proposizione all'altra (giustapposizione). In questo caso nessuna congiunzione fa da legame, ma vengono utilizzati i segni di interpunzione.\npolisindeto: cio\u00e8 mediante le varie congiunzioni coordinanti dalle quali prendono il nome i diversi tipi di proposizioni coordinate. Asindeto e polisindeto non si escludono a vicenda bens\u00ec molto spesso si integrano.\nTipi e forme di subordinazione.\nLe proposizioni subordinate possono essere:\nI vari tipi di proposizione.\nLe proposizioni in un periodo complesso possono essere: proposizione principale o secondaria. Le secondarie possono essere di vario tipo a seconda delle domande. Per la loro funzione, corrispondono al complemento nell'analisi logica."}
{"id": "829834", "revid": "110157", "url": "https://it.wikipedia.org/wiki?curid=829834", "title": "Museo del carbone", "text": "Il museo del Carbone \u00e8 un museo didattico italiano ubicato presso la miniera di Serbariu a Carbonia, in Sardegna.\nIl museo.\nIl museo, aperto il 3 novembre del 2006, ha sede nei locali della lampisteria (locale adibito alla conservazione delle lampade e di altri materiali infiammabili) dell'ex miniera. La struttura \u00e8 anche sede del \"Centro italiano della cultura del carbone\" (CICC), associazione tra il comune di Carbonia e il Parco geominerario storico ed ambientale della Sardegna, costituita nel febbraio 2006, che gestisce l'intera struttura. All'associazione fa riferimento anche l'intero complesso di strutture della ex miniera di Serbariu, comprendente oltre al museo del carbone quello paleontologico e speleologico intitolato a \"\u00c9douard-Alfred Martel\", l'archivio storico comunale, un centro di ricerca sulle tecnologie legate al carbone della Sotacarbo e altri locali.\nIl museo fa parte dell'ERIH (European Route of Industrial Heritage), la rete europea di itinerari di archeologia industriale, e il CICC costituisce uno degli Anchor Points ed \u00e8 inserito in due \"European Theme Routes\" relativi sia all'Industria mineraria che ai Paesaggi industriali.\nLa miniera di Serbariu.\nIl sito minerario, attivo dal 1937 al 1964, nel decennio 1947-57 conobbe un drastico ridimensionamento, fino al declino che fu sancito con la chiusura definitiva delle attivit\u00e0 nel 1971."}
{"id": "829839", "revid": "113314765", "url": "https://it.wikipedia.org/wiki?curid=829839", "title": "Troubadour", "text": "Troubadour \u00e8 un nightclub situato a West Hollywood, Los Angeles, California, al numero 9081 del Santa Monica Boulevard, a est della Doheny Drive e a breve distanza dalle alture di Beverly Hills.\nStoria.\nIl club apr\u00ec i battenti nell'autunno del 1957 come locale destinato a spettacoli di musica folk. Negli anni sessanta apr\u00ec le porte anche ai cantautori e agli artisti rock. Il \"Troubadour\" ebbe un importantissimo ruolo nella nascita musicale di molti artisti come Neil Diamond, che fece qui il suo primo show, o il complesso dei Byrds, ingaggiati al loro debutto nel 1965. Il 25 agosto 1970 Diamond fece esordire nello stesso locale Elton John, al suo debutto \"live\" negli Stati Uniti (il cantante inglese torn\u00f2 poi ad esibirsi nuovamente al \"Troubadour\" cinque anni dopo, nel 1975). Tim Buckley si esib\u00ec al \"Troubadour\" in due serate consecutive, rispettivamente tre e quattro settembre del 1969, da cui venne registrato l'omonimo \"live\", \"Live at the Troubadour 1969\".\nNel 1974 John Lennon e il suo amico Harry Nilsson furono espulsi dal locale per aver interrotto ubriachi l'esibizione dei The Smothers Brothers. Randy Newman esord\u00ec in questo club, come anche i comici statunitensi Cheech &amp; Chong. Altri artisti della musica pop che hanno esordito o comunque hanno suonato nel locale sono stati Damien Rice, Lenny Bruce, James Taylor, Bette Midler, Bruce Springsteen, i Pointer Sisters, Sheryl Crow, George Carlin, Tom Waits, Rickie Lee Jones e molti altri. Il \"Troubadour\" \u00e8 stato anche trampolino di lancio di leggende folk come Bob Dylan (che nel 1964 si trov\u00f2 a cantare avendo come \"audience\" il solo staff del locale), Ramblin' Jack Elliot e Arlo Guthrie.\nDagli anni settanta il \"Troubadour\" ha iniziato ad accogliere anche artisti New Wave e di Punk rock prima di aprire i battenti, negli anni ottanta, anche ai gruppi heavy metal come i M\u00f6tley Cr\u00fce, i Guns N' Roses e i W.A.S.P.. I Guns N' Roses in particolare suonarono qui il loro primo show e qui furono scoperti dai talent scout della Geffen Records, presenti nel pubblico della sala. Il 1\u00ba aprile 2016 I Guns N' Roses suonano a sorpresa, nello stesso palco oltre ad Axl Rose c'erano Slash e il bassista Duff.. Il \"Troubadour\" accoglie ogni tipo di musica ed \u00e8 diventato uno dei principali locali musicali di Hollywood e . I cinquant'anni dalla fondazione del club sono stati ricordati con una \"maratona\" musicale articolata su tre serate speciali che si sono tenute dal 28 al 30 novembre 2007.\nTributi.\nLa famosa rock band italiana Le Orme ha dedicato al Troubadour un brano nel 1976, intitolato \"Regina al Troubadour\"."}
{"id": "829841", "revid": "1305772", "url": "https://it.wikipedia.org/wiki?curid=829841", "title": "HUS", "text": ""}
{"id": "829862", "revid": "217591", "url": "https://it.wikipedia.org/wiki?curid=829862", "title": "Monache clarisse", "text": "L'Ordine di Santa Chiara (in latino \"Ordo Sanct\u00e6 Clar\u00e6\", \"O.S.C.\") conosciuto anche come clarisse, sono monache di voti solenni appartenenti all'ordine fondato da san Francesco e santa Chiara d'Assisi (da cui le clarisse derivano il nome) nel 1212: seguono la regola approvata da papa Innocenzo IV nel 1253.\nStoria.\nIl secondo Ordine francescano nacque nella notte della Domenica delle Palme, fra il 28 o 29 marzo 1211 o il 18 e il 19 marzo 1212, quando Chiara, fuggita dalla casa del padre, Favarone dei conti di Coccorano, si rec\u00f2 alla Porziuncola di Assisi dove sub\u00ec da Francesco il taglio dei capelli e ricevette il velo monastico: affidata inizialmente alle benedettine, allorquando venne raggiunta dalla sorella Agnese e da altre compagne venne trasferita negli umili locali annessi alla chiesetta di \"San Damiano\" (da cui derivarono il nome con cui erano originariamente designate: \"Povere Dame di San Damiano\" o \"Damianite\").\nLa \"Regola di Santa Chiara\".\nLa regola di vita dell'Ordine fu inizialmente costituita da alcune semplici istruzioni dettate da san Francesco, ma queste \"osservanze\" nel 1215, in base a quanto stabilito dal XIII canone del Concilio Lateranense IV, dovettero cedere il posto alla regola benedettina.\nA partire dal 1218 il cardinale Ugolino dei Conti di Segni (poi papa col nome di Gregorio IX) inizi\u00f2 a formulare per loro una nuova regola molto rigida, che prevedeva l'obbligo della clausura: questa regola fu rivista e definitivamente redatta da Chiara (per cui \u00e8 detta \"Regola di santa Chiara\") e venne approvata da papa Innocenzo IV il 9 agosto 1253 (due giorni prima che Chiara morisse).\nLa \"Regola urbaniana\" e la divisione delle clarisse.\nNon tutti i monasteri di clarisse sorti nel frattempo accettarono la \"Regola di santa Chiara\", per cui il cardinale protettore dell'Ordine, Gaetano Orsini, compose una nuova regola approvata con bolla di Urbano IV il 18 ottobre 1263 ad Orvieto (la cosiddetta regola urbaniana: \"Datum apud Urbem Veterem, decimo quinto kalendas novembris, pontificatus nostri anno tertio\").\nQuesta nuova regola permetteva per\u00f2 alle religiose di possedere beni in comune, venendo ad infrangere il \"privilegio della povert\u00e0\" concesso da Gregorio IX il 17 settembre del 1228 e recepito dalla regola approvata da Innocenzo IV. L'Ordine si divise cos\u00ec in due congregazioni: quella delle \"damianite\" (oggi dette semplicemente \"monache clarisse\"), fedeli alla regola del 1253, e quella delle \"urbaniste\", che accettavano la regola del 1263.\nNel corso dei secoli successivi nacquero ulteriori congregazioni di clarisse: sono giunte fino ai nostri giorni le \"colettine\", sorte nel 1406 dalla riforma introdotta da santa Coletta di Corbie nel monastero di Besan\u00e7on, e le \"cappuccine\", fondate a Napoli nel 1535 da Maria Lorenza Longo.\nLe monache clarisse.\nQuello delle clarisse \u00e8 un ordine monastico claustrale le cui religiose si dedicano prevalentemente alla preghiera contemplativa.\nOgni monastero costituisce una comunit\u00e0 autonoma ed \u00e8 retto da una badessa eletta a tempo determinato; \u00e8 generalmente sottoposto alla giurisdizione vescovile ed \u00e8 legato sul piano spirituale all'ordine maschile. Si riconosce nella famiglia francescana.\nAlla fine del 2005 i monasteri delle clarisse erano 562 e le monache 7.565."}
{"id": "829864", "revid": "767487", "url": "https://it.wikipedia.org/wiki?curid=829864", "title": "Jacoby Shaddix", "text": "Biografia.\nHa frequentato la Vacaville High School e ha ottenuto una laurea in psicologia; durante il periodo del liceo Jacoby ha suonato il clarinetto nella banda e faceva parte della squadra di football della scuola. Proprio sul campo di gioco Jacoby ha conosciuto Dave Buckner, amico con il quale ha fondato i Papa Roach.\nNel luglio 2012, dopo 10 anni di problemi con l'alcool e la droga, il cantante ha tentato il suicidio presso un hotel di Sausalito, accantonando l'idea in seguito a un pensiero legato a una telefonata con la famiglia. A seguito di tale avvenimento ha composto il brano \"Before I Die\", tratto dall'album \"The Connection\".\nCarriera.\nDopo aver pubblicato 4 o 5 EP, semiufficiali e autoprodotti, viene offerto a Jacoby un contratto con la DreamWorks, grazie alla quale i Papa Roach producono due album. Il primo, \"Infest\", raggiunge un successo planetario, aggiudicandosi negli Stati Uniti il triplo disco di platino; il secondo, \"Lovehatetragedy\", si aggiudica il disco d'oro, ma la critica non aiuta certo il gruppo ad affermarsi ancora di pi\u00f9.\nCos\u00ec, dopo un periodo di crisi, la band ritorna con un nuovo album, \"Getting Away with Murder\", prodotto sotto una nuova casa discografica, la Geffen Records. Lo stile del gruppo e di Shaddix va sempre pi\u00f9 a delinearsi verso uno stile rock e non pi\u00f9 tendente al nu metal, genere che ha caratterizzato invece il primo album. Nel 2006 la band produce \"The Paramour Sessions\", album che rispetta i canoni precedentemente visti in \"Getting Away with Murder\", ma possiede inoltre quel qualcosa in pi\u00f9, fonte di nuove sperimentazioni stilistiche. Nel 2009 i precedenti cambiamenti musicali e stilistici vengono ancora di pi\u00f9 confermati con l'album \"Metamorphosis\", nel quale Shaddix attua il definitivo cambiamento vocale spostandosi definitivamente su canoni hard rock."}
{"id": "829867", "revid": "1305772", "url": "https://it.wikipedia.org/wiki?curid=829867", "title": "IBB", "text": ""}
{"id": "829870", "revid": "729019", "url": "https://it.wikipedia.org/wiki?curid=829870", "title": "Battaglia di Ascoli (209 a.C.)", "text": "La battaglia di Ascoli (l'antica Ausculum, nella Apulia) fu combattuta nel 209 a.C. fra l'esercito cartaginese di Annibale e quello romano di Marco Claudio Marcello.\nMentre la battaglia di per s\u00e9 non ebbe esito decisivo, l'esercito di Marcello si ritir\u00f2 in Campania e rimase inattivo per il resto dell'estate, consentendo all'esercito cartaginese di attraversare l'Italia meridionale.\nQuesta mancanza di azione sollecit\u00f2 i nemici di Marcello, che chiesero la sua deposizione dal comando. Nonostante questo Marcello fu eletto console per l'anno successivo."}
{"id": "829883", "revid": "729019", "url": "https://it.wikipedia.org/wiki?curid=829883", "title": "Ten Records", "text": "La Ten Records \u00e8 un'etichetta discografica inglese.\nTra le band principali poste sotto il suo contratto vi furono i Manowar che nel 1984 produssero con questa casa il disco \"Sign of the Hammer\", piazzatosi alla posizione #73 delle classifiche europee."}
{"id": "829884", "revid": "78273", "url": "https://it.wikipedia.org/wiki?curid=829884", "title": "Thrash/Death", "text": ""}
{"id": "829890", "revid": "2194416", "url": "https://it.wikipedia.org/wiki?curid=829890", "title": "Missione diplomatica", "text": "Con missione diplomatica, nell'ambito del diritto internazionale, ci si pu\u00f2 riferire a:\nDefinizione.\nLa missione diplomatica \u00e8 un organo istituzionale, permanente e complesso, istituito con un trattato tra accreditante e accreditatario. Ad esso \u00e8 preposto un \"capo missione\"; se il capo missione ha il rango di ambasciatore o nunzio apostolico, la missione prende il nome di \"ambasciata\" o, rispettivamente, \"nunziatura apostolica\"; altrimenti prende il nome di \"legazione\". Va rilevato che, mentre in passato venivano istituite ambasciate solo presso gli stati pi\u00f9 importanti e legazioni negli altri, oggi (la prassi si \u00e8 affermata dopo la Seconda Guerra Mondiale) gli stati tendono ad istituire ovunque missioni con il rango di ambasciata. Nel Commonwealth delle Nazioni britannico, una missione diplomatica di uno Stato dell'organizzazione nell'altro \u00e8 chiamata \"alto commissariato\".\nIl rango della missione diplomatica viene stabilito nell'accordo fra i due Stati. Le missioni diplomatiche presso organizzazioni internazionali sono solitamente denominate \"missioni\" (o \"rappresentanze\") \"permanenti\", a prescindere dal grado del capo missione, detto \"rappresentante permanente\".\nElementi costitutivi.\nOltre al personale sono elementi costitutivi della missione diplomatica i beni materiali (tra cui la sede dell'organo, che prende il suo stesso nome: ambasciata, legazione ecc.) e i simboli rappresentativi dello Stato accreditante (bandiera ecc.). Tanto il personale quanto i beni materiali e i simboli rappresentativi sono coperti dalle cosiddette \"immunit\u00e0 diplomatica\".\nOltre alle missioni diplomatiche permanenti vi possono essere \"missioni speciali\", inviate per la trattazione di affari particolari. Lo status delle missioni speciali \u00e8 attribuito anche alle \"delegazioni\", ossia agli organi attraverso i quali gli stati o la Santa Sede partecipano ad una conferenza internazionale, alla redazione di un trattato internazionale o alla riunione dell'organo assembleare di un'organizzazione internazionale. Inoltre, pu\u00f2 essere previsto che sezioni particolari della Missione diplomatica abbiano una sede distinta.\nRapporto di missione diplomatica.\nIl rapporto di missione diplomatica \u00e8 il vincolo giuridico che si annoda tra due Stati, quando l'uno di essi invia presso l'altro \u2013 previo il suo consenso \u2013 un proprio agente, al fine di svolgere funzioni connesse con le relazioni diplomatiche tra i due Stati stessi.\nIl rapporto si forma tra Stato inviante e Stato ricevente avuto riguardo ai membri delle missioni diplomatiche permanenti (ambasciate) ed in funzione, altres\u00ec, di quelle transeunti (Missioni speciali). Esso concerne sia l'Agente chiamato a dirigere la missione, che gli altri agenti destinati a costituire con lui la missione stessa. Plurime sono le procedure attraverso le quali il Rapporti di missione diplomatica si istituisce (gradimento e accreditamento), ma identica \u00e8 l'essenza giuridica: l'indispensabile consenso, cio\u00e8, dello Stato ricevente.\nIstituzione e scioglimento del rapporto.\nCon l'istituzione del rapporto di missione diplomatica, l'agente diplomatico \u00e8 ammesso al godimento dello status diplomatico nella sua pienezza, mentre il suo scioglimento \u00e8 possibile per un duplice ordine di cause. Ci sono, da un lato, quelle che pongono termine alla Missione intesa nel senso istituzionale del termine (es. rottura delle relazioni diplomatiche), dall'altro quelle che si riferiscono alla persona fisica dell'agente (es richiamo in patria o revoca della qualit\u00e0 di persona grata)."}
{"id": "829891", "revid": "547992", "url": "https://it.wikipedia.org/wiki?curid=829891", "title": "Licia Col\u00f2", "text": "Biografia.\nInizia la propria carriera in TV nel 1983 come annunciatrice di Italia 1. Nell'autunno dello stesso anno, debutta come conduttrice presentando al fianco di Paolo Bonolis la trasmissione per bambini \"Bim bum bam\", intanto lavora in diversi spettacoli dello showman pugliese Ninni Di Lauro. In seguito affianca Maurizio Costanzo in \"Buona Domenica\" e Gianmarco Tognazzi nel programma musicale \"Fans club\", entrambi in onda alla domenica su Canale 5.\nNel 1989 conduce al sabato pomeriggio, e in seguito anche alla domenica mattina, su Canale 5 il programma \"L'arca di No\u00e8\", nel quale mostra la sua passione per il mondo della natura e per i viaggi. Nel 1994, dopo 6 edizioni de \"L'arca di No\u00e8\", approda, sempre alla domenica mattina, alla conduzione de \"La compagnia dei viaggiatori\", esperienza che ripete anche la stagione successiva. Nello stesso periodo conduce inoltre il programma itinerante \"Paese che vai\".\nNel 1996 passa in Rai, dove conduce le prime due edizioni della trasmissione \"Geo &amp; Geo\", seguite a stretto giro dal programma del sabato sera \"King Kong - Un pianeta da salvare\" e da diverse edizioni de \"Il pianeta delle meraviglie\" e \"Timbuct\u00f9\", tutte in onda su Rai 3.\nSempre per la terza rete Rai, a partire dal 1998, conduce il contenitore domenicale dedicato ai viaggi e alla natura intitolato \"Alle falde del Kilimangiaro\". Dal popolare spettacolo sono nati due libri di viaggi, scritti dalla stessa Licia (\"Sognando il Kilimangiaro... 15 itinerari attorno al mondo\" del 2001 e \"Il giro del mondo in 80 paesi\" del 2004, entrambi editi dall'ERI), che ha maturato esperienze di viaggio praticamente in tutti e cinque i continenti.\nNel giugno 2001 fonda il quotidiano on line \"Animali e animali\" di cui \u00e8 anche direttrice editoriale e che si occupa di animali, natura e ambiente.\nNel 2002 ha ricevuto ad Alghero, per la sezione giornalismo, l'VIII edizione del \"Premio Nazionale Alghero Donna di Letteratura e Giornalismo\".\nDal 2003 al 2009 conduce inoltre \"Cominciamo bene animali e animali\", striscia quotidiana anch'essa su Rai 3 che tratta di animali, natura e ambiente con inchieste sul campo, azioni concrete in difesa degli animali e interviste agli esperti.\nNel 2004 vince, nella sezione giornalismo dedicata ad A. Ravel, il Premio Cimitile.\nNel 2007 ha partecipato, come concorrente, alla quarta edizione del reality show di Rai 1 \"Ballando con le stelle\" dove \u00e8 stata eliminata alla settima settimana.\nNell'edizione 2008 dei Telegatti il programma \"Alle Falde del Kilimangiaro\" vince il Telegatto nella categoria Miglior trasmissione di informazione e intrattenimento battendo \"Matrix\" di Enrico Mentana e \"Lucignolo\".\nNel 2010 la vediamo al timone di un nuovo programma Tv, realizzato da Antonella Serantoni e Vincenzo Arnone e con la regia di Daniele Cerioni, \"Nati Liberi\" su Rai 3.\nNel 2010 conduce \"Condominio terra\", una striscia quotidiana di cui \u00e8 autrice insieme a Marco D'Amico e con la regia di Paolo Laici, dedicata ad animali, natura e ambiente in onda alle 13:00 e alle 14:40 da giugno a settembre su Rai 3.\nDopo essere stata testimonial pubblicitaria delle caramelle Golia bianca, lo \u00e8 stata per alcuni anni di Kinder cioccolato.\nNel 2011 torna su Rai 3 con la seconda edizione di \"Nati Liberi\", realizzato da Vincenzo Arnone, Marco Castellazzi e Marco D'Amico e con la regia di Paolo Laici.\nNel 2013, con l'intento di \"rinnovare il programma\" \"Alle Falde del Kilimangiaro\", il nucleo storico dei suoi collaboratori \u00e8 completamente sostituito dal direttore di rete Andrea Vianello. L'anno seguente, per contrasti legati ai contenuti, viene sostituita nella conduzione da Camila Raznovich, lasciando il programma dopo 16 anni.\nNel 2014 passa a TV2000, dove fortemente voluta dal direttore di rete Paolo Ruffini, dal 7 dicembre conduce \"Il mondo insieme\", contenitore domenicale dedicato ai viaggi, e dal luned\u00ec al venerd\u00ec conduce \"Animali e animali\".\nNel 2015 su TV2000 oltre a condurre il mondo insieme, conduce anche uno spin-off giornaliero dal titolo \"Animali e animali\", lo stesso nome viene dato anche ad una sua associazione onlus, che aiuta a salvaguardare gli animali, e a far rimanere in contatto le istituzioni ambientali e animaliste con i cittadini.\nDa ottobre del 2016 sempre su TV2000 conduce, per la prima volta insieme al marito, un nuovo programma quotidiano: \"Dio li fa poi li accoppia\".\nIl suo sito personale, che ha subito un restyling nel 2016 diventando \"Animali e ambiente\", contiene un blog incentrato sugli animali e sull'ambiente.\nNel 2018 torna in Rai con un nuovo programma televisivo, su Rai 2, dal titolo \"Niagara - Quando la natura fa spettacolo\".\nDal 9 ottobre 2019 conduce su LA7 il suo nuovo programma \"Eden - Un pianeta da salvare\", per il quale riceve il Premio Flaiano per il miglior programma culturale.\nControversie relative all'iscrizione all'Ordine dei Giornalisti.\n\u00c8 stata iscritta all'Ordine dei Giornalisti del Lazio come giornalista pubblicista. Tuttavia negli anni l'Ordine le ha comminato pi\u00f9 volte sanzioni e sospensioni, anche di un anno, in quanto il codice deontologico vieta agli iscritti ogni forma di pubblicit\u00e0 commerciale. Dopo varie ammonizioni e provvedimenti sanzionatori, nel 2000 la Col\u00f2 \u00e8 stata definitivamente radiata dall'albo per non aver documentato, su richiesta dell'Ordine professionale, lo svolgimento di attivit\u00e0 giornalistica. Contro tale decisione la Col\u00f2 ha presentato ricorso, il quale \u00e8 stato respinto.\nVita privata.\nLicia Col\u00f2 ha avuto una relazione con il tennista Nicola Pietrangeli e in seguito con il cameraman di Mediaset Carlo Brotto. \u00c8 sposata con il pittore napoletano Alessandro Antonino, dal quale ha avuto una figlia, Liala."}
{"id": "829895", "revid": "124931289", "url": "https://it.wikipedia.org/wiki?curid=829895", "title": "Battaglia di Crotone", "text": "La battaglia di Crotone, o meglio le battaglie di Crotone fu combattuta nel 204 a.C. fra l'esercito cartaginese di Annibale e l'armata romana condotta da Publio Sempronio Tuditano. La scontro, avvenuto a Crotone, si concluse in parit\u00e0.\nLa battaglia o, pi\u00f9 precisamente, le battaglie di Crotone tra il 204 e il 203 a.C. furono, cos\u00ec come l'incursione nella Gallia Cisalpina, gli ultimi scontri su larga scala tra romani e cartaginesi in Italia durante la seconda guerra punica. Dopo la ritirata di Annibale nel Bruttium a causa della debacle del Metauro, i romani cercarono continuamente di impedire alle sue forze di accedere al Mar Ionio e di interrompere la sua eventuale fuga a Cartagine assediando Crotone. Ma il comandante cartaginese si era ritirato nella citt\u00e0 ove manteneva il controllo dell'ultimo porto efficiente che era rimasto nelle sue mani dopo anni di combattimenti.\nFonti.\nLe ultime gesta di Annibale in Italia sono raccontate da Tito Livio nella sua opera \"Ab urbe condita\". L'altro racconto relativamente dettagliato appartiene ad Appiano, che dedic\u00f2 una parte speciale della sua \"storia romana\" all'invasione di Annibale. Alcuni dettaglia aggiuntivi si trovano in Cassius Dio."}
{"id": "829896", "revid": "640389", "url": "https://it.wikipedia.org/wiki?curid=829896", "title": "Franz von Stuck", "text": "Nel 1892 fond\u00f2, insieme ad altri artisti, il movimento modernista della secessione di Monaco antesignano, assieme ad altre \"secessioni\" del periodo, dell'esperienza dell'Art Nouveau (\"Jugendstil\" in Germania).\nBiografia.\nNato nel villaggio bavarese di Tettenweis da una modesta famiglia cattolica di mugnai e contadini, Stuck mostr\u00f2 gi\u00e0 da fanciullo una viva inclinazione per il disegno. Per dare un impulso decisivo alla propria formazione artistica, nel 1878 il giovane Franz si trasfer\u00ec a Monaco di Baviera, dove frequent\u00f2 la Scuola di arti decorative, il Politecnico (1882-84) e infine l'Accademia (1885-89).\nDiventato noto per alcune vignette stese per la rivista \"Fliegende Bl\u00e4tter\", l'esordio di Stuck come artista si data nel 1889, quando espose le sue prime tele al Glaspalast di Monaco: le opere, ispirate dai quadri di Arnold B\u00f6cklin e caratterizzate da un sapore sensuale e istrionico, riscossero molti plausi, e pure una medaglia d'oro (assegnata al dipinto \"Il guardiano del Paradiso\").\nNel 1892 Stuck co-fond\u00f2 la Secessione di Monaco, sotto la cui egida si raccolsero tutti quegli artisti insofferenti di ogni convenzionalismo accademico; del movimento concep\u00ec anche il manifesto, quello raffigurante la divinit\u00e0 ellenica Atena con l'elmo. Intanto, nel 1892 esegu\u00ec \"Il Peccato\" (\"Die S\u00fcnde\"), opera che - raffigurando Eva avvinta ad un serpente - riscosse un successo furioso e contribu\u00ec a rafforzare la sua notoriet\u00e0 europea; nel 1895, a soli trentadue anni, gli venne affidata la cattedra di disegno in quell'Accademia di Monaco che lo vide inizialmente formarsi. \nDi una delle sue modelle Stuck si invagh\u00ec a tal segno da farla sua sposa: era costei Mary Lindpainter, un'americana monachense d'adozione, con la quale Stuck convol\u00f2 a nozze nel 1897. I due novelli sposi si trasferirono l'anno successivo nella Villa Stuck, un'imponente casa-atelier progettata e fatta costruire dallo stesso artista, in un massiccio stile neoclassico. Stuck ide\u00f2 sia la veste architettonica, ispirata ad un quadro di B\u00f6cklin, \"La villa sul mare\", sia le decorazioni interne, compresi i mobili, i quadri e le sculture, per le quali ricevette una medaglia d'oro all'Esposizione Universale di Parigi del 1900.\nInvestito nel 1905 del titolo di cavaliere dell'Ordine al merito della corona bavarese dal principe reggente Leopoldo di Baviera, allo scorcio del secolo Stuck vide la propria fama lentamente scemare; ci\u00f2 malgrado, fu comunque protagonista di una mostra monografica a lui dedicata alla Biennale di Venezia del 1909 (l'anno successivo se ne terr\u00e0 un'altra a Roma), venendo apprezzato da artisti della levatura di Kandinskij, Klee e Albers, che gi\u00e0 seguirono i suoi corsi di pittura.\nFranz von Stuck mor\u00ec di infarto il 30 agosto 1928 a Monaco di Baviera; sinceramente pianto dai suoi contemporanei, fu sepolto accanto alla moglie Mary nel cimitero Waldfriedhof.\nStile.\nLa produzione pittorica di Franz von Stuck si impone con accenti di forte simbolismo, sostanziandosi di opere esplicitamente desunte dalla mitologia greco-romana e dalla religiosit\u00e0 pagana. Le caratteristiche principali delle opere di Stuck sono riscontrabili gi\u00e0 nelle tele degli esordi: il languore dell'erotismo femminile (\"Innocenza\"), la trattazione dissacrante di tematiche religiose (\"Il guardiano del Paradiso\") e infine l'interesse per i personaggi mitologici del mondo classico, come l'amato dio Pan, raffigurati all'interno di una natura selvaggia e primitiva (\"Combattimento tra fauni\").\nMostrandosi assai sensibile alle composizioni di Arnold B\u00f6cklin (suo genio tutelare) e di Hans Thoma, Stuck fuse le influenze esercitate dal Naturalismo e dall'Impressionismo, dando cos\u00ec vita a uno stile assolutamente personale, un simbolismo mistico di una grandezza primordiale: \u00e8 all'insegna di questo orientamento di gusto che l'artista dipinse i suoi famosi combattimenti tra centauri.\nAltra peculiarit\u00e0 dello stile di Stuck, inoltre, \u00e8 l'attenzione che pose nella selezione delle cornici delle sue tele, scelte per integrarsi armoniosamente all'opera inquadrata: la maggior parte di queste cornici sono massicce e riccamente intagliate, differenziandosi cos\u00ec dalla massa di prodotti in serie che, pur presentando un basso costo, erano privi di identit\u00e0.\nOpere.\nTra le sue opere pi\u00f9 note, spesso realizzate in pi\u00f9 versioni, si ricordano: "}
{"id": "829905", "revid": "125092195", "url": "https://it.wikipedia.org/wiki?curid=829905", "title": "Battaglia dei Campi Magni", "text": "La battaglia dei Campi Magni (o \"della Bagrada\") venne combattuta nel 203 a.C. fra cartaginesi, comandati da Asdrubale Giscone e Siface, che comandava le forze numide, e l'esercito romano di Scipione l'Africano. L'esito della battaglia fu una schiacciante vittoria romana ottenuta grazie ad una manovra a tenaglia attuata dalla fanteria di Scipione.\nContesto storico e strategico.\nDopo la recente sconfitta avvenuta ad Utica, giunsero a Cartagine 4.000 mercenari celtiberi. Ne erano attesi 10.000, ma, in ogni caso, i cartaginesi ricavarono da questo aiuto un motivo di speranza. Scipione intanto stava proseguendo nell'assedio di Utica, attaccando la citt\u00e0 anche per mare, senza per\u00f2 conseguire successi. Trascorse cos\u00ec un mese dopo la battaglia accampato davanti ad Utica, durante il quale distribu\u00ec ai soldati il bottino.\nPreludio e forze in campo.\nQuando giunse a Scipione la notizia della presenza dei nemici presso i Campi Magni, una zona nell'entroterra africano che non aveva esplorato e che distava dal mare circa 150\u00a0km, mosse verso di loro. Lasci\u00f2 a proseguire l'assedio un terzo o un quarto delle proprie forze di fanteria, prendendo invece con s\u00e9 tutta la cavalleria e parte della fanteria armata alla leggera, in totale circa 15.000 uomini. Aveva con s\u00e9 quindi gli effettivi di due legioni ed una \"alae sociorum\". In soli 5 giorni giunse presso l'accampamento nemico, a circa 6\u00a0km di distanza, per studiarne le mosse.\nI cartaginesi erano giunti ai Campi Magni con 20/30.000 guerrieri. Oltre ai celtiberi, che costituivano il nerbo della fanteria, vi era la cavalleria cartaginese e quella numida ed una fanteria non molto numerosa di numidi e forse anche di cartaginesi. Non era un esercito selezionato, ma per costituirlo erano state messe in campo tutte le forze disponibili, anche se non fornite di un addestramento paragonabile a quello romano. Tuttavia i cartaginesi potevano contare su alcuni vantaggi rispetto ai romani: questi ultimi erano equipaggiati alla leggera, non avevano un bagaglio sufficiente per una lunga campagna militare, inoltre conoscevano poco i luoghi nei quali si trovavano ed erano lontani dal mare. Se sconfitti avrebbero rischiato una disfatta completa.\nDopo quattro giorni di scaramucce, si giunse alla battaglia decisiva.\nSpiegamento tattico.\nI Cartaginesi ed i loro alleati si erano schierati con l'ala destra composta dalla cavalleria cartaginese (pesante) comandata da Asdrubale e quella sinistra dalla cavalleria numida (leggera), guidata da Siface. Il centro era composto dai celtiberi, affiancati a destra dai fanti cartaginesi (anche se non si \u00e8 sicuri della loro presenza) ed a sinistra da quelli numidi.\nI Romani si posizionarono in modo da affrontare con la cavalleria romana (pesante) comandata da Gaio Lelio quella numida e con quella numida (leggera) di Massinissa quella di Asdrubale. La fanteria legionaria avrebbe affrontato i fanti celtiberi, mentre le \"alae sociorum\", affiancate ai legionari romani, avrebbero affrontato i fanti numidi e quelli cartaginesi. \nBattaglia.\nNon appena la battaglia ebbe inizio e le cavallerie si affrontarono, al primo assalto entrambe le ali dell'esercito cartaginese cedettero e fuggirono, provocando lo sbandamento della fanteria a loro pi\u00f9 vicina, non composta dai celtiberi. La cavalleria dell'esercito romano si allontan\u00f2 quindi dal campo all'inseguimento di quella nemica, che era guidata dai comandanti dell'esercito cartaginese, che lasciarono cos\u00ec la battaglia riuscendo infine a tornare incolumi nelle loro terre.\nRimanevano in campo solo le fanterie di entrambi gli eserciti. La fanteria dell'esercito cartaginese che affiancava quella principale celtiberica non oppose grande resistenza agli ausiliari romani mandati ad affrontarla: anche in questo caso vi fu una fuga e relativo inseguimento. Fra i nemici di Roma restavano in campo solo i celtiberi, che non fuggivano anche perch\u00e9 non conoscevano il territorio e non avrebbero avuto grandi possibilit\u00e0 di salvezza nella fuga.\nScipione non lasci\u00f2 in attesa inoperosa i principes ed i triarii dietro alla linea degli hastati: attu\u00f2 invece una complessa manovra tattica grazie alla quale fu in grado di attaccare i nemici sui fianchi ed alle spalle senza poter fare uso n\u00e9 della cavalleria n\u00e9 degli ausiliari, poich\u00e9 entrambi non tornavano dall'inseguimento.\nPer prima cosa Scipione affianc\u00f2 le centurie di ciascun manipolo in modo da rendere l'esercito una massa compatta, senza varchi su nessuna delle tre linee, facendo quindi in modo che gli hastati non potessero pi\u00f9 ritirarsi dietro i principes. Successivamente, mentre erano coperte dagli hastati che continuavano ad affrontare i nemici, ordin\u00f2 che tutte le centurie di principes di triarii voltassero le une a destra e le altre a sinistra e che le colonne cos\u00ec formatesi avanzassero nelle direzioni opposte. Le due colonne furono quindi fatte scorrere lungo i fianchi delle prime linee dei due eserciti, completando quindi rapidamente l'accerchiamento della fanteria nemica. Ne segu\u00ec un grande massacro."}
{"id": "829906", "revid": "287204", "url": "https://it.wikipedia.org/wiki?curid=829906", "title": "Melone giallo", "text": ""}
{"id": "829910", "revid": "367445", "url": "https://it.wikipedia.org/wiki?curid=829910", "title": "Joe Biden", "text": "Esponente dell'area moderata del Partito Democratico, prima di intraprendere l'attivit\u00e0 politica ha conseguito il titolo di \"Juris Doctor\" e ha esercitato la professione di avvocato, prestando la propria opera come difensore d'ufficio. Nel 1972, a 29 anni di et\u00e0, fu eletto per la prima volta senatore federale in rappresentanza del Delaware, diventando cos\u00ec il sesto componente pi\u00f9 giovane della camera alta nella storia degli Stati Uniti. In seguito fu riconfermato per ulteriori sei mandati consecutivi, nel corso dei quali si occup\u00f2 perlopi\u00f9 di politica estera e di giustizia: Biden ricopr\u00ec ininterrottamente la carica fino al 2009, anno in cui si dimise per assumere le funzioni di vicepresidente sotto l'amministrazione di Barack Obama. Nel 2017 fu insignito della medaglia presidenziale della libert\u00e0 con lode, massima onorificenza civile del Paese.\nAlle elezioni presidenziali del 2020 ricevette il maggior numero di voti della storia, oltre 81 milioni, prevalendo sul capo di Stato uscente Donald Trump. Entrato in carica all'et\u00e0 di 78 anni, Joe Biden \u00e8 il pi\u00f9 anziano presidente degli Stati Uniti mai eletto, nonch\u00e9 il secondo di fede cattolica (dopo John Fitzgerald Kennedy) e il primo proveniente dal Delaware. Nel dicembre 2020 il settimanale \"Time\" lo ha prescelto quale \u00abpersona dell'anno\u00bb insieme alla vicepresidente Kamala Harris, prima donna a rivestire tale incarico.\nBiden ha prestato giuramento il 20 gennaio 2021. L'inizio della sua presidenza \u00e8 stato incentrato sulle azioni per combattere la pandemia di COVID-19, affrontare un'economia in recessione e una crescente polarizzazione politica, lavorando per l'approvazione dell\"'American Rescue Plan Act\", un pacchetto completo di stimolo economico. Nei suoi primi 100 giorni in carica, ha firmato una serie di ordini esecutivi per affrontare questioni come la pandemia, l'economia, il controllo delle armi e la giustizia sociale. Ha inoltre ribaltato diverse politiche dell'amministrazione Trump, soprattutto in ambito ambientale (facendo rientrare gli Stati Uniti nell'Accordo di Parigi sui cambiamenti climatici), ha posto fine al divieto delle persone transgender di servire nelle forze armate e ha aumentato la protezione occupazionale per i lavoratori federali. In politica estera ha riaffermato l'impegno americano nei confronti della NATO come mezzo per contenere la crescente influenza di Cina e Russia e, nell'aprile 2021, ha annunciato il ritiro completo delle truppe statunitensi dall'Afghanistan entro settembre, ritiro poi completato il 31 agosto del 2021.\nBiografia.\nJoseph Robinette Biden Jr. \u00e8 nato il 20 novembre 1942 al St. Mary's Hospital a Scranton, in Pennsylvania da Catherine Eugenia \"Jean\" Biden (nata Finnegan) (1917-2010) e Joseph Robinette Biden Sr. (1915-2002). Figlio maggiore di una famiglia cattolica, ha una sorella, Valerie, e due fratelli, Francis e James. Jean era di origine irlandese, con radici variamente rintracciate nella contea di Louth in Irlanda e nella contea di Derry in Irlanda del Nord. I genitori Mary Elizabeth (nata Robinette) e Joseph H. Biden erano di origine inglese, francese e irlandese. Joseph Biden crebbe con due fratelli e due sorelle prima a Scranton e poi, dopo il suo decimo compleanno, a Claymont, nella contea di New Castle, nel Delaware, dove il padre vendeva automobili.\nLaureato in scienze politiche nel 1965 all'universit\u00e0 di Newark, si specializz\u00f2 in seguito in legge, laureandosi nel 1968 a Syracuse nello Stato di New York, per poi essere ammesso nell'albo degli avvocati nel 1969, attivit\u00e0 esercitata per un breve periodo e con modesto successo. Eletto nel consiglio della contea di New Castle dal 1970 al 1972, proprio in quell'anno Biden venne eletto senatore per il Partito Democratico in rappresentanza dello Stato del Delaware. Nel 1966 spos\u00f2 Neilla Hunter, incontrata a Syracuse, dalla quale ha avuto tre figli: Joseph R. \"Beau\" Biden (1969-2015), Robert Hunter (1970) e Naomi Christina (1971-1972).\nLa sua vita \u00e8 stata segnata da un dramma familiare nel 1972: la moglie Neilla e i tre figli sono stati vittime di un incidente d'auto dalla dinamica non chiara. La moglie e la figlia pi\u00f9 piccola, Naomi Christina, di soli 13 mesi, sono rimaste uccise mentre gli altri due figli gravemente feriti. Joe Biden crebbe da solo i due ragazzi, e poi nel 1977, incoraggiato anche da loro a rifarsi una vita affettiva, si \u00e8 sposato con Jill Tracy Jacobs, dalla quale ha avuto una figlia, Ashley, nata l'8 giugno 1981.\nIl figlio maggiore, Beau, \u00e8 stato eletto procuratore generale del Delaware nel 2006 e nel 2010, dopo aver prestato servizio come capitano in un'unit\u00e0 della Guardia Nazionale del Delaware e nella guerra del 2003 in Iraq. Il 30 maggio 2015, durante il suo secondo mandato di vicepresidente, il figlio Beau Biden, candidato alla carica di governatore, mor\u00ec a 46 anni per un tumore al cervello. Alla celebrazione funebre \u00e8 intervenuto lo stesso presidente Obama, tenendo il discorso commemorativo. Il secondo figlio, Hunter Biden, \u00e8 avvocato a Washington. La sua partecipazione, dal giugno 2014, nella \"directory\" di una delle pi\u00f9 grandi compagnie ucraine del gas, Burisma, ha sollevato polemiche legate in particolare all'incarico del padre.\nAttivit\u00e0 politica.\nSenatore del Delaware.\nSenatore nel 1972 per il Partito Democratico in rappresentanza dello Stato del Delaware (risiede a Wilmington), Biden ha conservato il suo incarico sino alla nomina alla vicepresidenza dell'Unione nel 2008.\nIl suo nome compare tra i membri del Senate Committee on Intelligence, Joint Hearing del 3 agosto 1977, sul progetto MKULTRA.\nDurante il mandato di senatore ha ricoperto numerosi importanti incarichi: dal 1987 al 1995 \u00e8 stato Presidente della Commissione Giustizia del Senato federale, nel 2001 ha assunto il prestigioso incarico di Presidente della Commissione Esteri del Senato degli Stati Uniti d'America, ricoprendo lo stesso ruolo per ben tre volte e risultando alla sua guida in fasi cruciali per la politica estera statunitense come la risposta agli attentati dell\u201911 settembre 2001 e delle votazioni in Congresso sull'inizio delle ostilit\u00e0 contro l'Iraq di Saddam Hussein. Dal 2007, contemporaneamente all'incarico di presidente della Commissione Esteri del Senato, Biden \u00e8 stato presidente del Comitato di controllo sul narcotraffico internazionale del Congresso degli Stati Uniti d'America, incarico mantenuto fino al 2009, quando \u00e8 stato nominato vicepresidente degli Stati Uniti.\nCampagne presidenziali.\nNel 1988 si \u00e8 candidato alle primarie presidenziali democratiche, dichiarando d'ispirarsi al modello laburista di Neil Kinnock, ma nelle consultazioni venne sconfitto da Michael Dukakis. Nel 2004 \u00e8 tentato dal candidarsi nuovamente alle primarie, ma alla fine ha rinunciato all'intento dichiarando di non essere disponibile nemmeno per fare il vice di John Kerry (per questo ruolo Biden ha suggerito al collega del Massachusetts il senatore John McCain, pur essendo quest'ultimo repubblicano).\nIl 7 gennaio 2007 ha dichiarato in un'intervista televisiva di volersi presentare alle primarie del 2008 e il 30 gennaio \u00e8 stato ufficialmente iscritto nell'elenco dei candidati.\nIl 4 gennaio 2008, al termine del \"caucus\" dell'Iowa (primo test elettorale delle primarie) ha annunciato di volersi ritirare dalla competizione a causa dello scarso risultato ottenuto (0,93%), ma il 22 agosto Barack Obama, il candidato alle elezioni presidenziali del 2008 per il Partito Democratico, ha annunciato, durante un comizio elettorale a Springfield, Ilinois, che Joe Biden sarebbe stato il suo compagno di cordata nella corsa per la presidenza. La candidatura \u00e8 stata convalidata formalmente tramite un voto per acclamazione durante la \"Convention\" Democratica di Denver svoltasi dal 25 al 28 agosto 2008..\nIl 4 novembre 2008 la coppia Obama-Biden ha vinto le elezioni presidenziali sconfiggendo il \"ticket\" repubblicano composto dal senatore John McCain e dalla governatrice dell'Alaska Sarah Palin.\nVicepresidenza degli Stati Uniti (2009-2017).\nIl 20 gennaio 2009 ha giurato ufficialmente, divenendo il 47\u00ba vicepresidente degli Stati Uniti, primo cattolico a ricoprire questa carica. Nell'amministrazione Obama ha avuto un ruolo molto attivo come stretto consigliere del Presidente, per questo ebbe l'incarico di supervisionare la spesa per le infrastrutture del piano straordinario voluto da Obama per contrastare la grande recessione e di seguire tutta la politica estera degli Stati Uniti verso l'Iraq, fino al ritiro delle truppe USA nel 2011. Nello stesso anno si \u00e8 opposto alla possibilit\u00e0 di proseguire la missione militare che aveva portato all'uccisione di Osama bin Laden.\nIn virt\u00f9 della sua grande esperienza nel Congresso, maturata in 36 anni di permanenza in Senato, nel marzo 2011 il presidente Obama diede al suo vice il compito di condurre i negoziati tra la Camera dei rappresentanti a maggioranza repubblicana e la Casa Bianca per risolvere i problemi derivanti dai livelli di spesa federale, evitando cos\u00ec lo \"shutdown\" del governo.\nNel 2012, assieme al Presidente Obama, \u00e8 stato rieletto per un secondo mandato sconfiggendo il ticket repubblicano formato da Mitt Romney e Paul Ryan giurando ufficialmente il 20 gennaio 2013 nelle mani del giudice Sonia Sotomayor.\nDurante il secondo mandato si \u00e8 speso in diverse occasioni contro la violenza di genere contribuendo a far approvare nel 2013 la legge contro la violenza sulle donne. Questa legge ha visto tra i suoi sviluppi la creazione della Commissione per le donne alla Casa Bianca co-presieduta dallo stesso Biden con la Consigliera Valerie Jarrett. Inoltre, nel 2014, gli \u00e8 stato dedicato il planetoide sednoide 2012 VP113, distante tra le 80 e le 446 UA e ribattezzato \"Biden\" in suo onore.\nNel mese di ottobre 2015, dopo mesi di speculazioni, ha annunciato, nel corso di una conferenza stampa nel Giardino delle Rose alla Casa Bianca, anche a seguito della morte prematura del figlio Beau, la sua scelta di non candidarsi per la presidenza degli Stati Uniti nel 2016, appoggiando di fatto la candidatura di Hillary Clinton nelle primarie del partito democratico.\nIl 28 febbraio 2016 Biden \u00e8 intervenuto all'88\u00aa edizione dei premi Oscar pronunciando un breve discorso in merito ai crimini con violenza sessuale e introducendo l'esibizione della cantante Lady Gaga.\nIl 15 maggio 2016 Biden ha ricevuto (insieme a John Boehner) la medaglia Laetare dall'Universit\u00e0 di Notre Dame, considerata il massimo riconoscimento per i cattolici statunitensi.\nIl 12 gennaio 2017 il presidente Obama ha deciso, tra gli ultimi atti della sua amministrazione, di assegnare al suo vice la Medaglia presidenziale della libert\u00e0, la massima onorificenza del Paese, definendo Biden come \"un leone della storia americana e un esempio per le generazioni future\". La medaglia \u00e8 stata assegnata \"con distinzione\", onore sino ad allora concesso solamente ad altre tre personalit\u00e0: al presidente Ronald Reagan, al Segretario di Stato Colin Powell e al pontefice Giovanni Paolo II.\nLa stampa ha osservato come il rapporto tra il presidente e il suo vice \u00e8 stato uno tra i pi\u00f9 solidi che si siano registrati nella storia della presidenza statunitense. Durante un'intervista Biden raccont\u00f2 che quando fu diagnosticata la malattia al figlio Beau decise di vendere la sua casa nel Delaware per sostenere i costi molto elevati derivanti dalle cure. Venutolo a sapere, Obama chiese immediatamente di incontrarlo e si offr\u00ec di pagare interamente le cure, evitando la vendita della casa di famiglia. Durante la cerimonia di consegna della Medaglia Presidenziale della Libert\u00e0, il Presidente afferm\u00f2, rivolgendosi a Biden: \"Sei stato la prima scelta che ho fatto da candidato, e la migliore\".\nDopo la Vicepresidenza.\nNel 2016 Biden aveva rinunciato a candidarsi alle primarie democratiche per la presidenza, dichiarando il suo sostegno alla Clinton.\nNel 2017 Biden \u00e8 stato nominato professore all'Universit\u00e0 della Pennsylvania, con l'intenzione di concentrarsi su politica estera, diplomazia e sicurezza nazionale. Nel frattempo guida il Penn Biden Center for Diplomacy and Global Engagement.\nDopo la morte del figlio Beau nel 2015, prosegue la sua agenda di lotta al cancro fondando la Biden Cancer Initiative, basata sul programma \"Cancer Moonshot\" lanciato quando era alla Casa Bianca. Da molti anni amico intimo del Senatore repubblicano John McCain, morto dello stesso tipo di cancro di suo figlio Beau, nel 2018 presenzia al suo funerale con un discorso commovente (\"Mi chiamo Joe Biden. Sono un Democratico. E ho adorato John McCain\").\nIl 30 marzo 2017, all'inaugurazione del Penn Biden Center for Diplomacy and Global Engagement, rispondendo a uno studente che gli chiedeva quale consiglio volesse dare a Trump, Biden rispose che il presidente avrebbe dovuto crescere e twittare meno, in modo da potersi concentrare seriamente sulle cose da fare nello Studio Ovale.\nNei mesi successivi ha criticato la strumentalizzazione delle paure da parte di Trump, ha definito \"dannosa\" la guerra commerciale con la Cina e ha duramente criticato la scelta del presidente di ritirare le truppe statunitensi dalla Siria, aprendo la strada all'aggressione dei turchi contro i curdi. Il 31 maggio 2017 Biden si \u00e8 espresso sul cambiamento climatico definendolo \"una minaccia esistenziale per il nostro futuro\" e che rimanere nell'Accordo di Parigi era la scelta migliore per proteggere i nostri figli e la \"leadership\" globale americana. Quando Trump ha annunciato l'uscita degli Stati Uniti dall'accordo, Biden ha criticato duramente la decisione sostenendo anche che la maggioranza degli americani non era affatto d'accordo con la decisione presa dal presidente.\nNel 2017 ha fortemente criticato la proposta di riforma sanitaria dei Repubblicani, definendola \"un trasferimento di fondi dalla copertura sanitaria di milioni di americani a riduzioni fiscali per i pi\u00f9 ricchi e le grandi aziende\". Alla bocciatura della proposta da parte del Congresso, ha esultato su Twitter ringraziando chi aveva lavorato per difendere l'assistenza sanitaria degli americani.\nLa candidatura alle elezioni presidenziali del 2020.\nDopo la vicepresidenza, dal 2017 al 2019 Biden ha espresso ripetutamente la possibilit\u00e0 di candidarsi alle elezioni presidenziali del 2020 e le speculazioni sulla sua possibile candidatura si sono progressivamente moltiplicate, specialmente dopo la pubblicazione delle sue memorie in un libro (\"Pap\u00e0, fammi una promessa\").\nNel luglio del 2018 ha detto che avrebbe espresso la sua decisione pubblicamente nel gennaio 2019, poco dopo le elezioni di \"mid-term\" del novembre 2018, ma la data venne poi posticipata.\nIl 25 aprile 2019, con la pubblicazione di un videomessaggio antirazzista di circa 3 minuti, in cui attacca duramente il presidente Donald Trump, Joe Biden ha annunciato ufficialmente la sua candidatura alle primarie democratiche in vista delle elezioni presidenziali del 2020. \u00c8 la terza volta che si candida dopo quelle del 1988 e del 2008. Nelle 24 ore successive all'annuncio ha raccolto 6,3 milioni di piccole donazioni online per la sua campagna, battendo tutti gli altri candidati democratici delle primarie. Il 18 maggio 2019 inaugura la campagna presidenziale con il primo comizio a Philadelphia (Pennsylvania), citt\u00e0 in cui ha scelto di aprire il quartier generale. Il \"campaign manager\" della campagna \u00e8 Greg Schultz, e fra i \"Senior Advisor\" figurano Symone Sanders, Anita Dunn e Cristobal Alex. Le frasi della campagna sono \"Restore the Soul of America\" (\"Ripristinare l'anima dell'America\") e \"Our best days still lie ahead\" (\"I nostri migliori giorni sono ancora davanti\").\nProgramma.\nIl programma di Biden, democratico moderato, \u00e8 progressista. Si pone come obiettivo la \"ricostruzione della classe media\", aumentando il salario minimo a 15 dollari l'ora, garantendo il rispetto dei diritti sindacali e approvando un piano di 10 milioni di posti di lavoro nella \"rivoluzione verso la clean-economy\". Il programma economico prevede un imponente investimento in infrastrutture e manutenzione (1.300 miliardi di dollari in 10 anni) per dare lavoro alla classe media, rendere l'economia degli Stati Uniti sostenibile dal punto di vista ambientale e arrivare a collegare anche le zone pi\u00f9 rurali del paese.\nIn politica estera e migratoria Biden propone di eliminare il \"Travel Ban\" che aveva sbarrato l'ingresso ai cittadini provenienti da Paesi a maggioranza musulmana come la Siria e di eliminare le politiche di asilo messe in campo da Trump (compresa la pratica che prevede la separazione delle famiglie di migranti irregolari al confine). Biden propone, inoltre, una rinnovata fiducia nella NATO e un rafforzamento della cooperazione con gli alleati. Per quanto riguarda l'Iran, il candidato promette che, nel caso in cui Teheran dovesse tornare a rispettare il patto sul nucleare, gli USA rientrerebbero nell'accordo del 2015.\nPer quanto riguarda il tema ambientale, secondo lui, si potr\u00e0 trasformare la minaccia del riscaldamento globale in un\u2019opportunit\u00e0 per rilanciare il settore energetico e dare impulso alla crescita economica. Ha detto che mira a rendere l\u2019America una \"superpotenza energetica\", sfruttando il sistema degli appalti pubblici per arrivare ad alimentare la nazione interamente grazie a energia rinnovabile e promuovere la diffusione di veicoli elettrici. Ha detto che ha intenzione di imporre limiti stringenti sulle emissioni di metano, ridurre l'inquinamento atmosferico prodotto dal settore dei trasporti, assicurandosi che vengano messe in pratica e migliorate le disposizioni contenute nel \"Clean Air Act\". Si \u00e8 impegnato a lavorare affinch\u00e9 gli Stati Uniti arrivino a produrre zero emissioni nette entro il 2050 e a richiedere alle societ\u00e0 pubbliche di rivelare i rischi per il clima e le emissioni di gas climalteranti nelle loro operazioni e catene di approvvigionamento.\nSul controllo delle armi, sostiene con forza provvedimenti molto stringenti sul loro utilizzo guadagnandosi l'avversione dell'NRA (National Rifle Association), l'organizzazione che agisce in favore dei detentori di armi da fuoco. In passato, da Senatore, Biden l'ha gi\u00e0 fronteggiata due volte riuscendo nel suo intento: nel 1993 \u00e8 stato promotore al Congresso del \"Brady hundgun violence prevention act\", una delle pi\u00f9 importanti leggi sul controllo delle armi che ha istituito il sistema di \"background checks\", i controlli cui gli acquirenti vengono sottoposti per verificare che siano idonei al possesso di un\u2019arma, e nel 1994 ha garantito, insieme alla senatrice Dianne Feinstein, l'approvazione di un divieto della durata di dieci anni sui fucili d\u2019assalto e sui caricatori ad alta capacit\u00e0. Da presidente, ha detto, la affronter\u00e0 di nuovo.\nSulla sanit\u00e0, Biden ha l'ambizione di ripartire dall'Obamacare, la pi\u00f9 grande riforma della sanit\u00e0 negli Stati Uniti avvenuta nel 2010, per poi aggiungere ulteriori tasselli: dare la possibilit\u00e0 a ogni cittadino di scegliere un'opzione di assistenza pubblica oltre che privata (e non solo a determinate categorie di cittadini), aumentare il valore dei crediti d'imposta per estendere la copertura a pi\u00f9 lavoratori e concedere alle famiglie della classe media un credito d'imposta in pi\u00f9 per aiutarle a pagare la copertura.\nPer Biden, l'immigrazione \u00e8 essenziale per definire l'identit\u00e0 degli Stati Uniti, i valori fondamentali del paese e le sue aspirazioni per il futuro. Per questo il vice di Obama vorrebbe riprendere da dov'\u00e8 stato interrotto, ripristinando una legge (cancellata da Trump) che permetteva di rinviare di due anni o pi\u00f9 l'espulsione dei minori entrati negli Usa illegalmente.\nAlla Corte Suprema, Biden ha dichiarato che da presidente nominer\u00e0 una donna afroamericana.\nLa corsa alle primarie.\nRimasto per mesi in testa a tutti i sondaggi a livello nazionale e considerato il \"front-runner\" favorito per la \"nomination\", con l'inizio delle votazioni nel febbraio 2020 e con le sconfitte in Iowa (arrivato quarto) e New Hampshire (classificato quinto) molti hanno iniziato a considerare in declino la sua candidatura. Ha ottenuto una piccola ripresa in Nevada, arrivando secondo dietro Bernie Sanders, ma \u00e8 con la schiacciante vittoria nelle primarie della Carolina del Sud del 29 febbraio 2020 (48%), grazie al forte sostegno della comunit\u00e0 afroamericana, che ha rilanciato la sua corsa in vista del Super Tuesday. Il 2 marzo ha ricevuto l'appoggio di Amy Klobuchar, Pete Buttigieg e Beto O'Rourke, tutti ex candidati ritiratisi dalle primarie\nCon il Super Tuesday del 3 marzo Biden, con la vittoria in 10 stati sui 14 al voto, \u00e8 ritornato a essere il \"front-runner\" della corsa. Fra gli altri, ha ottenuto la vittoria in Texas, in Minnesota (lo Stato di Amy Klobuchar), Massachusetts (lo Stato della rivale ancora in corsa Elizabeth Warren), Virgina e North Carolina. In seguito ai risultati, Micheal Bloomberg ha ritirato la candidatura e annunciato il suo appoggio a Biden.\nL'8 marzo anche Kamala Harris, Senatrice della California ed ex candidata alle primarie, ha annunciato il suo appoggio a Biden.\nSi \u00e8 consolidata la sua posizione di \"front-runner\" democratico dopo le vittoria del 10 marzo in Idaho (49%), Mississippi (81%), Missouri (60%), soprattutto in Michigan (53%) e Washington (38%), due stati che furono vinti da Sanders nel 2016. Il 16 marzo, durante il primo dibattito televisivo solo con Sanders, ha annunciato che in caso di vittoria il suo \"running mate\", ovvero il candidato vicepresidente, sarebbe stata una donna. Il 17 marzo si \u00e8 imposto ulteriormente trionfando in Florida (62%), Illinois (59%) e Arizona (44%).\nElezioni presidenziali del 2020.\nL'8 aprile 2020, con il ritiro dell'unico sfidante rimasto in corsa, il senatore del Vermont Bernie Sanders, \u00e8 divenuto ufficialmente il candidato democratico \"in pectore\" alle elezioni presidenziali del 3 novembre, in cui sfider\u00e0 il presidente uscente Donald Trump. Secondo la CNN, fra le possibili scelte come candidata a vicepresidente figurano le senatrici ed ex candidate Kamala Harris (da tempo molto quotata), Elizabeth Warren e Amy Klobuchar. Fra le altre, anche Stacey Abrams, la governatrice del New Mexico Michelle Lujan Grisham e la governatrice del Michigan Gretchen Whitmer.\nIl 13 aprile, il senatore Sanders e suo principale sfidante, ha annunciato il suo appoggio a Biden nella corsa presidenziale e chiesto ai suoi sostenitori di sostenerlo, specificando che lavorer\u00e0 con lui per fare in modo che Trump sia sconfitto. Il giorno successivo, il 14 aprile, l'ex presidente degli Stati Uniti Barack Obama ha pubblicato un videomessaggio di 11 minuti in cui annunciava il suo pieno sostegno a Biden, suo ex vicepresidente alla Casa Bianca, illustrando le sue doti e le ragioni per cui ritiene che sar\u00e0 un ottimo presidente, ringraziando Sanders per la sua correttezza e sottolineando l'importanza dell'unit\u00e0 dei democratici verso la sfida di novembre. Il 15 aprile ha ottenuto anche il sostegno della senatrice ed ex candidata alle primarie Elizabeth Warren. Il 28 aprile riceve l'appoggio anche dell'ex Segretario di Stato e candidata democratica alle elezioni presidenziali del 2016 Hillary Clinton.\nFra i co-presidenti della campagna di Biden figurano, fra gli altri, Eric Garcetti (sindaco di Los Angeles), Lisa Blunt Rochester, Valerie Biden Owens, Cedric Richmond e Gretchen Whitmer (governatrice del Michigan). Ad aprile, la campagna di Biden ha comunicato di aver raccolto nel mese di marzo 2020 (quando non era ancora il presunto candidato democratico) 46,7 milioni di dollari da donazioni on-line, superando le raccolte fondi della Clinton e di Obama rispettivamente del marzo 2016 e del marzo 2012.\nA maggio Biden ha composto, con la collaborazione di Bernie Sanders, dei gruppi di lavoro per sviluppare ulteriormente e al meglio il programma elettorale dei democratici in vista delle elezioni presidenziali. Alla guida del gruppo per le strategie contro i cambiamenti climatici ha nominato Alexandra Ocasio-Cortez, una popolare deputata di New York che aveva appoggiato Sanders durante le primarie, ma che aveva proposto il \"New Green Deal\", un piano con l'obiettivo di rendere \"verde\u201d l'economia statunitense per salvare il paese dalla minaccia del riscaldamento globale.\nMalgrado i molti rinvii delle elezioni primarie negli Stati a causa dell'emergenza legata al nuovo coronavirus, il 6 giugno 2020 Biden ha raggiunto la quota di delegati, diventando il candidato \"in pectore\" del Partito per la presidenza, in attesa che questa candidatura sia sancita dalla \"Convention\" che si terr\u00e0 in estate. Al termine di tutte le votazioni, conclusesi l'11 agosto, Biden ha raccolto complessivamente voti, \u00e8 il candidato democratico che ha totalizzato pi\u00f9 preferenze nella storia delle primarie democratiche degli Stati Uniti.\nL'11 agosto ha annunciato ufficialmente di aver scelto la senatrice della California Kamala Harris come sua candidata vicepresidente. \u00c8 la prima donna nera a essere indicata in un ticket presidenziale.\nIl 18 agosto, nella seconda serata della \"Convention\" democratica (organizzata e svolta a distanza, via \"streaming\", a causa della pandemia di coronavirus), \u00e8 stato ufficialmente designato quale candidato democratico alle elezioni presidenziali di quell'anno. Fra gli altri, sono intervenuti per sostenerlo l'ex \"First lady\" Michelle Obama, il senatore ed ex sfidante Bernie Sanders, la giovane deputata Alexandra Ocasio-Cortez, il repubblicano ex governatore dell'Ohio e candidato alle primarie presidenziali repubblicane del 2016 John Kasich, l'ex segretario di Stato repubblicano Colin Powell, oltre a Cindy McCain, vedova dell'ex senatore e candidato presidente repubblicano del 2008 John McCain. Alla prima serata di lavori \u00e8 intervenuto anche il fratello di George Floyd. Nel mese di agosto la campagna di Biden ha raccolto circa 364 milioni di dollari, stabilendo un nuovo record di raccolta fondi da piccole donazioni online nelle elezioni statunitensi.\nA seguito delle elezioni tenutesi il 3 novembre 2020 Joe Biden \u00e8 stato eletto presidente degli Stati Uniti, venendo riconosciuto presidente eletto il 7 novembre. Con 81.282.896 voti (51,3%), \u00e8 il candidato presidenziale che ha ricevuto pi\u00f9 voti popolari nella storia degli USA. Oltre a riconquistare lo storico \"blue wall\" (Pennsylvania, Michigan, Wisconsin), che nel 2016 cost\u00f2 la sconfitta a Hillary Clinton. Biden, inoltre, \u00e8 riuscito a conquistare l'Arizona e la Georgia, due stati tradizionalmente repubblicani e che non votavano un candidato democratico rispettivamente dal 1996 e dal 1992.\nPresidenza.\nJoe Biden ha giurato ed \u00e8 entrato in carica il 20 gennaio 2021, insieme alla vicepresidente eletta Kamala Harris, prima donna, oltre che nera indo-americana, a ricoprire la carica. Risulta la persona pi\u00f9 anziana al momento dell'assunzione della presidenza nella storia degli Stati Uniti, la seconda nata in Pennsylvania dai tempi di James Buchanan (1857-1861) e la seconda di fede cattolica dopo John Fitzgerald Kennedy.\nPolitica interna.\nNei primi 100 giorni dall'entrata in carica, Biden ha firmato una serie di ordini esecutivi per affrontare questioni importanti come la pandemia, la recessione economica, il controllo delle armi e la giustizia sociale: il suo primo atto \u00e8 stato la firma dell'Ordine esecutivo 13991, il quale, nell'ottica di contrasto alla pandemia da COVID-19, impone di indossare la mascherina negli edifici e nelle propriet\u00e0 federali. \nLa sua amministrazione, inoltre, ha ribaltato diverse politiche della precedente amministrazione Trump, soprattutto in ambito ambientale (rientro degli Stati Uniti nell'Accordo di Parigi sui cambiamenti climatici), nel campo dei diritti civili (fine al divieto per le persone transgender di servire nelle forze armate) e in quello economico (aumento della protezione occupazionale per i lavoratori federali). \nIl 14 gennaio 2021, prima di entrare in carica, Biden ha annunciato che tra i primi atti da presidente avrebbe stanziato 1,9 bilioni di dollari per un piano denominato \"American Rescue Plan\", comprendente anche 1 bilione di dollari di aiuti diretti (inclusi assegni da 1400 dollari per persona), facilitando l'accesso a servizi di assistenza sanitaria, aumentando il salario minimo, estendendo l'assicurazione contro la disoccupazione e stanziando fondi di emergenza per le famiglie con bambini e ai lavoratori senza figli. Il piano include inoltre 440 miliardi di dollari di \"sostegno comunitario\", 350 miliardi di dollari di sostegno comunitario ai pronto soccorso e a piccole e medie imprese, 400 miliardi di dollari per un piano nazionale di vaccinazione e riaperture scolastiche e 10 miliardi di dollari per modernizzare l'infrastruttura di sicurezza informatica federale. La legge \u00e8 passata alla Camera dei Rappresentanti il 27 febbraio, mentre il Senato ha votato il 6 marzo: qui il provvedimento \u00e8 stato approvato con il voto decisivo della vicepresidente Kamala Harris, mentre i repubblicani hanno votato contro in entrambi i rami del Congresso. \nIl 15 novembre 2021 Biden ha firmato la legge sulle infrastrutture, provvedimento approvato in entrambe le ali del Congresso grazie anche al voto di parte del Partito Repubblicano, dopo che era rimasto bloccato alla Camera dei Rappresentanti a causa delle divisioni interne tra l'ala centrista e quella progressista del Partito Democratico. Il provvedimento prevede la spesa di 1200 miliardi di dollari in otto anni per ammodernare le infrastrutture nazionali, renderle ecologicamente pi\u00f9 sostenibili e allargare la rete Wi-Fi nelle zone rurali del Paese.\nPolitica estera.\nIn politica estera, il presidente Biden ha riaffermato l'impegno americano nei confronti della NATO come mezzo per contenere la crescente influenza della Cina e della Russia, oltre a rinsaldare il legame con gli alleati dell'Unione europea (i cui rapporti con gli Stati Uniti sono rimasti tesi per tutta la durata della Presidenza di Donald Trump), anche nell'ottica di contrasto al cambiamento climatico. In questa ottica si inquadra anche la sospensione dei dazi statunitensi che l'Amministrazione Trump aveva imposto sull'acciaio e l'alluminio provenienti dall'Unione europea, la quale a sua volta aveva risposto tassando di pi\u00f9 alcuni prodotti agricoli e industriali statunitensi (arachidi, whisky, jeans, motociclette, ecc.), annunciata il 30 ottobre, dopo intensi negoziati, dal Segretario al Commercio Gina Raimondo nel corso del G20 di Roma. \nAnche verso gli Stati musulmani l'approccio \u00e8 stato totalmente diverso da quello del suo predecessore: Biden ha infatti ordinato l'interruzione della vendita di armi all'Arabia Saudita (autorizzata invece da Trump), a causa del ruolo del principe ereditario saudita Mohammad bin Salman Al Sa'ud nell'omicidio del giornalista Jamal Khashoggi, annunciando, il 4 febbraio 2021, la fine del supporto americano ai bombardamenti sauditi in Yemen. Nei confronti dell'Iran, invece, il presidente, tramite il Segretario di Stato Antony Blinken, ha auspicato il ritorno all'accordo raggiunto nel 2015 sulla produzione di energia nucleare, dal quale gli Stati Uniti si erano ritirati durante la presidenza Trump, purch\u00e9 la Repubblica iraniana si impegni in tal senso. Tuttavia, il 26 febbraio 2021, Biden ha usato per la prima volta la forza militare, ordinando attacchi aerei su edifici in Siria che, secondo il Dipartimento della Difesa, erano stati utilizzati dalle milizie sostenute dall'Iran per effettuare attacchi missilistici su obiettivi statunitensi in Iraq, provocando le critiche di molti membri democratici del Congresso, che hanno sottolineato la necessaria approvazione congressuale alle operazioni militari offensive. \nInfine, il 14 aprile 2021, il presidente ha annunciato il ritiro completo delle truppe statunitensi dall'Afghanistan entro l'11 settembre, salvo poi, in luglio, anticipare la data al 31 agosto. L'annuncio dell'imminente ritiro di tutte le truppe statunitensi dell'Afghanistan ha aperto la strada alla ripresa di violenze e di attacchi terroristici nel Paese: il 15 agosto i talebani, a causa del dissolvimento dell'esercito afgano e della fuga del presidente Ashraf Ghani in Tagikistan, riescono a conquistare la capitale Kabul, costringendo migliaia di cittadini afghani che hanno collaborato con le forze di occupazione a scappare dal Paese. Per il ritiro dei militari statunitensi, le sue modalit\u00e0 di svolgimento e le sue conseguenze, tra cui l'Attentato all'aeroporto di Kabul, Biden \u00e8 stato criticato dai repubblicani, da alcuni membri del suo stesso partito, e da parte dalla stampa americana. Anche a causa del ritiro dall'Afghanistan, il suo indice di approvazione \u00e8 diminuito..\nHa inoltre suscitato polemiche, sia interne che internazionali, la stipula dell'accordo AUKUS tra Stati Uniti, Australia e Gran Bretagna, annunciato il 15 settembre 2021, che prevede la vendita di sottomarini nucleari al governo di Canberra, al fine di pattugliare e rafforzare militarmente il tratto di mare nell'area dell'Indo-Pacifico in funzione anti-cinese. Ci\u00f2 ha provocato le violente proteste diplomatiche della Francia, che aveva siglato dal 2016 un accordo con il governo australiano per la vendita di sottomarini a propulsione atomica, decaduto proprio per la firma del patto tra le tre nazioni anglosassoni; di conseguenza, il 17 settembre il governo di Parigi ha richiamato il proprio ambasciatore negli Stati Uniti, segnando il massimo della tensione tra le due nazioni dal 1798, quando entrarono in quasi-guerra a causa dell'Affare XYZ.\nNei giorni successivi Biden e Emmanuel Macron hanno avuto un colloquio telefonico e l'ambasciatore francese \u00e8 stato rinviato a Washington\nJoe Biden si sta occupando anche della crisi russo-ucraina, dichiarando che \u00e8 possibile un'invasione russa in Ucraina a febbraio nel 2022.\nControversie.\nIl 28 marzo 2020, Tara Reade, una donna 56enne, ha accusato che nel 1993, quando lavorava come assistente nell\u2019ufficio dell\u2019allora senatore Biden, il suo capo, cio\u00e8 Joe Biden, la spinse contro il muro, tent\u00f2 di baciarla e le infil\u00f2 le dita tra i genitali.\nTara, all\u2019epoca aveva 29 anni, Biden 49 ed era gi\u00e0 un parlamentare in vista nel Congresso degli Stati Uniti."}
{"id": "829911", "revid": "466539", "url": "https://it.wikipedia.org/wiki?curid=829911", "title": "Llu\u00eds Companys i Jover", "text": "In esilio dopo la guerra fu catturato e consegnato dalla polizia segreta nazista, la Gestapo, al dittatore spagnolo Francisco Franco, che lo fece fucilare nel 1940. Companys \u00e8 l'unico presidente democraticamente eletto della storia europea mandato a morte da un'autorit\u00e0 politica e, pi\u00f9 di 70 anni dopo, il giudizio di condanna a morte del consiglio di guerra che lo sentenzi\u00f2 \u00e8 ancora vigente in Spagna. .\nBiografia.\nGiovent\u00f9.\nNato da una famiglia borghese di campagna, fu il secondo di otto fratelli. Terminato il liceo, ancora molto giovane si trasfer\u00ec a Barcellona, dove studi\u00f2 e si laure\u00f2 in Diritto all'Universit\u00e0. Attratto fin da giovane dalla politica, nel 1900 fond\u00f2 l\"'Associaci\u00f3 Escolar Republicana\" e fu militante della Uni\u00f3 Republicana. Companys fu influenzato dalle idee repubblicane, catalaniste e sociali, correnti politiche che si svilupparono in seno alla crisi della Restaurazione borbonica in Spagna.\nNel 1906, dopo l'incendio portato dalle forze militari alla redazione dei periodici catalani \"\"\u00a1Cu-Cut!\" e \"La Veu de Catalunya\" partecip\u00f2 alla fondazione del movimento Solidaritat Catalana e quando questa si disgreg\u00f2 ader\u00ec all'Uni\u00f3 Federal Nacionalista Republicana, della quale fu eletto presidente della sezione politica nel 1910. Parallelamente alla sua attivit\u00e0 professionistica di avvocato del lavoro e sindacalista, collabor\u00f2 con alcuni quotidiani di matrice repubblicana come \"L'Aurora\" e, anni pi\u00f9 tardi, \"La Barricada\"\".\nA causa della sua intensa attivit\u00e0 politica giovanile fu arrestato quindici volte e fu classificato come \"individuo pericoloso\" dalla polizia. Successivamente si iscrisse al Partito Riformista di Melquiades \u00c1lvarez e scrisse con Josep Zulueta, Laure\u00e0 Mir\u00f3 i Trepat e Eusebi Corominas sulle colonne dell'organo ufficiale di partito, \"La Publicitat\".\nPrimi incarichi politici.\nPerdute le elezioni amministrative del 1913, si ebbe una crisi del riformismo e Companys lasci\u00f2 \"\"La Publicitat\". Dopo una breve militanza nel Bloc Republic\u00e0 Autonomista, fondato con Francesc Layret e Marcel\u00b7l\u00ed Domingo i Mestres, si iscrisse al Partit Republic\u00e0 Catal\u00e0, nell'aprile 1917. Collabor\u00f2 alla pubblicazione del periodico \"La Lluita\", organo ufficiale del nuovo partito. All'interno del Partit Republic\u00e0 Catal\u00e0, Companys rappresent\u00f2 la corrente di sinistra e operaia; fu eletto consigliere comunale nel 1917.\nLavor\u00f2 duramente per un intervento positivo del governo nelle rivendicazioni operaie e fu arrestato nel novembre 1920 insieme ad altri sindacalisti, fra i quali Salvador Segu\u00ed e Mart\u00ed Barrera. Deportato nel carcere di la Mola (Mah\u00f3n, Isole Baleari) assistette all'assassinio di Francesc Layret che si apprestava a prendere l'incarico di suo avvocato difensore. Nonostante l'arresto, Companys torn\u00f2 in libert\u00e0 grazie alla sua elezione a deputato nel collegio di Sabadell al Parlamento Catalano, in rappresentanza del Partit Republic\u00e0 Catal\u00e0.\nDurante la dittatura di Primo de Rivera fu uno dei fondatori della Uni\u00f3 de Rabassaires, per la quale lavor\u00f2 come avvocato. Nel 1922 pass\u00f2 a dirigere il settimanale \"La Terra\"\" e il 2 maggio fu iniziato in Massoneria, nella loggia catalana \"Lealtad n. 6\". Nel 1929 ricevette il secondo grado. Non si conosce la data della sua promozione a Maestro, ma figura nelle liste della loggia negli anni 1923, 1924, 1925, 1927, 1930 e 1934. \nNuovamente detenuto nell'ottobre 1930 non pot\u00e9 assistere alla \"Conferenza delle Sinistre\", celebrata tra il 12 e il 19 marzo 1931, dalla quale nacque Esquerra Republicana de Catalunya (\"ERC\"). Fu comunque eletto membro dell'esecutivo del partito, in virt\u00f9 dei suoi stretti legami con il mondo operaio e sindacale. Companys, nell'opinione pubblica di sinistra, apport\u00f2 un maggiore prestigio alla Esquerra, che fino ad allora era considerato un partito progressista piccolo borghese.\nGli anni della Repubblica.\nEletto sindaco di Barcellona il 12 aprile del 1931 nelle file dell'Esquerra Republicana de Catalunya, il 14 aprile entr\u00f2 insieme a Amadeu Aragay, Lluh\u00ed i Vallesc\u00e0 nel municipio di Barcellona e proclam\u00f2 dal balcone la Repubblica spagnola in Catalogna, deponendo il sindaco uscente Antonio Mart\u00ednez Domingo. Fu nominato provvisoriamente governatore civile di Barcellona.\nNel giugno 1931 venne eletto al parlamento spagnolo (Cortes espa\u00f1olas) nel collegio di Barcellona. Venne nominato capogruppo della ERC (Esquerra Republicana de Catalunya). Nel 1931 lavor\u00f2 al progetto per la stesura della Costituzione Repubblicana e nell'ottobre 1931 vot\u00f2 a favore del suffragio universale, che concedeva il diritto di voto alle donne.\nIl 20 novembre 1932, venne eletto deputato al Parlamento di Catalogna nel collegio di Sabadell, del quale occup\u00f2 la carica di presidente dal 19 dicembre 1932.\nNel giugno 1933 si dimise dall'incarico di Presidente del Parlamento di Catalogna e fu eletto Ministro della Marina sotto il governo di Manuel Aza\u00f1a D\u00edaz.\nAlle elezioni politiche del novembre 1933 venne di nuovo eletto deputato al Parlamento Spagnolo nel collegio di Barcellona.\nDopo la morte improvvisa di Francesc Maci\u00e0 i Lluss\u00e0, venne candidato alla presidenza della Generalitat de Catalunya. Con una votazione straordinaria venne eletto Presidente con 56 voti a favore e 6 astenuti.\nI fatti d'ottobre.\nNel 1934 scoppi\u00f2 la polemica intorno ai Contratti di lavoro agricolo, che lo vide opposto ai grandi proprietari terrieri e al governo centrale.\nL'inclusione di tre ministri della Confederaci\u00f3n Espa\u00f1ola de Derechas Aut\u00f3nomas (CEDA) nel governo guidato da Ricardo Samper, avvenuta il 1\u00ba ottobre 1934, innesc\u00f2 il 5 ottobre lo sciopero generale voluto dai sindacati di sinistra. A Madrid vi fu il tentativo di occupare il ministero dell'Interno, il Parlamento e la Banca di stato ma furono tutti arrestati dalle forze di sicurezza. Tra gli arrestati anche Francisco Largo Caballero.\nIn Catalogna lo sciopero ebbe maggior successo, nonostante l'assenza dei sindacati anarchici della CNT. Llu\u00eds Companys che era succeduto a Francesc Maci\u00e0 ne approfitt\u00f2 per proclamare l'indipendenza dello Stato Catalano il 6 ottobre 1934 dal balcone del palazzo della Generalitat de Catalunya.\nCi fu qualche scontro tra le milizie catalane e le forze dell'esercito che provoc\u00f2 una ventina di morti, poi il nuovo primo ministro Alejandro Lerroux ordin\u00f2 lo stato di guerra e diede disposizioni al generale Domingo Batet e di far terminare la sommossa. Batet fece schierare alcuni cannoni caricati a salve e, quando il mattino del 7 ottobre Llu\u00eds Companys gli propose di schierarsi dalla parte dei ribelli, rispose \"Io sono per la Spagna\" e procedette all'arresto. Furono arrestati Llu\u00eds Companys e diversi membri del governo. Tra gli arrestati vi fu anche Manuel Aza\u00f1a che si trovava a Barcellona casualmente, come fu poi appurato.\nLo sciopero, capeggiato dai sindacati Uni\u00f3n General de Trabajadores (UGT) e Confederaci\u00f3n Nacional del Trabajo (CNT) si trasform\u00f2 nelle Asturie in un sollevamento armato, soffocato dall'esercito spagnolo che intervenne anche in Catalogna. Companys venne arrestato insieme agli altri membri del governo catalano e incarcerato a bordo della nave \"Uruguay\", ancorata nel porto di Barcellona.\nSospeso d'autorit\u00e0 lo Statuto di Autonomia della Catalogna, Companys fu trasferito a Madrid, dove fu giudicato e condannato, insieme a tutti gli altri membri del Governo Catalano, a trenta anni di reclusione.\nFu trasferito quindi al carcere di El Puerto de Santa Mar\u00eda (Cadice).\nGli anni dell'anarchia e la Guerra civile spagnola.\nLiberato nel 1936 dopo la vittoria del Frente Popular, Companys nomin\u00f2 il capitano Frederic Escofet Commissario Generale in Catalogna dell'Ordine Pubblico, in previsione di un possibile sollevamento popolare.\nIn effetti il golpe ci fu il 18 luglio 1936 ma, mentre altrove gli insorti prendevano il sopravvento, dando inizio alla guerra civile spagnola, in Catalogna il sollevamento non ebbe successo. Companys fece imbarcare su navi straniere 5.000 persone sospettate di osteggiare il governo repubblicano, la sicurezza e l'incolumit\u00e0 dei quali non poteva garantire, alla luce dei numerosi omicidi che si produssero in quel periodo.\nDurante tutto il trascorrere della guerra civile spagnola Companys fu a capo del Governo di Catalogna tentando di mantenere l'unione dei partiti politici e dei sindacati che lo appoggiavano. Questo compito fu molto arduo, a causa delle tensioni fra i comunisti e i socialisti riuniti nel Partit Socialista Unificat de Catalunya (PSUC) e gli anarchici della Confederaci\u00f3 Nacional del Treball (CNT), appoggiati questi ultimi dal Partit Obrer d'Unificaci\u00f3 Marxista (POUM).\nNel 1937 Companys si scontr\u00f2 duramente con il capo del governo repubblicano Juan Negr\u00edn, che fu una delle figure politiche pi\u00f9 discusse della guerra civile spagnola, e nel 1938, in seguito alla presa di Lleida, gli scrisse una dura lettera, lamentando le arbitrariet\u00e0 che il Governo centrale stava commettendo e l'isolamento che soffriva il Governo catalano.\nEsilio e fucilazione da parte dei franchisti.\nIl 23 gennaio 1939, quando le forze franchiste erano sul punto di entrare a Barcellona, insieme all'amico e lehendakari (Presidente della regione autonoma dei Paesi Baschi) Jos\u00e9 Antonio Aguirre attravers\u00f2 il confine con la Francia e fugg\u00ec in esilio a Perpignano.\nIn seguito si trasfer\u00ec a Parigi per lavorare nel Governo in esilio della Generalitat (\"Consell Nacional de Catalunya\").\nIl 13 agosto 1940 venne individuato e catturato dalla Gestapo, su ordine delle autorit\u00e0 spagnole e con la collaborazione dell'ambasciata spagnola in Francia. Estradato a Madrid, fu quindi trasferito al carcere di Montju\u00efc a Barcellona, dove fu processato sommariamente e condannato a morte.\nAlle 6.45 della mattina del 15 ottobre 1940, nel fossato di Santa Eul\u00e0lia del castello di Montju\u00efc, Companys fu fucilato dai militari franchisti.\nRiconoscimenti.\nL'Estadi Ol\u00edmpic de Barcelona \u00e8 stato dedicato alla sua memoria e porta il suo nome. In questo stadio si sono disputate le prove di atletica, oltre alle cerimonie protocollari di apertura e chiusura dei giochi della XXV Olimpiade."}
{"id": "829920", "revid": "122421420", "url": "https://it.wikipedia.org/wiki?curid=829920", "title": "Ho voglia di te (romanzo)", "text": "Ho voglia di te \u00e8 il secondo romanzo rosa di Federico Moccia, pubblicato il 9 febbraio 2006 dalla casa editrice Feltrinelli, collana \"I Canguri\".\n\u00c8 il seguito di \"Tre metri sopra il cielo\", romanzo pubblicato nel 1992 e successivamente ristampato nel 2004, anno in cui riscosse un grandissimo successo.\nTrama.\nStefano \u00e8 in America da due anni, ma ora ha concluso il costoso corso di formazione ed \u00e8 tempo di tornare a Roma. Buttatosi alle spalle la vita da teppista e l'amarezza della fine della storia con Babi, il giovane comincia a lavorare presso un'agenzia di pubblicit\u00e0 con una raccomandazione del padre. \nA scombussolare la vita a Step \u00e8 l'incontro con Gin (diminutivo di Ginevra), una bellissima modella diciottenne ingenua ma anche decisa, completamente diversa da Babi. Il loro primo incontro \u00e8 da un benzinaio dove Stefano arriva con la moto a secco e lei si offre di aiutarlo. Stefano incontrer\u00e0 Gin anche al lavoro, dato che la sua agenzia collabora con quella di modelle a cui Gin appartiene. Stefano si ritrover\u00e0 di nuovo al centro dell'attenzione quando salver\u00e0 Gin dalle grinfie di un produttore maniaco.\nSulla sua strada incontrer\u00e0 di nuovo Babi, ad una festa. I due si lasciano andare ad un momento di passione in mezzo ad un prato sotto la pioggia. Subito dopo Babi gli rivela di stare per sposarsi e che non intende rivederlo. A questo punto Step, sentendosi colpevole, decide di confessare il suo tradimento a Gin, implorandone il perdono, mandandole addirittura un mazzo di rose rosse con al centro una rosa bianca, in segno di scuse, ottenendo solo un rifiuto. \nFanno brevemente capolino anche altri personaggi del primo libro: Maddalena \u00e8 diventata una spacciatrice che usa gli uomini per avere regali costosi, la sorella di Babi dopo aver volontariamente assunto droga in discoteca per divertirsi, ha rapporti sessuali con diversi ragazzi e si ritrova incinta senza nessuna idea di chi sia il padre del bambino, ma decide comunque di tenerlo. Pallina si \u00e8 ripresa a fatica dalla morte del fidanzato ma ha trovato il suo equilibrio, il padre di Babi si allontana da casa per convivere con l'amante (la brasiliana Francesca, cameriera nella sala da biliardo dove andava Stefano). \nNel frattempo Step viene a sapere la verit\u00e0 su Gin e sul loro primo, \"casuale\" incontro. Dopo essere andato a casa sua per far pace, non trovandola decide di portare con s\u00e9 i diari della ragazza. Dai diari Stefano scopre che Gin lo vide per la prima volta alla stessa festa dove Step e Babi si erano conosciuti, innamorandosene perdutamente. Durante tutta la sua storia con Babi, Gin lo ha pedinato e quando \u00e8 partito per l'America lei \u00e8 riuscita a farsi amica sua madre pur di avere notizie di lui. Anche l'incontro dal benzinaio \u00e8 stato pianificato dalla ragazza che gli aveva svuotato il serbatoio della moto per costringerlo ad andare a quel benzinaio dove lo aspettava. Inoltre Gin continua a vedere la madre andandola a trovare in ospedale dove la donna \u00e8 ricoverata per una malattia terminale. Sconvolto da queste scoperte, ma inspiegabilmente compiaciuto, Stefano dopo aver fatto pace con la madre appena prima che morisse, cerca di riconciliarsi con Gin che \u00e8 andata al funerale, in quanto era diventata una buona amica della donna. Durante il funerale, i due amanti non si scambiano una sola parola, visto che Gin, nonostante sia profondamente affranta, non ritiene giusto perdonare il tradimento di Step. Il libro termina con lui che scrive sul muro di fronte a casa di Gin: \"Ho voglia di te\".\nFilm.\nIl 9 marzo 2007 esce nelle sale cinematografiche il film \"Ho voglia di te\" tratto dal libro e diretto dal registra Luis Prieto."}
{"id": "829924", "revid": "226458", "url": "https://it.wikipedia.org/wiki?curid=829924", "title": "Epistematico", "text": "Dal greco \"epist\u00e9me\" (conoscenza), epistematico significa deduttivo: scienza epistematica \u00e8 quella che procede per deduzioni, in antitesi alla scienza sperimentale o induttiva (vedi induzione).\nIl femminile epistematica \u00e8 inteso anche come elaborazione automatica della conoscenza (epist\u00e9me), per analogia con informatica, che sarebbe l'elaborazione automatica di informazioni. \nIn questo caso indica quell'ambito dell'informatica, noto come \"web semantico\", volto ad elaborare non solo informazioni ma conoscenza, descrivendola tramite ontologie, che possono poi essere elaborate deduttivamente per mezzo di ragionatori software.\nCollegamenti esterni.\nThe term \u201cSemantic Web\u201d refers to W3C's vision of the Web of linked data&lt;br&gt;\nNeologismo del termine epistematica"}
{"id": "829925", "revid": "135730", "url": "https://it.wikipedia.org/wiki?curid=829925", "title": "Epistematica", "text": ""}
{"id": "829928", "revid": "729019", "url": "https://it.wikipedia.org/wiki?curid=829928", "title": "Leucomalacia periventricolare", "text": "La leucomalacia periventricolare \u00e8 il rammollimento patologico della sostanza cerebrale, cio\u00e8 di una parte dell'encefalo funzionale alla trasmissione degli impulsi nervosi.\nEpidemiologia.\nColpisce in prevalenza neonati prematuri o neonati con disturbi pregressi di vario tipo (cardiaci, respiratori, infezioni placentari).\nEziologia.\nSi tratta di una lesione della sostanza bianca di origine ischemica, che pu\u00f2 avere origine per uno scarso afflusso sanguigno. Tale patologia \u00e8 una particolare conseguenza di un insulto ipossico-ischemico. Si pu\u00f2 realizzare in seguito a diversi fattori, che possono essere coinvolti assieme o singolarmente:\nLocalizzazione.\nL'ischemia predilige i territori di confine tra i diversi distretti arteriosi cerebrali: queste aree di confine sono localizzate in sedi diverse a seconda del grado di maturazione encefalica; fino a 32 settimane di et\u00e0 gestazionale si trovano in sede profonda periventricolare, a partire dalla 32\u00aa settimana di et\u00e0 gestazionale, con la rapida crescita del mantello corticale, si vengono a trovare in sede sottocorticale."}
{"id": "829929", "revid": "287204", "url": "https://it.wikipedia.org/wiki?curid=829929", "title": "Lluis Companys", "text": ""}
{"id": "829933", "revid": "640277", "url": "https://it.wikipedia.org/wiki?curid=829933", "title": "Gliese 146", "text": "Gliese 146 (HD 22496) \u00e8 una stella situata a circa 43 anni luce di distanza dal sistema solare, nella costellazione dell'Orologio.\nDi magnitudine apparente +8,57, \u00e8 una nana arancione di tipo spettrale K7V, o K5V a seconda delle fonti prese in considerazione. Come il Sole si trova nella sequenza principale, fonde cio\u00e8 idrogeno in elio all'interno del suo nucleo. \u00c8 meno massiccia e luminosa del Sole, irradia infatti solo il 7% della luce solare ed il suo raggio \u00e8 il 68% quello della nostra stella. La sua temperatura superficiale \u00e8 intorno ai 4385 K mentre l'abbondanza di metalli \u00e8 dell'83% di quella del Sole.\nLa stella \u00e8 catalogata come variabile nel General Catalogue of Variable Stars, con la denominazione di NSV 1203\nPianeta.\nNel 2021 \u00e8 stato scoperto un pianeta extrasolare in orbita attorno alla stella in un periodo di circa 5 giorni. Il semiasse maggiore della sua orbita \u00e8 di appena 7,65 milioni di chilometri, e a quella distanza, nonostante la minor brillantezza della stella rispetto al Sole, riceve 26 volte la radiazione che riceve la Terra dalla nostra stella e dovrebbe avere una temperatura superficiale di circa 573 K (300\u00b0C). \nScoperto con il metodo della velocit\u00e0 radiale con lo spettrografo ESPRESSO installato al Very Large Telescope dell'ESO, ha una massa minima 5,57 volte quella della Terra, ma dovrebbe essere comunque inferiore a ."}
{"id": "829936", "revid": "729019", "url": "https://it.wikipedia.org/wiki?curid=829936", "title": "Angelo Cerica", "text": "Biografia.\nStudi\u00f2 nel Liceo Conti-Gentili di Alatri e, conclusa l'Accademia militare, nel 1912 fu trasferito nei Reali Carabinieri e partecip\u00f2 alla prima guerra mondiale. Promosso nel 1927 tenente colonnello e nel 1935 colonnello, fu posto al comando della Legione di Bari.\nPromosso Generale di brigata al termine della guerra d'Etiopia, fu Comandante Superiore dei Carabinieri del corpo di spedizione nell'Africa Orientale e Settentrionale tra il 1940 e il 1941. Nel 1942 raggiunse il grado di Generale di divisione e assunse il Comando della 2\u00aa Divisione \"Podgora\" di Roma.\nFu nominato Comandante Generale dell'Arma dei Carabinieri dal 23 luglio all'11 settembre 1943: in tale veste organizz\u00f2 l'arresto del ex presidente del consiglio Benito Mussolini. Promosso generale di corpo d'armata l'8 agosto di quell'anno, si trov\u00f2 ad affrontare il difficile momento dell'8 settembre, diramando l'ordine di restare al proprio posto e continuare a svolgere il servizio.\nIl 9 settembre combatt\u00e9 contro i tedeschi, sulla via Ostiense, con un battaglione di allievi carabinieri.\nQuindi, in seguito allo scioglimento del Comando Generale, ricercato dai nazisti, il 13 settembre si rifugi\u00f2 nelle montagne dell'Abruzzo, dove per nove mesi partecip\u00f2 alla resistenza partigiana.\nNel 1945 a Firenze, incaricato dal ministro della guerra Alessandro Casati, comand\u00f2 la delegazione dello Stato Maggiore e diresse la lotta di liberazione contro i tedeschi. Ricevette dal presidente degli Stati Uniti Truman la \"Medal for Freedom Silver Palm\".\nDall'aprile al giugno del 1945 fu Comandante Militare dell'Emilia-Romagna.\nEbbe numerose medaglie di merito al valore militare e dal maggio 1947 fu Presidente del Tribunale Supremo Militare (carica che mantenne fino a settembre del 1948).\nNell'aprile 1948, fu eletto Senatore per la Democrazia Cristiana nelle prime tre legislature della Repubblica Italiana, ricoprendo l'incarico di Presidente della Commissione Difesa del Senato, fino al 1958."}
{"id": "829937", "revid": "1305772", "url": "https://it.wikipedia.org/wiki?curid=829937", "title": "MTV Unplugged (Korn)", "text": "MTV Unplugged \u00e8 il primo album dal vivo del gruppo musicale statunitense Korn, pubblicato il 6 marzo 2007 dalla Virgin Records e dalla EMI.\nDescrizione.\nContiene il concerto acustico tenuto dal gruppo in occasione del programma televisivo \"MTV Unplugged\". Tra i brani eseguiti nel concerto sono presenti anche una versione di \"Freak on a Leash\" eseguita in collaborazione con la cantante degli Evanescence Amy Lee e un medley tra \"Make Me Bad\" e \"In Between Days\" dei The Cure, i quali hanno partecipato nello stesso."}
{"id": "829938", "revid": "767487", "url": "https://it.wikipedia.org/wiki?curid=829938", "title": "Classe Onega", "text": "Le navi appartenenti alla classe Onega (progetto 1806) sono state progettate per il rilevamento dei segnali acustici.\nQueste unit\u00e0 hanno una doppia classificazione: \"Gidroakusticheskoye Kontrol'noye Sudno\" (GKS: nave da monitoraggio idroacustico) e \"Sudno Fizicheskiy Poley\" (SFP: nave per la misurazione dei campi fisici).\nIl servizio.\nLe unit\u00e0 della classe Onega sono particolarmente adatte per rilevare i segnali acustici provenienti dalle navi da guerra. Sono state costruite tra il 1973 ed il 1993 nel cantiere di Zelenodol'sk. Ufficialmente ne rimangono in servizio una ventina, ma alcune potrebbero essere in riserva.\nUnit\u00e0 in servizio.\nFlotta del Nord:\nFlotta del Pacifico:\nFlotta del Baltico:\nFlotta del Mar Nero:\nRisulta operativa con la Marina Russa anche la \"SFP 372\", di cui per\u00f2 non si conosce la flotta di appartenenza.\nInoltre, vi \u00e8 un'unit\u00e0 in servizio con l'Ucraina, la \"U 812 Severodonets'k\". La sua operativit\u00e0 dovrebbe essere piuttosto ridotta."}
{"id": "829940", "revid": "729019", "url": "https://it.wikipedia.org/wiki?curid=829940", "title": "Osteonecrosi", "text": "L'osteonecrosi detta anche necrosi avascolare, \u00e8 un infarto del midollo e del tessuto osseo.\nEziologia.\nL'origine \u00e8 sempre un'ischemia, che pu\u00f2 avere varie cause:\nFino al 2003 il termine osteonecrosi viene utilizzato (con il significato di necrosi avascolare) prevalentemente per la necrosi della testa femorale, del ginocchio e di altre sedi (a localizzazione meno frequente), con il caso particolare della necrosi delle ossa mascellari da radioterapia (osteoradio necrosi, osteoradionecrosis, ORN).\nDal 2003 il termine osteonecrosi \u00e8 stato largamente utilizzato per indicare una patologia diversa, ad eziologia multifattoriale (quindi, quando le cause della stessa sono rappresentate dal concorso di pi\u00f9 fattori di natura diversa, che apparentemente non sono in diretto collegamento tra loro) e non solo avascolare, osservata in pazienti trattati con bifosfonati (o bisfosfonati) e successivamente anche con altri farmaci (denosumab, antiangiogenetici, ecc.); il termine inglese corrispondente \u00e8 \"osteonecrosis of the jaw\" (con il termine collettivo \"jaw\" che comprende sia la mandibola che le due ossa mascellari superiori), abbreviata come ONJ.\nCon osteonecrosi (esclusa quella mandibolare e/o mascellare), nella descrizione che segue, si intende, quindi, la patologia avascolare legata al femore, al ginocchio o ad altre sedi scheletriche.\nMorfologia.\nLe caratteristiche anatomopatologiche sono le stesse indipendentemente dall'eziologia. Negli \"infarti midollari\" la necrosi \u00e8 localizzata e coinvolge osso spongioso e midollo, la corticale \u00e8 in genere integra grazie al suo flusso ematico collaterale. Nell\"'infarto subcondrale\" la necrosi colpisce un segmento di tessuto triangolare o cuneiforme, che ha per base l'osso subcondrale e per apice il centro dell'epifisi, la cartilagine soprastante rimane integra grazie al nutrimento che giunge dal liquido sinoviale. L'osso morto, riconoscibile dalle lacune vuote, \u00e8 circondato da adipociti necrotici che spesso si rompono liberando acidi grassi. Questi legano il calcio formando saponi di calcio insolubili, che spesso permangono per tutta la vita. Nel processo di guarigione gli osteoclasti riassorbono le trabecole necrotiche, quelle rimaste servono da impalcatura per la deposizione di nuovo osso vitale con un processo noto come \"sostituzione strisciante\". Negli infarti subcondrali la sostituzione strisciante pu\u00f2 essere troppo lenta, portando al collasso dell'osso spongioso necrotico e alterazione, frattura o addirittura scomparsa della cartilagine articolare.\nClinica.\nLa forma pi\u00f9 comune \u00e8 quella localizzata alla testa del femore, prevale nel sesso maschile dopo i 30 anni e spesso \u00e8 bilaterale. La manifestazione clinica prevalente \u00e8 il dolore, che compare col carico e scompare con il riposo, poi nelle fasi avanzate si fa continuo. La necrosi femorale pu\u00f2 non essere evidente alla radiografia nelle fasi iniziali; si manifesta quando compaiono zone di sclerosi associate a un caratteristico avvallamento della testa femorale (\"segno del gradino\"). Successivamente la testa del femore tende ad appiattirsi con comparsa di artrosi secondaria e di ipotrofia dei muscoli quadricipiti.\nLa scintigrafia mostra un'ipercaptazione del tracciante a livello dell'area di necrosi, mentre l'angiografia evidenzia l'interruzione del flusso sanguigno in corrispondenza dell'arteria cefalica.\nEvoluzione clinica.\nI sintomi dipendono dall'estensione e dalla localizzazione dell'infarto. Tipicamente, gli infarti subcondrali causano dolore cronico inizialmente associato solo all'attivit\u00e0 fisica, ma che diventa sempre pi\u00f9 costante con l'aumentare delle alterazioni. Al contrario gli infarti midollari sono clinicamente silenti tranne in quelli particolarmente estesi, vanno spesso incontro a collasso e possono predisporre ad una grave artrosi secondaria.\nTerapia.\nLa terapia \u00e8 essenzialmente sintomatica, poich\u00e9 le caratteristiche della malattia portano inesorabilmente il paziente all'intervento di artroprotesi."}
{"id": "829942", "revid": "1776051", "url": "https://it.wikipedia.org/wiki?curid=829942", "title": "Live &amp; Murderous in Chicago", "text": "Papa Roach: Live &amp; Murderous In Chicago \u00e8 il primo DVD musicale realizzato della band dei Papa Roach e registrato il 1\u00ba maggio 2005 presso il \"Vic Theater\" a Chicago, Illinois, USA.\nIl DVD \u00e8 stato prodotto da Devin DeHaven, il fotografo della band, tramite la FortressDVD e la Geffen."}
{"id": "829943", "revid": "2036605", "url": "https://it.wikipedia.org/wiki?curid=829943", "title": "Battaglia di Grumento", "text": "La battaglia di Grumento fu combattuta nella primavera del 207 a.C. fra i cartaginesi di Annibale e i romani di Gaio Claudio Nerone. L'esito secondo le fonti classiche fu incerto o favorevole ai romani, ma \u00e8 verosimile invece che Annibale ebbe la meglio o almeno riusc\u00ec con successo ad evitare di essere bloccato nella Lucania. Il condottiero cartaginese infatti riusc\u00ec a proseguire agevolmente la sua marcia e raggiunse prima Venosa e poi Canosa dove rimase in attesa dell'arrivo da nord del fratello Asdrubale Barca, senza essere intralciato dall'esercito di Claudio Nerone.\nPeraltro il console, informato dei piani di Asdrubale, decise di partire con parte delle sue truppe verso nord e si congiunse con l'altro console presso il fiume Metauro, dove Asdrubale Barca fu sconfitto e ucciso."}
{"id": "829954", "revid": "1652635", "url": "https://it.wikipedia.org/wiki?curid=829954", "title": "Silvio Scaglia", "text": "Attualmente \u00e8 presidente e fondatore di Pacific Global Management Group (PGM), la holding che detiene il controllo del network internazionale di agenzie di model management Elite World (Elite e Women Management New York e Parigi). \nHa trascorso infanzia e giovinezza a Novara. Risiede a New York con sua moglie, Julia Haart.\nBiografia.\nGli inizi.\nDopo essersi laureato nel 1983 in Ingegneria elettronica al Politecnico di Torino, Silvio Scaglia inizia la sua carriera professionale presso Aeritalia Spazio, dove segue per alcuni mesi il progetto del satellite Teleret, in collaborazione con la NASA e la Martin Marietta.\nSuccessivamente, rispondendo ad un annuncio di lavoro, si propone ad Arthur Andersen and Consulting dove lavora per tre anni, prima come programmatore, poi come consulente. In procinto di partire per un master negli Stati Uniti, entra in McKinsey &amp; Company nello staff di Gianfilippo Cuneo con il quale lavora per tre anni prima di seguirlo in Bain &amp; Company. Qui, tra gli altri incarichi che gli vengono assegnati, svolge anche quello di consulente per la Piaggio. Agli inizi degli anni 90 diventa responsabile di logistica in Piaggio Spagna, coadiuvando alla gestione di quella azienda a fianco del giovane Giovanni Alberto Agnelli, successivamente diventa responsabile delle licenziatarie estere di Piaggio e fonda il primo insediamento industriale Piaggio in Cina nella citt\u00e0 di Foshan nel 1994.\nOmnitel Pronto Italia.\nNel 1995, in procinto di trasferirsi con la famiglia a Velletri, Silvio Scaglia riceve un'offerta per lo \"start-up\" di Omnitel Pronto Italia (attuale Vodafone Italia), che l'anno prima aveva ottenuto una licenza di telefonia mobile e quindi all'epoca il primo concorrente di Telecom Italia nella telefonia mobile.\nPochi mesi dopo, a met\u00e0 del 1996, diventa amministratore delegato di Omnitel a seguito dell'uscita di Francesco Caio dall'azienda. Ricopre la carica fino al 1999, anno del suo passaggio a Fastweb.\nFastweb.\nNel luglio 1999, insieme ad alcuni manager e al finanziere Francesco Micheli, crea e.Biscom, capogruppo cui fanno riferimento altre societ\u00e0 tra cui Fastweb. Il 30 marzo 2000 la controllante e.Biscom chiede alla Consob di entrare in borsa con l'emissione di nuove azioni per nuovi investitori. Nel culmine della bolla speculativa della new economy, le azioni vengono vendute a 160 \u20ac l'una. Con i soldi derivanti dalla quotazione in Borsa, iniziano gli investimenti di Fastweb su una rete completamente basata sul protocollo Ip.\nNel 2001 Forbes dedica a Silvio Scaglia la cover story del numero di gennaio.\nNel 2003 il Time inserisce Scaglia nella lista degli innovatori pi\u00f9 influenti nel settore delle nuove tecnologie.\nNel dicembre 2004 la compagnia telefonica svizzera Swisscom il 22 marzo lancia un'Opa amichevole su tutte le azioni Fastweb in circolazione ad un prezzo di 47 euro. Principale azionista di Fastweb, il 10 aprile 2007 Scaglia aderisce all'OPA amichevole lanciata da Swisscom, cedendo la sua quota pari al 18.75% e rimanendo in societ\u00e0 col solo incarico di amministratore del Consiglio di Amministrazione. Il 19 giugno 2007 Scaglia lascia gli incarichi operativi in Fastweb.\nBabelgum.\nIl 5 marzo 2007 Scaglia fonda Babelgum, una web-tv interattiva che propone gratuitamente contenuti video on demand e ad alta definizione. Il sistema di ripartizione dei ricavi \u00e8 basato sul meccanismo di \"revenue sharing\". L'azienda nel 2012 viene posta in liquidazione.\nElite World.\nNel mese di febbraio 2011, PGM acquisisce una partecipazione di maggioranza di Elite World, network internazionale di agenzie di model management.\nLa Perla.\nIl 4 giugno 2013 la societ\u00e0 SMS Finance di Silvio Scaglia si aggiudica l'asta per il controllo de \"La Perla\" marchio di moda intimo e pr\u00eat-\u00e0-porter di Bologna. Davanti al Tribunale Civile di Bologna, Scaglia ha vinto l'asta per la somma di 69 milioni di euro, battendo l'offerta di Calzedonia e dell'israeliana Delta Galil Industries..\nSotto la guida di Silvio Scaglia l'azienda ha iniziato un'importante fase di riposizionamento del brand e di sviluppo worldwide.\nNel febbraio 2018, dopo aver trattato con i cinesi di Fosun, Scaglia cede il controllo di La Perla a una societ\u00e0 olandese, Sapinda Holding, di propriet\u00e0 di un finanziere tedesco.\nRadio Radicale.\nNel marzo 2014 Silvio Scaglia d\u00e0 la sua disponibilit\u00e0 a Rita Bernardini e Marco Pannella per fornire un aiuto economico al \"Centro d'Ascolto televisivo\" di Radio Radicale.\nYewno.\nNel 2016 Silvio Scaglia attraverso il suo fondo di investimento Pacific Capital investe in YEWNO una \u201cdiscovery platform\u201d sviluppata da Ruggero Gramatica anche grazie al contributo dell'Universit\u00e0 di Stanford.\nVicende giudiziarie.\nSilvio Scaglia \u00e8 stato coinvolto in alcune vicende giudiziarie tra il 2007 e il 2013, da cui \u00e8 sempre uscito giudicato innocente ed estraneo ai fatti.\nInchiesta Fastweb.\nIl 13 marzo 2007 i magistrati romani che indagano dalla fine del 2004 su una presunta frode fiscale internazionale relativa al periodo dal 2003 al 2006 interrogano Scaglia per la prima volta in qualit\u00e0 di ex amministratore delegato di Fastweb. Il 13 aprile 2007 il Pubblico Ministero chiede di archiviarne la posizione. Il caso viene archiviato dal Giudice per le Indagini Preliminari il 22 maggio 2007.\nInchiesta Fastweb - Telecom Italia Sparkle.\nSilvio Scaglia \u00e8 stato indagato per il reato di \"associazione a delinquere finalizzata all'evasione fiscale\" nell'inchiesta Fastweb - Telecom Italia Sparkle in quanto amministratore delegato di Fastweb. Accusato, insieme agli altri amministratori di Fastweb e a quelli di Telecom Italia Sparkle, di falsa fatturazione di servizi telefonici e telematici inesistenti.\nI fatti contestati si riferiscono al periodo di esercizio 2005-2006 e riguarderebbero una presunta evasione di Iva relativa ad attivit\u00e0 di alcuni gestori di servizi a pagamento che si sono avvalsi delle rete di Fastweb e Telecom Italia Sparkle.\nIl 23 febbraio 2010, viene emesso dal gip di Roma un'ordinanza di custodia cautelare anche nei confronti di Scaglia, su richiesta della Procura Distrettuale Antimafia; Scaglia d\u00e0 mandato ai suoi legali di concordare un suo interrogatorio e rientra in Italia nella notte tra il 25 e il 26 febbraio, con un volo privato dalle Antille.\nIl 23 novembre 2010 inizia il processo di primo grado.\nIl 24 febbraio 2011, dopo quasi un anno di custodia cautelare per Silvio Scaglia, i giudici della Prima Sezione penale del Tribunale di Roma accolgono l'istanza di scarcerazione.\nll 17 ottobre 2013 il Collegio della Prima Sezione penale del Tribunale di Roma emette la sentenza di assoluzione a formula piena per Silvio Scaglia stabilendo la sua totale \"estraneit\u00e0 ai fatti\".\nIl 27 settembre 2017 la Corte d\u2019Appello di Roma conferma per Scaglia le assoluzioni gi\u00e0 pronunciate in primo grado nel 2013 dalla Prima Sezione Penale del Tribunale di Roma."}
{"id": "829966", "revid": "1884099", "url": "https://it.wikipedia.org/wiki?curid=829966", "title": "Cantalupo (botanica)", "text": "Il cantalupo \u00e8 una variet\u00e0 di melone del gruppo cantalupensis, di media grandezza, superficie ruvida, polpa giallo-arancio.\n\u00c8 stato chiamato cos\u00ec perch\u00e9 originariamente portato da missionari cattolici asiatici al castello pontificio di Cantalupo, localit\u00e0 della Bassa Sabina ad una cinquantina di chilometri da Roma (attualmente in provincia di Rieti)."}
{"id": "829967", "revid": "1985488", "url": "https://it.wikipedia.org/wiki?curid=829967", "title": "Cartilagine di Meckel", "text": "La cartilagine di Meckel o processo cartilagineo mandibolare \u00e8 il primo abbozzo di cartilagine embrionale, derivazione della cartilagine \"primaria\" del condrocranio, destinato a fornire una direzione per il tessuto osseo che si svilupper\u00e0 per dare forma al futuro corpo della mandibola. La cartilagine di Meckel si estende dalla linea mediana fino alla regione auricolare, che riveste una funzione importante per l'ossificazione, in quanto induce la formazione di due lamine ossee, una esterna ed una interna alla cartilagine, che si uniscono inferiormente a formare una doccia.\nQuesto primo abbozzo \u00e8 quasi totalmente riassorbito ad eccezione di un breve tratto alla sua estremit\u00e0 dorsale che d\u00e0 origine all'incudine ed al martello, oltre che al legamento sfeno-mandibolare.\nPrende il nome dall'anatomista Johann Friedrich Meckel."}
{"id": "829969", "revid": "26630", "url": "https://it.wikipedia.org/wiki?curid=829969", "title": "Rocca di Neto", "text": "Rocca di Neto (IPA: ) \u00e8 un comune italiano di abitanti della provincia di Crotone in Calabria. Nota dal 1832 al 1863 come Rocca Ferdinandea (IPA: ) in onore di Ferdinando II di Borbone, da allora prende il nome composto da \"rocca\" e dall'omonimo fiume che scorre sul confine a sud del territorio comunale.\nStoria.\nLa Rocca di Neto antica, allora chiamata \"Casale di Terrate\", sorse sulle alture di Cupone e di Tanzanovella e si trovava a 39\u00b0 ed 11\u2019 di latitudine boreale, a 34\u00b0 e 52\u2019 di longitudine orientale dal meridiano del ferro; stava poi a greco da Santa Severina, a libeccio da Strongoli, a maestro da Crotone.\nDall\u2019anno 71 a.C., rimase sotto il dominio romano alle dipendenze di Petelia. Le terre di \"Casale di Terrate\", come quelle degli altri abitati della valle del Neto, furono assegnate agli aristocratici romani, che estesero l\u2019economia del latifondo, basata sull\u2019integrazione tra la coltura estensiva dei cereali e la transumanza di mandrie e greggi tra la marina e la Sila, attraverso le valli del Neto e del Tacina.\nNell'Alto medioevo a Rocca di Neto esisteva il Monastero Cistercense di \u201c\"Santa Maria delle Terrate\"\u201d, sorto nel 1178, filiale della Sambucina, il quale, all\u2019inizio del secolo XIII, passer\u00e0 alle dipendenze dell\u2019abbazia di S. Angelo in Frigillo. \"Santa Maria delle Terrate\" inizi\u00f2 una fase di rinascita del \"Casale di Terrate\", determinandone la ripresa economica. L\u2019abbazia aveva, infatti, la funzione di promuovere la cultura e di favorire anche le attivit\u00e0 agricole dell\u2019area dove si era insediata. Compito cui i monaci cistercensi assolsero egregiamente per alcuni secoli, perch\u00e9 modellarono il paesaggio agrario di \"Casale di Terrate\" coltivando i vigneti, gli alberi da frutto e, attorno agli abitati, gli orti.\nLa successiva storia di Rocca di Neto \u00e8 contrassegnata da una continua successione di feudatari laici ed ecclesiastici che, per accrescere sempre di pi\u00f9 i loro introiti, detenevano nell\u2019asservimento il popolo, usurpandone i diritti fondamentali e determinandone la decadenza sociale ed economica.\n\u00c8 citata come \"Rocca\" in un documento del XIV secolo. Nel 1420 Covella Ruffo ebbe dalla regina Giovanna II il mero e misto imperio su un ampio territorio a Nord del fiume Neto, tra cui Rocca di Neto.\nNel lontano 1445 il territorio di Rocca di Neto, risultava parte del Principato di Rossano, viene concesso dal Re Alfonso I d\u2019Aragona a Marino Marzano, il quale, tra il 1460 ed il 1464, in seguito all\u2019esproprio del feudo a favore di Giovanni Simonetta di Caccuri, diede inizio a tutta una serie di vendette verso questa universit\u00e0, scagliandosi contro gli ignari cittadini ai quali inflisse morte e distruzione. Per breve tempo rest\u00f2 nelle propriet\u00e0 demaniali del Re di Napoli, Ferdinando d\u2019Aragona. Ma nel 1505 la Contea di Cariati, con i suoi fortilizi e le sue terre tra cui Rocca di Neto, fu concessa da Ferdinando il Cattolico a \"Giovambattista Spinelli\". La signoria degli Spinelli (Giovanbattista, Ferrante, Giovanbattista, Francesca, Carlo e Scipione) si protrarr\u00e0 fino al 1570.\nNel 1539 fu fondato un convento dei monaci dell'Ordine di Sant'Agostino aderente alla congregazione degli Zumpani e che rimase attivo fino al 1652, quando venne soppresso.\nMarcantonio Lucifero approfittando delle difficolt\u00e0 finanziarie di Scipione Spinelli, principe di Cariati, acquist\u00f2 nel 1570 Monte Spinello e Rocca di Neto, ma indebitato procedette ad alcune vendite. Nel 1578 cedette dapprima il feudo di Rocca di Neto a Giraldino d\u2019Amelia, il quale quasi subito lo pass\u00f2 a Giulio Caponsacco. Da questi Rocca di Neto fu ceduta proprio al cognato Cesare d\u2019Aquino \u201csenza patto di ricompra\u201d, con Regio Assenso del 1586. Dal figlio Carlo d'Aquino, 1\u00ba Principe di Castiglione, che era subentrato nel possesso del feudo fu venduta a Francesco Campitelli, principe di Strongoli, con Regio Assenso del 17-7-1624. Mutio Prothospataro, nobile crotonese, nel 1631 per 47.000 ducati lo acquist\u00f2 da Francesco Campitelli, con castello, fortezza, banco di giustizia, cognizione delle prime e seconde cause civili, criminali e miste.\nIl terremoto dell\u20198 giugno 1638, fece crollare totalmente 16 case, parzialmente altre 5 e tutte le altre abitazioni furono gravemente danneggiate, i monasteri di S.Agostino e di S.Benedetto furono gravemente danneggiati, il campanile della chiesa madre croll\u00f2 causando la parziale distruzione della chiesa.\nMorto il 27 gennaio 1644 Mutio Prothospatario, Rocca di Neto passo alla figlia Elisabetta, moglie del Marchese di Crucoli Diego Francesco Amalfitani. Alla morte dell'Amalfitani, nel 1655, e di Elisabetta, nel 1656, Rocca di Neto ricadde in Regia Corte.\nIl 19 ottobre 1664 Rocca di Neto fu acquistata dalla \"Certosa di Santo Stefano del Bosco\", che vendette parecchi suoi beni in altre grangie, per recuperare il capitale necessario. A Rocca di Neto, \"la Certosa di Santo Stefano del Bosco\", sorta per opera di \"San Brunone di Colonia\" sul finire del secolo XI con ricche donazioni da parte dei primi Normanni, ebbe la sua sede in prossimit\u00e0 del Calvario, nella localit\u00e0 denominata \u201c\"Casino\"\u201d (Via Rialto). La Camera Baronale di Rocca di Neto veniva, quindi, ad essere posseduta da un ente religioso che deteneva una propriet\u00e0 fondiaria non indifferente. Nel 1783, per la soppressione del Monastero dei Certosini, il feudo di Rocca di Neto fu incorporato nel \"Regio Demanio\".\nLa popolazione di Rocca di Neto nel Seicento era modesta e crescer\u00e0 in seguito molto lentamente: nel 1675 conter\u00e0 solo 413 abitanti, 567 nel 1725 e 709 nel 1744.\nAll\u2019inizio dell\u2019Ottocento fu presidiata dai francesi di Giuseppe Bonaparte.\nDistrutta dal terremoto del 1832, venne ricostruita pi\u00f9 in alto, a breve distanza dal sito in cui sorgeva il vecchio borgo, assumendo il nome di \"Rocca Ferdinandea\". Riprende l\u2019antico nome di Rocca di Neto dopo l\u2019unit\u00e0 d\u2019Italia nel 1863.\nMonumenti e luoghi d'interesse.\nChiesa della Madonna delle Sette Porte.\nCostruita nel Seicento su un edificio rinascimentale, ospita un dipinto quattrocentesco della \"Madonna\", oggetto di grande devozione popolare. La chiesa della \"Madonna delle Setteporte\" sorge su una collinetta nella frazione \"Setteporte\" del comune di Rocca di Neto. Originariamente in questo stesso luogo si ergeva una piccola cappella, conosciuta con il nome \"cella dell'eremita\" in cui venne ritrovato un dipinto della Vergine Maria. Il dipinto, di epoca quattrocentesca fu restaurato nel 1809. L'attuale santuario fu edificato nel 1662 sui resti di quest'antica cappellina, di cui oggi non abbiamo tracce. A causa di molteplici danneggiamenti strutturali dovuti a terremoti e ad altre calamit\u00e0 naturali, la Chiesa della Madonna di Setteporte \u00e8 stata pi\u00f9 volte ristrutturata e questi ripetuti interventi ne hanno fortemente modificato l'architettura originale che era caratterizzata da un tetto con travi in legno e strisce di lesene sulla facciata principale. Il nome \"Setteporte\" deriva da un episodio che caratterizz\u00f2 la storia del paese rocchitano. In epoca medievale, infatti, Rocca di Neto era un feudo molto ambito; nel 1400 Marino di Marzano, principe di Rossano, la saccheggi\u00f2 e la sottomise al suo potere. Tra il 1460 e il 1464 il feudo venne sottratto al principe ed egli per sfogare la propria rabbia si vendic\u00f2 aspramente sul popolo rocchitano con saccheggi, incendi e devastazioni. Il 9 luglio 1464 il re Ferdinando d'Aragona impietosito dalla triste situazione in cui vivevano i rocchitani decise di aiutarli concedendo loro sette privilegi di carattere politico - economico che liberarono difatti il feudo dalle sofferenze e dai soprusi subiti. Questa concessione apparve cos\u00ec incredibile che il popolo, fortemente devoto alla Madonna, si convinse che il re avesse operato su intercessione della Vergine Maria e in ricordo di quest'episodio miracoloso la Madonna venne chiamata delle \"Setteporte\". Da allora \u00e8 protettrice di Rocca di Neto. All'interno della Chiesa sono custodite una statua in legno e un dipinto della Vergine : entrambi sono riproduzioni dei manufatti originali che furono distrutti in un incendio divampato nel santuario il 29 aprile del 1937. L'attuale statua venne realizzata nel 1963 e rispetto all'originale presenta caratteri nuovi e pi\u00f9 moderni. La scultura ha come protagonista la Vergine Maria che sorretta da sei angeli tiene in braccio Ges\u00f9 Bambino e dall'alto protegge Rocca di Neto. L'attuale quadro, pi\u00f9 grande rispetto alla tela originale del 1400, fu realizzato nel 1938 dall'Arcidiacono Arduino Cantafora. Nella parte superiore del dipinto, la Vergine Maria festeggiata da una schiera di angeli viene incoronata da due di loro; ai suoi piedi (nella parte inferiore del quadro) si intravede un paese che si presume essere Rocca di Neto. All'interno del Santuario \u00e8 anche possibile osservare cinque vetrate che raffigurano le tre virt\u00f9 teologali, l'Eucarestia e la discesa dello Spirito Santo. Il Santuario \u00e8 diventato nei secoli meta di pellegrinaggi, di fedeli profondamente devoti alla Madonna delle Setteporte. Nella notte del 4 Ottobre 2018 una tromba d'aria ha scoperchiato e distrutto il tetto del Santuario, causando la caduta di detriti e calcinacci anche al suo interno. Dopo l'accaduto, il tetto \u00e8 stato ristrutturato; la tela e la statua della Vergine Maria sono stati sottoposti a restauro. Da Aprile 2021 \u00e8 possibile nuovamente visitare il Santuario e ammirare i monumenti custoditi al suo interno.\nChiesa di Santa Filomena.\nAl suo interno sono conservate numerose statue di santi.\nInfrastrutture e trasporti.\nRocca di Neto \u00e8 collegata alla Strada statale 107 Silana Crotonese tramite l'omonimo svincolo."}
{"id": "829972", "revid": "697352", "url": "https://it.wikipedia.org/wiki?curid=829972", "title": "Tony Bennett", "text": "Bennett vanta una carriera di oltre settanta anni ed \u00e8 vincitore, tra gli altri, di 20 Grammy Awards (di cui uno alla carriera nel 2001) e di 2 Emmy Awards. Con oltre 100 album all'attivo, \u00e8 stato nominato NEA Jazz Master ed \u00e8 entrato a far parte del Kennedy Center Honors.\nBiografia.\nAnthony Benedetto \u00e8 uno dei tre figli di John Benedetto e di Anna Suraci. Suo padre era un negoziante che nel 1906 era emigrato negli Stati Uniti da Pod\u00e0rgoni, vicino a Reggio Calabria; sua madre era una sarta che era nata negli Stati Uniti subito dopo l'emigrazione dei suoi genitori, anch'essi reggini, avvenuta nel 1899.\nInizia a studiare canto all'et\u00e0 di dieci anni, nella citt\u00e0 natale, alla High School of Industrial Arts. Si esibisce giovanissimo all'inaugurazione di un noto ponte sospeso di New York e occasionalmente anche in diversi ristoranti del Queens.\nNel 1944, mentre \u00e8 in corso la seconda guerra mondiale, Bennett, ormai maggiorenne, si arruola nell'esercito prestando servizio nella 63\u00aa divisione di fanteria e si ritrova in Germania, dove partecipa alla liberazione del campo di concentramento di Landsberg.\nRitornato negli Stati Uniti nel 1946, riprende a esibirsi nelle tavole calde della Grande Mela, dove lavora anche come cameriere; intanto studia Bel canto, cosa che gli sar\u00e0 utilissima nel resto della sua carriera.\nNel 1949 una nota interprete Jazz e attrice a Broadway, Pearl Bailey, lo nota e lo invita a cantare in apertura di una sua esibizione al Greenwich Village. Allo spettacolo interviene anche il comico Bob Hope, che consiglia all'ancora Anthony Benedetto di cambiare il suo nome in Tony Bennett.\nProfessionista.\nNel 1950 firma il suo primo ingaggio discografico con la Columbia Records, che stava per lasciar scadere il contratto con Frank Sinatra. La prima raccomandazione che gli viene fatta dai produttori \u00e8 appunto di cercare di non imitarlo.\nIl suo primo successo commerciale \u00e8 \"Because of You\", prodotta da Micth Miller con un arrangiamento orchestrale di Percy Faith: ottiene un altissimo gradimento nei juke box e rimane al primo posto nelle classifica Billboard Hot 100 per otto settimane nel 1951, vendendo pi\u00f9 di un milione di copie. \nSulla scia arrivano \"Cold, Cold Heart\" con Percy Faith che raggiunge la prima posizione nella Billboard Hot 100 per sei settimane sempre nel 1951 e \"Blue Velvet\". \nOrmai divenuta star di prima grandezza soddisfa la moltitudine di fans accorsi a New York, al Paramount Theatre, con sette spettacoli al giorno, dalle 10:30 del mattino alle 3 di notte.\nDopo altri successi come \"Rags to Riches\" e \"In the Middle of an Island\", a partire dal 1955 la carriera musicale subisce una svolta, dovuta sia alla nascita del Rock sia alla sua passione per la musica jazz.\nRealizza un ottimo album come \"The Beat of My Heart\" nel quale si avvale della collaborazione di musicisti come Herbie Mann e Nat Adderley; la sonorit\u00e0 \u00e8 profondamente cambiata rispetto ai lavori precedenti, basti pensare all'utilizzo delle percussioni nello stile di Art Blakey. Il progetto ottiene un buon consenso sia di critica sia di pubblico.\nIn seguito ha l'onore di lavorare con la \"Count Basie Orchestra\" con la quale pubblica due album nel biennio 1958-1959. Riesce nell'impresa, analogamente a Frank Sinatra, di costruirsi la fama di cantante di qualit\u00e0, oscillante, con disinvoltura, tra la musica leggera e il jazz.\nNel 1956 in tv viene trasmesso il Tony Bennett Show, che va in onda d'estate, facendo staffetta con il Perry Como Show.\nNella prima met\u00e0 degli anni sessanta Bennett intensifica i concerti, tra i quali spicca quello al Carnegie Hall del 1962. Nello stesso anno incide la canzone che probabilmente pi\u00f9 di ogni altra lo rappresenta: \"I Left My Heart in San Francisco\", che gli fa vincere ben due Grammy Awards. Nonostante i numerosi impegni si occupa anche di sociale, schierandosi contro il regime dell'apartheid in Sudafrica.\nGli anni settanta ed ottanta e la tossicodipendenza.\nNel frattempo l'attivit\u00e0 diviene ancora pi\u00f9 frenetica: canta con Lena Horne e Barbra Streisand, si separa artisticamente dalla Columbia e approda alla MGM, dove inspiegabilmente non sembra essere molto considerato. Nel 1975 e nel 1976, in collaborazione con il grande pianista jazz Bill Evans, realizza due album, il \"Tony Bennett/Bill Evans album\" e \"Together Again\". Alla fine degli anni settanta si esibisce solo a Las Vegas, e incomincia ad avere problemi di dipendenza dalla droga: il culmine \u00e8 nel 1979, quando rischia la vita per un'overdose di cocaina, dalla quale per\u00f2, si riprende anche grazie all'aiuto dei figli. Danny, il maggiore dei figli, per aiutare il padre decide di prendere il controllo delle spese e per allontanarlo da Las Vegas e lo trasferisce a New York. Danny organizza per Bennett piccole apparizioni in spettacoli tv affinch\u00e9 anche il pubblico pi\u00f9 giovane abbia la possibilit\u00e0 di ascoltare la sua musica. Nel dicembre del 1979 Bennett appare in perfetta forma come ospite d'onore alla cerimonia per i quarant'anni di carriera di Frank Sinatra, esibendosi in alcune delle sue canzoni pi\u00f9 celebri.\nDurante gli anni ottanta si toglie l'etichetta di cantante dei casin\u00f2. Si riunisce con vecchi collaboratori e sigla un nuovo contratto con la Columbia Records, pubblicando un nuovo album dopo pi\u00f9 di dieci anni, \"The Art of Excellence\", nel 1986.\nLa rinascita, gli anni novanta.\nNel nascere degli anni novanta, gli eccessi della disco, della new wave e del punk rock favoriscono un ritorno alle canzoni classiche americane e ai loro interpreti, tra i quali c'\u00e8 lo stesso Bennett. Il figlio Danny gli fa da manager e lo accompagna come direttore d'orchestra nei numerosi show televisivi nei quali il padre appare come guest-star, come il David Letterman Show, Il \"Late night with Conan O'Brien\", diversi spettacoli di MTV e un episodio del cartone animato \"I Simpson\". Nel 1990 esce \"Astoria: Portrait of the Artist\", nel 1992 \"Perfectly Frank\", dove canta i pi\u00f9 grandi successi di The Voice e nel 1993 omaggia Fred Astaire con \"Steppin' Out\", che gli vale l'ennesimo Grammy.\nIntanto si avvicina a nuovi stili e duetta con numerosi cantanti e gruppi, come i Red Hot Chili Peppers, Elvis Costello e Pl\u00e1cido Domingo. Moltiplica i concerti e nel 1998 pubblica un'autobiografia, \"The Good Life: The Autobiography of Tony Bennett\". Nel 1997 viene iscritto nella Hall of Fame degli interpreti jazz e nel 2001 gli viene consegnato il Grammy Award alla carriera.\nNello stesso anno fonda la \"Frank Sinatra School of the Arts\", un liceo pubblico dedicato all'insegnamento delle arti dello spettacolo, inaugurato nel 2001, voluta dallo stesso Sinatra ma che non pot\u00e9 vedere realizzato perch\u00e9 si spense nel 1998. Bennett volle esaudire il desiderio del collega, ricambiandolo di un elogio ricevuto durante un'intervista (1965) alla rivista \"Life\" nella quale Sinatra afferm\u00f2 di considerare Tony Bennett il pi\u00f9 grande cantante dello show business e di restarne incantato ogni volta che lo guardava esibirsi.\nI suoi primi 80 anni.\nNell'agosto del 2006 compie 80 anni e, come nell'occasione del compleanno di Sinatra, tutto il mondo dello spettacolo gli rende omaggio. In cambio lui appare in molte cerimonie e show televisivi. Duetta con Christina Aguilera al \"Saturday Night Live\" e pubblica l'album \"\" (2006) che vince due Grammy Awards e \"Duets II\" (2011) dove canta, tra gli altri, con Aretha Franklin, Amy Winehouse, Lady Gaga, Paul McCartney, Barbra Streisand, Stevie Wonder, Judy Garland, Michael Bubl\u00e9, Elton John, Elvis Costello, C\u00e9line Dion. Il regista Rob Marshall realizza per l'occasione un documentario su di lui, \"Tony Bennett: An American Classic\", in onda sulla NBC.\nIl 28 luglio 2012 si \u00e8 esibito al Lucca Summer Festival in concerto con Giorgia; al concerto ha partecipato anche Antonia, la figlia di Bennet ed \u00e8 stato trasmesso in diretta da Rai Radio 2.\nBennett ha anche impersonato s\u00e9 stesso nel film con Jim Carrey \"Una settimana da Dio\" e in \"Terapia e pallottole\" con Robert De Niro e Billy Crystal.\nIl 29 luglio 2014 viene distribuita la cover del singolo \"Anything Goes,\" di Cole Porter, in duetto con Lady Gaga che anticipa l'album jazz di collaborazioni tra i due artisti, \"Cheek to Cheek\", uscito a settembre.\nL'album ha raggiunto il primo posto della Billboard 200, e la seconda posizione della classifica ufficiale italiana FIMI.\n\u00c8 la seconda volta che Tony Bennett (che a 88 anni \u00e8 l'artista pi\u00f9 anziano ad aver ottenuto un primo posto) \u00e8 in vetta alla classifica degli Stati Uniti con un disco al debutto; \"Cheek to Cheek\" ha vinto anche un Grammy Award come \"Best Traditional Pop Vocal Album\".\nIl 25 settembre 2015, ha pubblicato un album di canzoni composto da Jerome Kern , con Bill Charlap al piano, chiamato \".\"\nI 90 anni e la malattia di Alzheimer.\nIl 3 agosto 2016 Tony Bennett compie 90 anni e l'evento viene celebrato con una festa a cui hanno preso parte vari cantanti ed attori, tra cui Lady Gaga, Stevie Wonder, John Travolta e Bruce Willis. Il 19 agosto 2016, poco dopo il suo 90 \u00b0 compleanno, Bennett di fronte al Fairmont Hotel di San Francisco partecipa all'inaugurazione di una statua alta otto metri che lo raffigura accolto dal canto di un coro che canta \"I Left My Heart in San Francisco\", canzone che Bennett aveva cantato per la prima volta nell'albergo nel 1961.\nNel novembre 2016 Bennett annuncia anche l'uscita di un album live celebrativo dei suoi 90 anni; dal titolo \"Tony Bennett Celebrates 90,\" che vede la partecipazione numerosi cantanti tra cui Michael Bubl\u00e9, Lady Gaga, Diana Krall, K.d. Lang, Andrea Bocelli, Rufus Wainwrighte, Leslie Odom Jr., Stevie Wonder. L'album vince un Grammy Award nella categoria \"miglior album vocale pop tradizionale\".\nNel 2021 viene rivelato che al cantante qualche anno prima \u00e8 stata diagnosticata la malattia di Alzheimer. Congiuntamente, viene annunciato anche un nuovo album jazz in collaborazione con Lady Gaga e due serate di concerti al Radio City Music Hall di New York; denominate \",\" saranno le ultime esibizioni dal vivo del duo. Il figlio e manager di Bennett, Danny, verso la met\u00e0 di agosto, ha annunciato il ritiro del padre dalle scene. Il 1 ottobre 2021 \u00e8 uscito il suo 103\u00ba ed ultimo album in studio intitolato \"Love for Sale\", inciso insieme a Lady Gaga.\nVita privata.\nNel 1952 sposa a Manhattan, Patricia Beech, giovane jazzista dell'Ohio conosciuta dopo una serata in cui si era esibito in un locale di Cleveland. Dall'unione nascono due figli: il primogenito D'Andrea (detto Danny) nel 1954 e Daegal (detto Dae) l'anno successivo.\nDal 1965 Bennett ha una crisi coniugale con la moglie Patricia, che termina con il divorzio nel 1971, anno in cui si risposa con l'attrice Sandra Grant, dalla quale avr\u00e0 altre due figlie: Joanna (nata nel 1970) e Antonia (nata nel 1974).\nDa Sandra divorzia nel 2007, e da quell'anno \u00e8 sposato con Susan Crow, di quaranta anni pi\u00f9 giovane."}
{"id": "829973", "revid": "125059467", "url": "https://it.wikipedia.org/wiki?curid=829973", "title": "Carmen Lasorella", "text": "Biografia.\nSi \u00e8 laureata in Giurisprudenza all'Universit\u00e0 La Sapienza di Roma con una tesi sul diritto all'informazione e la diffusione Radio-Tv in Italia e all'estero. I suoi inizi avvengono a Il Globo, quotidiano di politica, economia e cultura e alle agenzie Radiocor e ANSA. Nel 1987 \u00e8 assunta in Rai, dopo aver iniziato nel 1979 occupandosi prevalentemente di economia e informazione politica.\nDiventa nota in seguito alla conduzione del Tg2 delle 13. La sua conduzione del Tg2 delle 13 \u00e8 una delle edizioni pi\u00f9 viste del tg della seconda rete Rai, dove rimane per 10 anni inviata di guerra, sopravvivendo anche a un tragico agguato in Somalia nel 1995 nel quale rimane ucciso Marcello Palmisano. Scrive reportage televisivi sulle crisi internazionali in Africa, Medio e Vicino Oriente, Asia, America latina.\nNel luglio del 1996 viene nominata responsabile delle relazioni esterne della RAI e assistente del consiglio di amministrazione e del presidente, con la qualifica di vicedirettore. Autrice e conduttrice di programmi tv su Raiuno e Raidue (\"Politistrojka; Rinascimento, la fabbrica del futuro; Tg2 Dossier Notte; Contro l'Aids; Per l'Europa; Clich\u00e9; La sfida di Hong Kong; I laghi del sangue; Il sogno di Abramo; PrimaDonna; Visite a domicilio\"), dall'agosto 1999 al luglio 2003 \u00e8 responsabile e corrispondente della sede RAI di Berlino, con competenza sui paesi dell'Europa dell'est.\nDa maggio 2008 all'ottobre 2012 \u00e8 stata direttrice generale ed editoriale di San Marino RTV.\nIl 24 aprile 2013 \u00e8 stata nominata presidente di RaiNet, la societ\u00e0 \u00e8 stata chiusa nel 2014 e quindi lasciata senza incarico; nel 2017 vince una causa contro la Rai per dequalificazione professionale.\nInizialmente candidata presidente alle elezioni regionali in Basilicata del 2019 sostenuta da una lista civica, decide di ritirarsi a un mese dal voto.\nControversie.\nNel 1993, nell'ambito dell'inchiesta sulle note spese degli inviati della Rai, \u00e8 stata destinataria di un avviso di garanzia per truffa con l'aggravante di aver abusato della professione da parte del magistrato Maria Teresa Covatta della Pretura di Roma. Secondo l'accusa i giornalisti indagati avevano \"gonfiato\" le note spese compilate al termine di una serie di missioni per coprire i servizi sull'operazione di pace in Somalia. Il caso suscit\u00f2 una lunga eco sui media, e sfoci\u00f2 anche in Parlamento con diverse interrogazioni parlamentari."}
{"id": "829981", "revid": "181699", "url": "https://it.wikipedia.org/wiki?curid=829981", "title": "Alkan", "text": ""}
{"id": "829988", "revid": "287204", "url": "https://it.wikipedia.org/wiki?curid=829988", "title": "Tetouan", "text": ""}
{"id": "829991", "revid": "71433", "url": "https://it.wikipedia.org/wiki?curid=829991", "title": "Il sospetto (film 1993)", "text": ""}
{"id": "829994", "revid": "46931", "url": "https://it.wikipedia.org/wiki?curid=829994", "title": "Orchestra filarmonica di New York", "text": ""}
{"id": "829995", "revid": "6865136", "url": "https://it.wikipedia.org/wiki?curid=829995", "title": "Giulio Agricola", "text": ""}
{"id": "830011", "revid": "22475", "url": "https://it.wikipedia.org/wiki?curid=830011", "title": "Sacro Specchio", "text": ""}
{"id": "830012", "revid": "12760", "url": "https://it.wikipedia.org/wiki?curid=830012", "title": "Giunzione aderente", "text": ""}
{"id": "830013", "revid": "1048993", "url": "https://it.wikipedia.org/wiki?curid=830013", "title": "Leigh Harline", "text": "Biografia.\nNato nello Utah, a Salt Lake City, lavor\u00f2 per numerose stazioni radiofoniche prima di entrare a far parte come arrangiatore, nel 1932, della Walt Disney Productions.\nAlla Disney.\nLaureato all'Universit\u00e0 dello Utah, Harline era il direttore musicale per una radio locale di Los Angeles quando fu ingaggiato da Walt Disney per comporre la colonna sonora alla serie Sinfonie allegre negli anni '30. Con Frank Churchill, Larry Morey e Paul J. Smith, Harline \u00e8 il responsabile di numerose colonne sonore della Disney, come \"I'm Wishing,\" \"Whistle While You Work,\" \"Heigh Ho\" e \"Some Day My Prince Will Come.\"\nHarline lasci\u00f2 la Disney nel 1941 per comporre con altri studios, in progetti come \"Road to Utopia\", con Bob Hope e Bing Crosby, nel 1945.\nPremi e riconoscimenti.\nNel 1941, vinse il premio Oscar per la canzone \"When You Wish Upon a Star\" di \"Pinocchio\"."}
{"id": "830019", "revid": "765341", "url": "https://it.wikipedia.org/wiki?curid=830019", "title": "Fulvia Plautilla", "text": "Biografia.\nFiglia del prefetto Gaio Fulvio Plauziano, collaboratore stretto di Settimio Severo, sorella di Gaio Fulvio Plauzio Ortensiano.\nNel 200 fu promessa in sposa a Caracalla, che spos\u00f2 nel 202 diventando \"augusta\". Lo sposo, che all'epoca aveva quattordici anni, era alquanto riluttante. Plauziano, come testimonia Cassio Dione, diede alla figlia una dote bastante per cinquanta donne di rango reale; il banchetto fu in stile imperiale e barbarico, in quanto agli invitati, tra cui c'era Cassio Dione, vennero serviti cibi crudi e vivi.\nI due divorziarono nel 205, a seguito della morte di Plauziano per ordine di Caracalla, dopo un matrimonio senza figli in cui il marito di Plautilla si era rifiutato di mangiare o dormire con lei. Plautilla, mandata in esilio a Lipari col fratello Ortensiano, venne giustiziata per ordine dell'imperatore nel 212, dopo la morte di Settimio Severo.\nIconografia.\nSebbene fosse stata augusta per soli tre anni, Plautilla fu raffigurata su statue e monete in gran quantit\u00e0. Sono note, tra le altre, un'iscrizione a Leptis Magna e una statua a Sparta, quest'ultima interrata di proposto, forse a seguito della \"damnatio memoriae\" che la colp\u00ec dopo la morte, a seguito della quale il suo nome e la sua immagine vennero cancellati dalle raffigurazioni pubbliche.\nLe sue prime monete le sono dedicate pi\u00f9 che coniate in suo nome, e la raffigurano con tratti di bambina, con la tipica pettinatura associata a Diana e popolare tra le giovani donne. In seguito i suoi tratti facciali divennero pi\u00f9 adulti, ed introdusse, nelle monete coniate in suo nome, un nuovo tipo di pettinatura rimasto di moda fino al V secolo. Gli ultimi ritratti la raffigurano con la pettinatura usata dalla suocera Giulia Domna.\nIl motivo per il quale Plautilla ricevette grande attenzione iconografica fu per l'influenza del padre, onorato attraverso la figlia, e per il suo ruolo di madre dei futuri eredi della dinastia dei Severi.\nA seguito della sua morte e della conseguente \"damnatio\", i suoi ritratti vennero sfigurati, con interventi capillari e attentamente programmati. Ogni riferimento a Plautilla venne rimosso dall'Arco degli Argentari a Roma, da un pannello in cui era raffigurata col padre e dalla quarta riga dell'iscrizione. Alcuni dei suoi ritratti furono rimossi ed immagazzinati con cura per un riutilizzo successivo, se \u00e8 vero che esistono ritratti dell'epoca tetrarchico-costantiniana rimodellati a partire da quelli di Plautilla."}
{"id": "830021", "revid": "1494169", "url": "https://it.wikipedia.org/wiki?curid=830021", "title": "Ninfee rosa", "text": ""}
{"id": "830028", "revid": "729019", "url": "https://it.wikipedia.org/wiki?curid=830028", "title": "Battaglia di Numistro", "text": "La battaglia di Numistro(ne) fu combattuta nel 210 a.C. tra l'esercito di Annibale e l'esercito di Marco Claudio Marcello. La battaglia fu inconcludente, poich\u00e9 nessuno dei due prevalse sull'altro. Alla fine Annibale si ritir\u00f2 e Marcello lo insegu\u00ec fino ad Ascoli, che fu anch'essa di esito incerto.\nContesto storico.\nDopo le sue continue sconfitte (su tutte, la Battaglia di Canne, ma anche quelle del lago Trasimeno e della Trebbia), la fedelt\u00e0 degli alleati italiani di Roma cominci\u00f2 a vacillare. Oltre ai Sanniti, ai Lucani, ai Greci del Sud Italia, anche in Apulia sorsero le prime ribellioni. La citt\u00e0 di Erdonia era gi\u00e0 stata teatro di una sconfitta romana nel 212 a.C., quando due anni dopo i romani provarono a riconquistarla. Ecco come Tito Livio descrive il particolare momento della guerra in corso ormai da otto lunghi anni:\nIntanto il console Marco Claudio Marcello aveva lasciato Roma ed insieme al proconsole Gneo Fulvio Centumalo Massimo, mossero con i loro rispettivi eserciti verso Erdonia. Prima ottennero la resa di Salapia, distruggendovi le guarnigioni cartaginesi. Credendo che Annibale stesse ripiegando verso la Calabria (il \"Bruttium\"), i due eserciti mossero verso i Sanniti, che subito abbandonarono ogni idea di secessione, e vi strapparono con la forza le citt\u00e0 di \"Marmoree\" e di \"Mele\", dove furono sconfitti circa 3.000 soldati di Annibale, che vi erano stati lasciati come guarnigione. L'occupazione di queste due citt\u00e0 produsse, non solo un ricco bottino che fu lasciato ai soldati, ma anche duecentoquarantamila moggi di grano e centodiecimila di orzo.\nAntefatto.\nGneo Fulvio decise allora di porre i propri accampamenti non molto distante da Erdonea, nella speranza di riconquistare la citt\u00e0. D'altro canto Annibale, venuto a sapere dei piani del proconsole romano attraverso una serie di spie e temendo di poter perdere l'alleanza di quella citt\u00e0, decise di assalire il nemico e di coglierlo di sorpresa. L'esito della battaglia che ne segu\u00ec fu estremamente favorevole ai Cartaginesi, tanto che dopo la disastrosa sconfitta rimediata dai Romani, molti di loro furono dispersi nella fuga, altri invece furono massacrati. Lo stesso proconsole, Gneo Fulvio, cadde insieme ad undici tribuni militari. Livio afferma di non essere certo di \u00abquante migliaia di soldati siano state trucidate in quella battaglia\u00bb, ricordando che alcuni storici parlavano, chi di 13.000 e chi di non pi\u00f9 di 7.000.\nAnnibale alla fine riusc\u00ec ad impadronirsi anche degli accampamenti e del loro bottino. Poi prefer\u00ec dare alla fiamme Erdonea, trasferendo i suoi abitanti a Metaponto e Turii, poich\u00e9 era venuto a sapere che quella citt\u00e0 sarebbe passata ai Romani una volta che si fosse allontanato dalla stessa. Uccise quindi i loro capi, i quali avevano avuto in precedenza incontri segreti con Fulvio. Intanto i Romani che si erano salvati dalla grave disfatta, riuscirono a raggiungere nel Sannio il console Marco Claudio Marcello.\nBattaglia.\nMarcello, che non era per nulla spaventato dalla grande disfatta subita dal proconsole romano, poco prima, scrisse una lettera al senato informandolo della morte di Gneo Fulvio e della perdita della citt\u00e0 Erdonea. Comunic\u00f2 quindi che si sarebbe diretto contro Annibale, ricordando loro di essere stato in passato quello che era riuscito a battere il condottiero cartaginese, subito dopo la battaglia di Canne. Egli non aveva nessuna intenzione di dargli tregua e di concedergli il tempo di esultare per la vittoria appena conseguita.\nA Roma purtroppo per\u00f2 si temeva il peggio.\nMarcello pass\u00f2 dal Sannio in Lucania e pose il campo in una zona pianeggiante nei pressi di Numistrone, proprio di fronte ad Annibale che occupava un colle. Il console romano, per dimostrare di non temere il Cartaginese, condusse per primo il suo esercito sul campo di battaglia. Annibale, quando vide che le insegne romane uscivano dalle porte dell'accampamento nemico, ordin\u00f2 alla sua armata di fare altrettanto. Colloc\u00f2, pertanto, la sua ala destra sul pendio della collina, mentre i Romani utilizzarono la citt\u00e0 come punto di riferimento per la loro ala sinistra. La battaglia inizi\u00f2 all'ora terza (met\u00e0 mattina) e dur\u00f2 fino a notte. E bench\u00e9 i soldati delle prime file fossero esausti, il combattimento risult\u00f2 perfettamente in equilibrio.\nLe schiere che presero parte al combattimento iniziale furono per i Romani, la prima legione e l'ala destra, mentre per i Cartaginesi, i soldati spagnoli e i frombolieri delle Baleari e, pi\u00f9 tardi, anche gli elefanti. In seguito subentrarono tra i Romani, alla prima legione, la terza, e all'ala destra la sinistra; tra i Cartaginesi, i soldati freschi sostituirono i compagni stanchi. Le nuove unit\u00e0 generarono nei due schieramenti una nuova gagliardia, tanto che si riaccese un nuovo e violento combattimento. Fu solo la notte a separare le due armate, quando la vittoria risultava ancora incerta.\nConseguenze.\nIl giorno seguente i Romani rimasero fermi nell'accampamento, almeno fino ad un'ora avanzata del giorno. Quando videro che nessun nemico avanzava contro di loro, preferirono raccogliere le spoglie dei loro morti, radunandole in un unico posto e poi dando loro fuoco. La notte seguente, nel silenzio pi\u00f9 totale, Annibale mosse il campo e si incammin\u00f2 all'insaputa dei Romani verso l'Apulia. Quando Marcello si accorse che il nemici era fuggito, lasci\u00f2 i feriti a Numistrone con un modesto presidio, a capo del quale pose il tribuno L. Furio Purpurione, e si incammin\u00f2 per inseguire il Cartaginese. Lo raggiunse presso Venosa, dove per diversi giorni i due schieramenti si affrontarono pi\u00f9 che altro in scaramucce, non tanto in vere e proprie battaglie. Secondo Livio gli scontri furono disordinati e quasi tutti favorevoli ai Romani. Poi i due eserciti vennero condotti attraverso l'Apulia senza che avvenisse alcun combattimento degno di nota, in quanto Annibale muoveva il campo di notte, mentre Marcello lo inseguiva in pieno giorno e dopo aver fatto le dovute ricognizioni."}
{"id": "830030", "revid": "287204", "url": "https://it.wikipedia.org/wiki?curid=830030", "title": "Chris Dodd", "text": "Biografia.\nDal padre Thomas J. Dodd (che fu senatore dal 1959 al 1971) eredit\u00f2 la passione politica e l'affiliazione al Partito Democratico. Cattolico, studi\u00f2 tra i gesuiti e nel 1966 si laure\u00f2 in letteratura inglese per poi lavorare in un'organizzazione pacifista della Repubblica Dominicana dal 1967 al 1968; dal 1969 al 1975 fu comunque arruolato nell'esercito statunitense.\nNel 1970 si \u00e8 sposato con Susan Mooney da cui per\u00f2 ha divorziato nel 1982 per convolare a seconde nozze con Jackie Marie Clegg. \u00c8 padrino dell'attrice e cantante Christy Carlson Romano e fratello del professore ed ambasciatore Thomas J. Dodd, Jr.\nLa sua carriera politica cominci\u00f2 nel 1974, quando il Partito Democratico lo candid\u00f2 con successo alla Camera dei Rappresentanti. Fu deputato fino al 1981, anno in cui entr\u00f2 nel Senato come rappresentante del Connecticut: finora, ha sempre riconfermato il suo seggio in tutte le elezioni di medio termine. Dal 1995 al 1997 \u00e8 stato il segretario del Partito Democratico, dal 2001 al 2003 ha guidato la commissione parlamentare per le norme amministrative e dal 2007 presiede la commissione urbanistica.\nNel 2004 rifiut\u00f2 di candidarsi sia alla presidenza del gruppo parlamentare minoritario al Senato sia alle primarie presidenziali democratiche mentre nel 2006 avrebbe voluto candidarsi come governatore del Connecticut ma per esigenze di partito rinunci\u00f2 al suo intento. Nello stesso anno sostenne di voler appoggiare l'amico Joe Lieberman alle primarie locali per il Senato: anche quando Lieberman venne sconfitto da Ned Lamont, l'appoggio di Dodd per lui non venne mai meno.\nChristopher Dodd viene considerato un politico di sinistra moderata e la sua caratteristica principale \u00e8 quella di essere molto rispettoso dei paesi dell'America Latina: \u00e8 infatti contrario ad ogni politica \"interventista\" in quella zona e non ha appoggiato le scelte fatte da vari presidenti repubblicani (Ronald Reagan, George H. W. Bush e George W. Bush) di neutralizzare o indebolire vari uomini politici ostili agli USA come Daniel Ortega, Manuel Noriega ed Hugo Ch\u00e1vez.\nIl 22 dicembre del 2006 annunci\u00f2 la sua candidatura alle primarie democratiche che avrebbero scelto ufficialmente il candidato del \"partito dell'asino\" alle elezioni del 2008; formalmente, tuttavia, le pratiche burocratiche relative alla sua iscrizione nel registro dei candidati si conclusero il 19 gennaio del 2007.\nIl 4 gennaio del 2008, al termine del caucus dell'Iowa (primo test elettorale delle primarie democratiche), prefer\u00ec ritirarsi dalla competizione elettorale a causa dello scarso risultato ottenuto (0,02%). Il 26 febbraio annunci\u00f2 il suo sostegno alla candidatura di Barack Obama"}
{"id": "830034", "revid": "6864941", "url": "https://it.wikipedia.org/wiki?curid=830034", "title": "John Forbes Kerry", "text": ""}
{"id": "830039", "revid": "1337338", "url": "https://it.wikipedia.org/wiki?curid=830039", "title": "IBI", "text": ""}
{"id": "830040", "revid": "729019", "url": "https://it.wikipedia.org/wiki?curid=830040", "title": "Battaglia di Nola (216 a.C.)", "text": "La prima battaglia di Nola fu combattuta nel 216 a.C. tra l'esercito di Annibale e reparti dell'esercito romano guidati da Marco Claudio Marcello.\nContesto storico.\nDopo la schiacciante vittoria a Canne (216 a.C.), Annibale raggiunse i primi importanti risultati politico-strategici. Alcuni centri cominciarono a abbandonare i Romani, come Campani, Atellani, Calatini, parte dell'Apulia, i Sanniti (ad esclusione dei Pentri), tutti i Bruzi, i Lucani, gli Uzentini e quasi tutto il litorale greco, i Tarentini, quelli di Metaponto, di Crotone, di Locri e tutti i Galli cisalpini, e poi \"Compsa\", insieme agli Irpini. Non si arrese invece \"Neapolis\", rimasta fedele a Roma.\nIl comandante cartaginese invi\u00f2 a sud nel Bruzio il fratello Magone con una parte delle sue forze, per accogliere la resa di quelle citt\u00e0 che abbandonavano i Romani e costringere con la forza quelle che si rifiutavano di farlo. Annibale, invece, con il grosso dell'esercito, si diresse in Campania dove riusc\u00ec ad ottenere dopo una serie di trattative la defezione di Capua che a quell'epoca era ancora, per importanza, la seconda citt\u00e0 della penisola, dopo Roma.\nDopo aver ottenuto l'alleanza della seconda citt\u00e0 pi\u00f9 popolosa della penisola italica riprese le operazioni in Campania, tentando invano di sottomettere \"Neapolis\", conducendo il suo esercito nel territorio di Nola con la speranza che anche questa citt\u00e0 si arrendesse senza far ricorso alle armi.\n\"Casus belli\".\nIl senato di Nola ed i suoi principali esponenti erano tutti favorevoli a mantenere invariata l'alleanza con Roma. Il popolo invece era favorevole al condottiero cartaginese, anche per il timore che potesse devastare tutti i loro campi, intorno alla citt\u00e0, portando ad una conseguente carestia. E poich\u00e9 i senatori temevano di non potersi opporre a tanta moltitudine, cominciarono a prender tempo, fingendo di approvare la defezione ad Annibale. Mandarono all'insaputa di tutti, alcuni ambasciatori al pretore romano, Marco Claudio Marcello, che si trovava presso Casilino, per informarlo della situazione della citt\u00e0 ormai \"assediata\" dalle truppe cartaginesi.\nMarcello allora, invit\u00f2 il senato di Nola a continuare a fingere, per prendere tempo, mentre lui stesso, si diresse prima su \"Caiatia\", poi varcato il Volturno, pass\u00f2 attraverso il territorio di \"Saticola\" e Trebula, fino a \"Suessula\", per raggiungere finalmente Nola attraverso i monti. Grazie all'arrivo del pretore romano Annibale prefer\u00ec abbandonare Nola e si diresse su Napoli, bramoso di impadronirsi della fortezza marittima, per rendere sicuro il tragitto delle navi dall'Africa. Ma poich\u00e9 venne a sapere che la citt\u00e0 era occupata dal prefetto romano Marco Giunio Silano, continu\u00f2 la sua marcia in direzione di \"Nuceria\", che fu presa per fame; poi saccheggiata e data alle fiamme.\nMarcello, giunto a Nola, occup\u00f2 la cittadina, non tanto per sfiducia nel suo presidio, quanto per la volont\u00e0 dei suoi principali cittadini. Si temeva che il popolo, ed in particolare Lucio Banzio, potessero passare dalla parte di Annibale. Marcello allora cerc\u00f2 di accattivarsi la simpatia del giovane Banzio, donandogli un bellissimo cavallo e cinquecento bigati.\nFrattanto Annibale, dopo aver mosso il campo da \"Nuceria\", giunse nuovamente a Nola. Il prefetto romano, prefer\u00ec rifugiarsi all'interno della citt\u00e0, non perch\u00e9 temesse il nemico, ma per non offrire ai Nolani la possibilit\u00e0 di tradirlo.\nBattaglia.\nEntrambi i comandanti, romano e cartaginese, ordinarono le schiere a battaglia. Quelle dei Romani avevano alle spalle le mura di Nola, quelle dei Cartaginesi avevano alle spalle il proprio accampamento. Da quel momento cominciarono a verificarsi isolati scontri tra i due schieramenti con esito alterno, non avendo i due comandanti dato alcun segnale per scatenare la battaglia campale.\nDurante queste continue scaramucce quotidiane, alcuni senatori di Nola, riferirono a Marcello che vi erano stati dei colloqui notturni tra il popolo e i Cartaginesi, per tradire i Romani una volta che si fossero nuovamente schierati al di fuori delle mura. I Nolani avrebbero saccheggiato i loro approvvigionamenti e le armi da guerra, poi avrebbero chiuso le porte e occupato le mura, in modo da consegnarsi poi ai punici. Il pretore, dopo aver lodato i senatori per averlo informato, decise di tentare la sorte della battaglia, prima che in citt\u00e0 scoppiasse qualche rivolta. Divise l'esercito in tre parti e dispose ciascuna parte davanti alle tre porte che guardavano verso il nemico. Comand\u00f2 quindi che le salmerie seguissero subito dietro l'esercito. Dispose dietro la porta centrale il meglio delle sue legioni e la cavalleria romana; dietro le porte laterali le reclute, la fanteria leggera dei \"velites\" e la cavalleria alleata; ai Nolani fu vietato di avvicinarsi alle mura e alle porte, e alcuni reparti vennero potenziati per meglio difendere le salmerie.\nDopo una lunga attesa, Annibale, a cui sembrava strano che l'esercito romano non uscisse dalla porta centrale e che nessun soldato armato fosse sulle mura, ritenne che i suoi colloqui segreti con il popolo di Nola fossero stati rivelati a Marcello; decise, pertanto, di rimandare parte dei suoi soldati all'interno dell'accampamento, con l'ordine di prendere ogni mezzo per assaltare la citt\u00e0, certo che i Nolani si sarebbero sollevati all'interno della citt\u00e0. All'improvviso il prefetto romano diede ordine di attaccare, facendo suonare le trombe e levando alti clamori. I Romani uscirono dalla porta centrale in modo tanto violento da mettere in seria difficolt\u00e0 la parte di mezzo dell'esercito cartaginese. Intanto alle ali dello schieramento romano, i due \"legati\" di Marcello, Publio Valerio Flacco e Gaio Aurelio, uscirono rapidamente e piombarono sulle ali dello schieramento avversario.\nIl frastuono generato anche dai vivandieri romani, e di tutti quelli addetti alle salmerie, fece credere ai Cartaginesi che si trattasse di un esercito molto pi\u00f9 grande di quanto fosse in realt\u00e0. Nello scontro, secondo Livio, vennero uccisi 2.800 Cartaginesi e solo 500 Romani.\nConseguenze.\nAnnibale, avendo perduto la speranza di poter occupare Nola, si diresse su Acerra. Marcello allora fece chiudere le porte e dispose le sentinelle perch\u00e9 nessuno potesse pi\u00f9 uscire. Promosse un processo contro quelli che avevano avuto colloqui segreti con il nemico e ne fece decapitare pi\u00f9 di settanta per alto tradimento. Dispose inoltre che i loro beni fossero confiscati e divenissero di propriet\u00e0 del popolo romano e affid\u00f2 il governo cittadino al senato. Quindi part\u00ec anch'egli e pose gli accampamenti sulle alture che sovrastano Suessula."}
{"id": "830043", "revid": "80339", "url": "https://it.wikipedia.org/wiki?curid=830043", "title": "Orizzonti diagnostici del suolo secondo USDA", "text": "Gli orizzonti diagnostici sono considerati come dei \"segni\" lasciati dai diversi fattori pedogenetici che hanno agito su un suolo; ai fini della classificazione, nella tassonomia del suolo secondo USDA se ne individuano parecchi differenti tipi, sia di superficie (\"epipedon\") che di profondit\u00e0 (\"endopedon\"); la classificazione basata su di essi interessa i livelli tassonomici pi\u00f9 elevati (dall'ordine al sottogruppo).\nOrizzonti diagnostici di superficie.\nNel sistema classificatorio viene data minore importanza alla presenza o assenza di un epipedon, rispetto a quella data ad un orizzonte diagnostico di profondit\u00e0. Questo perch\u00e9, essendo superficiali, gli \"epipedon\" possono risentire (e spesso lo fanno) di interventi antropici di qualsivoglia natura (pratiche agronomiche, sbancamenti, compattazioni), che possono anche causare la completa asportazione dello stesso.\nCiononostante, gli epipedon consentono anche di definire univocamente livelli tassonomici elevati (come ad esempio i Mollisol, che devono avere un epipedon \"mollico\", o gli Aridisol, che non lo devono avere).\nEpipedon mollico e umbrico.\nL'epipedon mollico (dal latino \"mollis\", morbido) \u00e8 un orizzonte diagnostico molto scuro, non indurito anche se secco, generalmente piuttosto spesso, con un tasso di saturazione in basi maggiore del 50% e meno di 250 ppm di P2O5. Deve inoltre essere umido per almeno tre mesi cumulativi all'anno (in assenza di irrigazione).\nIl colore scuro deriva dall'arricchimento in sostanza organica; il contenuto di questa decresce molto lentamente con la profondit\u00e0 (orizzonte \"olorganico\"), rendendo i suoli con questo orizzonte molto fertili; il processo pedogenetico correlato con questo tipo di orizzonte \u00e8 l\"'isoumismo\". Per essere riconosciuto come tale, un epipedon mollico deve soddisfare precisi requisiti di colore (molto scuri, con valori di \"chroma\" minori di 3); dato che alcuni suoli con orizzonte mollico possono presentare arricchimenti di carbonato di calcio (chiaro), se il contenuto di questo sale \u00e8 elevato i requisiti di colore cambiano.\nQuesto orizzonte diagnostico \u00e8 talmente correlato con i suoli dell'ordine dei Mollisol da avergli dato il nome; \u00e8 l'orizzonte quasi nero e profondo dei suoli di steppa, anche se all'interno di questo sistema di classificazione l'ordine dei Mollisol comprende altri suoli oltre alle \"terre nere\" (\"Chernozem\").\nL'epipedon umbrico (dal latino \"umbra\", ombra, in riferimento al colore piuttosto scuro) \u00e8 anch'esso un orizzonte scuro, soffice, relativamente profondo. Ad occhio nudo \u00e8 indistinguibile da un epipedon \"mollico\"; le differenze fra i due si svelano solo dopo un'analisi chimica che rivela il suo tasso di saturazione in basi, che \u00e8 minore del 50% al contrario del mollico. Pertanto, risulta leggermente pi\u00f9 acido e di conseguenza meno fertile.\nEpipedon histico e folistico.\nSono due orizzonti diagnostici di superficie molto simili, entrambi caratteristici dei suoli dell'ordine degli Histosol, formati per la gran parte da residui vegetali. Il nome dei due orizzonti ha un'origine un po' spuria, venendo contemporaneamente dal latino \"folia\", foglia, e dal greco \"histos\", tessuto.\nL'epipedon folistico \u00e8 saturato d'acqua per meno di 30 giorni cumulativi in un anno normale. Analogamente agli altri orizzonti organici, deve soddisfare precise condizioni riguardo al contenuto percentuale di carbonio organico; se arato, questa percentuale pu\u00f2 diminuire, dato che una certa parte di sostanza organica si perde in seguito a ossidazione derivante da maggior aerazione del profilo.\nL'orizzonte histico (dal greco \"histos\", tessuto) \u00e8 invece un orizzonte che risulta composto da materiali organici (torba) per uno spessore da 20 a 60\u00a0cm, analogamente all'epipedon \"folistico\"; a differenza di quest'ultimo manifesta per\u00f2 saturazione per pi\u00f9 di 30 giorni cumulativi all'anno (a meno che non sia drenato artificialmente) e presenta screziature derivanti da condizioni redox.\nUn epipedon \"histico\", cos\u00ec come uno \"folistico\", pu\u00f2 coincidere con un orizzonte Ap a condizione di possedere almeno una certa quantit\u00e0 di carbonio organico, in misura direttamente dipendente dal contenuto in argilla.\nEpipedon melanico.\nDal greco \"melanos\", nero. Si tratta di uno strato spesso e molto scuro, con elevata concentrazione di sostanza organica; il carbonio organico \u00e8 complessato con la fase minerale nei cosiddetti complessi alluminio-humus. Si manifestano le cosiddette propriet\u00e0 andiche; fra i minerali di neoformazione, predominano gli allofani.\nLa sostanza organica deriva prevalentemente da residui di radici di Graminacee, e si differenzia dalla sostanza organica sviluppatasi sotto foresta utilizzando l'indice melanico. Pur potendo presentarsi anche in altri tipi di suoli, \u00e8 caratteristico (e generalmente associato) ai suoli dell'ordine degli Andisol.\nEpipedon ochrico.\nDal greco \"ochros\", chiaro. Questo epipedon \u00e8 una sorta di \"discarica\"; ci rientrano, infatti, tutti quegli epipedon che, per una ragione o per l'altra, non possono essere identificati in uno degli altri tipi. Ad esempio, un epipedon che avrebbe tutti i requisiti per essere \"mollico\", ma \u00e8 troppo chiaro, o troppo sottile, o troppo duro, diventa \"ochrico\". Orizzonti che potrebbero essere \"histici\" o \"folistici\", ma troppo sottili, diventano \"ochrici\". Questo epipedon non ha caratteristiche accessorie peculiari; pu\u00f2 averne solo se considerato insieme ad altri orizzonti sottostanti.\nL'epipedon \"ochrico\" denota, in linea di massima, pedogenesi generalmente poco avanzate, ed \u00e8 perci\u00f2 presente in suoli poco evoluti (spesso in associazione con l'orizzonte sottosuperficiale \"cambico\"); si osserva infatti di frequente negli ordini degli Entisol e Inceptisol.\nEpipedon antropico e plaggen.\nL'epipedon antropico (dal greco \"anthropos\", uomo) \u00e8 analogo all'epipedon \"mollico\", con la differenza che ha un contenuto di P2O5 maggiore di 250 ppm. \u00c8 dunque anch'esso un orizzonte diagnostico di un certo spessore, scuro e umifero. Gli epipedon antropici non hanno sempre un tasso di saturazione in basi maggiore del 50%, come da requisiti dell'epipedon mollico, ma hanno comunque un TSB pi\u00f9 alto degli epipedon dei suoli circostanti. \u00c8 caratteristico di tutte le zone del mondo in cui vi sia stata lunga e continua presenza umana (Europa, Asia orientale e meridionale), sia come luogo di abitazione (situazione tipica delle zone abbastanza umide) che come zona agricola irrigua (situazione pi\u00f9 frequente nelle zone aride).\nAnche l'epipedon plaggen (dal tedesco \"plaggen\", zolla) \u00e8 un orizzonte in cui, alla pedogenesi naturale, si \u00e8 aggiunto un notevole influsso umano; ha una profondit\u00e0 maggiore di 50\u00a0cm e deriva da letamazioni continue e prolungate (anche secoli). Manifesta di conseguenza colori abbastanza variabili, dipendenti dalle tipologie di materiali apportati; i colori sono generalmente scuri, data l'abbondanza di sostanza organica ben umificata. Contengono spesso frammenti di manufatti, terraglie, sabbia.\nOrizzonti diagnostici di profondit\u00e0.\nGli orizzonti diagnostici di profondit\u00e0 si differenziano da quelli di superficie perch\u00e9 la loro formazione e il loro sviluppo sono avvenuti in profondit\u00e0 nel terreno; questa precisazione sembra ovvia ma \u00e8 in realt\u00e0 doverosa, perch\u00e9 asportazioni degli strati superiori, dovute alle cause pi\u00f9 svariate (erosione, sbancamenti, ecc...) possono mettere a giorno orizzonti di suolo nati e \"vissuti\" in profondit\u00e0. Si pu\u00f2 pensare, ad esempio, ad un orizzonte diagnostico \"argillico\", risultante da illuviazione di minerali argillosi dalle porzioni soprastanti: un eventuale suo rinvenimento alla superficie di un suolo pu\u00f2 essere dovuto solo ad un'asportazione dell'epipedon di quel suolo.\nOrizzonte agrico.\nDal latino \"ager\", campo coltivato. L'orizzonte agrico \u00e8 un orizzonte di illuviazione che manifesta significativi arricchimenti in limo, argilla e humus; si sviluppa in suoli che vengono sottoposti a lavorazioni agricole per tempi lunghi. L'orizzonte agrico deve essere spesso almeno 10 cm.\nIn un suolo utilizzato continuativamente per scopi agricoli, l'aratura causa lo sviluppo di grossi macropori che, unitamente all'assenza di vegetazione nel periodo immediatamente successivo provoca importanti aumenti della percolazione dell'acqua. Questa acqua, nel suo cammino verso il basso, trascina con s\u00e9, eluviandole, particelle di argilla, limo e humus che si accumulano quindi nell'orizzonte immediatamente sottostante.\nQuesti componenti traslocati nel profilo possono accumularsi in differenti maniere, essenzialmente in dipendenza del regime di umidit\u00e0 del suolo. In climi freschi e umidi (regime termico \"mesico\" e regime di umidit\u00e0 \"udico\"), dove la pedofauna \u00e8 abbondante, le particelle illuviali si accumulano nelle numerosissime gallerie scavate dai vermi; in climi tendenzialmente secchi, con scarsa pedofauna, come quello mediterraneo (regime di umidit\u00e0 \"xerico\"), limo, argilla e humus si accumulano prevalentemente sotto forma di lamelle. \nOrizzonte albico.\nDal latino \"albus\", bianco, l'orizzonte diagnostico albico \u00e8 un orizzonte di eluviazione, spesso almeno 1 cm e composto per pi\u00f9 dell'85% in volume da materiali albici. Si rinviene pi\u00f9 spesso al di sotto di un orizzonte genetico A, ma pu\u00f2 presentarsi anche alla superficie; data la sua caratteristica di essere uno strato eluviato, \u00e8 generalmente (ma non sempre) posto al di sopra di un orizzonte di illuviazione, che pu\u00f2 essere un \"fragipan\", un orizzonte \"argillico\", \"kandico\", \"spodico\", \"cambico\" o \"natrico\". A volte un orizzonte albico separa orizzonti che, se uniti, soddisferebbero tutti i requisiti per un epipedon \"mollico\".\nOrizzonte argillico.\nL'orizzonte argillico \u00e8 un orizzonte sottosuperficiale che mostra evidenti segni di illuviazione di minerali argillosi. Se viene rinvenuto alla superficie di un suolo significa che gli strati superficiali sono stati asportati, mediante sbancamenti oppure in seguito a erosione.\nLa presenza di un orizzonte argillico \u00e8 sintomo abbastanza chiaro di pedogenesi lunga, almeno qualche migliaio di anni; questo si desume dal fatto che non si rilevano tracce di illuviazione di argilla in suoli pi\u00f9 giovani di questa et\u00e0. Allo stesso modo, anche il clima ha una sua influenza: in localit\u00e0 caratterizzate da regime di umidit\u00e0 \"perudico\", quindi con percolazione di acqua nel profilo durante tutto l'anno, non si osservano suoli con un orizzonte argillico. Questo si sviluppa esclusivamente in suoli che restano, almeno per qualche tempo, asciutti. La presenza di un orizzonte argillico, simbolo come gi\u00e0 detto di lunga pedogenesi, indica condizioni stabili per lunghi periodi di tempo. Quando si rinviene in un suolo di clima arido, indica condizioni di maggiore umidit\u00e0 in epoche passate, ai quali l'orizzonte \u00e8 sopravvissuto.\nSi \u00e8 anche scoperto che l'orizzonte argillico, in condizioni di clima fresco e umido, \u00e8 temporaneo: tende infatti a traslare verso il basso fino a essere distrutto, lasciando al suo posto un orizzonte \"spodico\" o \"glossico\".\nL'orizzonte argillico \u00e8 caratteristico di molti \"taxa\": \u00e8 tipico dei suoli degli ordini degli Alfisol e Ultisol.\nOrizzonte calcico e petrocalcico.\n\u00c8 un orizzonte illuviale, spesso almeno 15 cm, in cui si osservano accumuli di carbonato di calcio \"secondario\" (CaCO3); per essere identificato come \"calcico\", un orizzonte deve avere un contenuto di CaCO3 superiore al 15% (in massa) e almeno del 5% in pi\u00f9 rispetto all'orizzonte sottostante. Questi accumuli di carbonato di calcio fanno s\u00ec che questo orizzonte abbia dei colori piuttosto chiari, sbiancati.\nLa presenza di un orizzonte calcico assume diversi significati a seconda del clima e quindi dei regimi di umidit\u00e0 e temperatura di un suolo. In un clima caldo e arido, dove la scarsa acqua circolante nel profilo non riesce a lisciviare i carbonati, questi si accumulano in \"filamenti\", seguendo i canali scavati dalle radici delle piante ed espandendosi con il tempo fino a \"saturare\" il profilo e, eventualmente, cementarsi e produrre cos\u00ec un orizzonte \"petrocalcico\". In climi umidi, con falda acquifera subaffiorante in alcuni periodi, la deposizione di carbonato di calcio avviene principalmente per risalita capillare.\nL'orizzonte \"petrocalcico\" \u00e8 un orizzonte calcico in cui il calcare si \u00e8 accumulato ad un livello tale da provocarne l'indurimento irreversibile. Questo processo di accumulo di carbonati richiede lungo tempo; generalmente quindi la presenza di un \"endopedon\" \"petrocalcico\" segnala pedogenesi di lunga durata. Necessita anche di climi non troppo secchi, in cui, almeno per un certo periodo dell'anno, la percolazione prevalga sulla risalita di acqua; per questo motivo, orizzonti petrocalcici in ambienti troppo aridi sono a tutti gli effetti dei paleosuoli.\nUn orizzonte petrocalcico si comporta come un normale orizzonte indurito: le radici non riescono a penetrarlo, eccetto che attraverso le sottili fessurazioni che si possono aprire; i frammenti di questo orizzonte, anche allo stato secco, non si disgregano in acqua. Un orizzonte petrocalcico, per essere identificato come tale, deve avere uno spessore di almeno 10\u00a0cm.\nOrizzonte cambico.\nDal latino \"cambiare\". Deriva da processi di alterazione fisica e/o trasformazioni chimiche, che hanno provocato trasformazioni della originale struttura rocciosa o aggregazioni delle particelle del suolo (in poche parole, che hanno provocato una pedogenesi almeno iniziale). Per essere definito \"cambico\", un orizzonte deve essere spesso almeno 15 cm.\nLe alterazioni fisiche possono avere varie origini: cicli gelo/disgelo o inumidimento/disseccamento, proliferazioni radicali, attivit\u00e0 animali. Per quanto riguarda le alterazioni di tipo chimico, pu\u00f2 derivare da idrolisi di minerali primari, dissoluzione di sali minerali e successiva loro rideposizione, riduzione e rimozione di ferro. Dato che le definizione di orizzonte cambico \u00e8 piuttosto lasca, possono manifestarsene diversi tipi, e la sua presenza pu\u00f2 essere sintomo di diverse condizioni di nascita e sviluppo di un suolo.\nDuripan.\nUn \"duripan\" \u00e8 un orizzonte sottosuperficiale cementato, pi\u00f9 frequentemente da silice illuviale, altre volte da sali come il carbonato di calcio; si rinviene di preferenza in climi piuttosto secchi. \u00c8 molto duro allo stato secco, ma diventa friabile se inumidito.\nFragipan.\nUn \"fragipan\" \u00e8 un orizzonte sottosuperficiale caratterizzato da elevata densit\u00e0 apparente (cio\u00e8 considerando anche i vuoti) e ridotta permeabilit\u00e0. Un orizzonte a fragipan \u00e8 soffice allo stato umido, ma si indurisce se disseccato.\nOrizzonte glossico.\nDal greco \"glossa\", lingua. Questo orizzonte si sviluppa come \"degradazione\" di preesistenti orizzonti \"argillici\", \"kandici\" o \"natrici\" dai quali argille e ossidi di ferro sono stati rimossi; i materiali rimanenti nel profilo, dopo la rimozione, sono detti materiali albici. Nella tassonomia, un orizzonte viene classificato come \"glossico\" quando la percentuale in volume dei materiali albici \u00e8 compresa tra il 15 e l'85%.\nNei primi stadi di sviluppo di questo tipo di orizzonte diagnostico l'orizzonte appare come costituito per la maggior parte (&gt;85% in volume) dai materiali originariamente componenti l'orizzonte \"argillico\", \"kandico\" o \"natrico\"; le parti in cui la rimozione \u00e8 cominciata appaiono come degli \"allunghi\" sbiancati, delle \"lingue\" appunto, che si estendono nel profilo. Via via che il processo di rimozione procede, le \"lingue\" si ampliano sempre di pi\u00f9; i limiti fra le zone costituite dai materiali albici e le residue parti degli orizzonti \"argillici\", \"kandici\" o \"natrici\" di origine possono essere pi\u00f9 o meno chiari.\nOrizzonte gypsico e petrogypsico.\nDal latino \"gypsum\", gesso. Si tratta di un orizzonte illuviale in cui si osservano accumuli consistenti di gesso \"secondario\", derivante da ricristallizzazione; l'accumulo pu\u00f2 realizzarsi uniformemente oppure in masse ben definite.\nLa maggior parte dei suoli con un orizzonte gypsico si sviluppano in climi caldi e aridi, su materiali parentali ricchi in gesso.\nPer essere definito come gypsico, un orizzonte deve avere uno spessore di almeno 15 cm e contenere un minimo del 5% in volume di gesso; almeno l'1% del gesso totale visibile deve essere secondario. Inoltre, il prodotto del contenuto in gesso totale per lo spessore deve essere maggiore di 150.\nQuando l'accumulo di gesso raggiunge livelli sufficientemente elevati, si manifesta un indurimento irreversibile dell'orizzonte interessato; l'orizzonte non pu\u00f2 essere attraversato dalle radici delle piante e non si disgrega in acqua. Si parla in questo caso di orizzonte diagnostico \"petrogypsico\".\nOrizzonte kandico.\nDal latino \"kandite\", caolinite.\nL'orizzonte kandico \u00e8 un orizzonte di illuviazione, caratterizzato, come l'orizzonte \"argillico\", da contenuto in argilla maggiore di quello dell'orizzonte soprastante; questo incremento si realizza in una distanza verticale di meno di 15 cm. Dato che nella componente argillosa sono presenti caoliniti relativamente abbondanti, la capacit\u00e0 di scambio cationico di questi terreni \u00e8 pi\u00f9 bassa, non dovendo superare i 16 cmol/ kg argilla. Per essere identificato come \"kandico\" un orizzonte deve anche avere uno spessore minimo di 30\u00a0cm; se si osserva un contatto litico, densico, paralitico o petroferrico entro 50\u00a0cm, lo spessore deve essere maggiore di 15\u00a0cm.\nGeneralmente, la presenza di questo tipo di argille denota pesante alterazione dei minerali primari, indice di pedogenesi piuttosto lunga, di solito avvenuta in climi tendenzialmente caldi con precipitazioni almeno moderate.\nOrizzonte natrico.\nDal lat. \"natrium\", sodio, vista l'abbondante presenza di questo elemento. \u00c8 una specie particolare di orizzonte \"argillico\", in cui l'illuviazione di argilla viene favorita dalla abbondante presenza di sodio (almeno il 15% del complesso di scambio); la presenza di questo ione, molto destrutturante, fa s\u00ec che questi suoli abbiano propriet\u00e0 fisiche poco espresse ad eccezione di una decisa struttura colonnare o a blocchi.\nOrtstein.\nUn ortstein \u00e8 un orizzonte pedologico cementato, profondo almeno 25 mm, consistente in materiali spodici. La presenza di un orizzonte di questo tipo rappresenta un ostacolo alla penetrazione delle radici delle piante, che possono infilarsi solo in eventuali fessurazioni.\nOrizzonte oxico.\n\u00c8 un orizzonte sottosuperficiale minerale, caratterizzato da intensa alterazione dei minerali primari, tessitura franco-sabbiosa o pi\u00f9 fine, capacit\u00e0 di scambio cationico minore o uguale a 16 cmol/kg argilla; deve inoltre avere uno spessore minimo di 30 cm. Il processo pedogenetico dominante nei suoli in cui si rinviene questo tipo di orizzonte \u00e8 la \"ferrallitizzazione\".\nL'intensa alterazione a cui sono stati sottoposti i minerali primari fa s\u00ec che, per essere definito \"oxico\", un orizzonte diagnostico debba contenere pochissimi minerali ancora alterabili. Dato che i minerali di questo tipo sono una preziosa fonte di nutrienti per le piante (Ca, Mg, K), la loro scarsissima presenza fa s\u00ec che un orizzonte di questo tipo sia piuttosto povero, caratteristica questa estendibile a tutti i suoli in cui tipicamente viene rinvenuto questo tipo di orizzonte diagnostico (oxisol soprattutto). Le tessiture tendenzialmente piuttosto grossolane, inoltre, fanno s\u00ec che questi orizzonti abbiano una bassa capacit\u00e0 di ritenuta idrica; questa percola facilmente verso il basso, creando in genere condizioni di aridit\u00e0.\nIl contenuto di argille nell'orizzonte rimane piuttosto costante con la profondit\u00e0, indicando una certa stabilit\u00e0 nella frazione argillosa del suolo che causa scarsa o nulla mobilit\u00e0; questa potrebbe dipendere da eventuali cementazioni da parte di sesquiossidi. Proprio la presenza di questo tipo di composti (ossidi e idrossidi di Al e Fe, principalmente) fornisce a questo tipo di orizzonti i colori vivaci, giallo, rosso, arancione che spesso manifestano.\nQuesto tipo di orizzonte si sviluppa su superfici antiche, stabili, dove non si osserva ringiovanimento del suolo attraverso processi erosivi; la pedogenesi \u00e8 quindi, in questi casi, di lunga durata.\nOrizzonte placico.\nDal greco \"plax\", pietra piatta. \u00c8 un sottilissimo orizzonte diagnostico (massimo 25 mm, se associato a materiali spodici, per distinguerlo dagli \"ortstein\") cementato da ferro, manganese o sostanza organica. Si pu\u00f2 associare ad una stratificazione gi\u00e0 presente nei materiali parentali oppure a marcate differenze di conduttivit\u00e0 idraulica fra due orizzonti pedologici; si pu\u00f2 trovare in varie tipologie di suoli.\nPer quanto riguarda la sua origine, sembrerebbe che possa derivare da riduzione (con conseguente mobilizzazione) del ferro, seguita da sua ricristallizzazione e assorbimento di sostanze umiche. Un orizzonte placico \u00e8 generalmente associato a clima umido e fresco; come tutti gli strati induriti, costituisce un ostacolo insuperabile alla radicazione delle piante a meno che non sia fessurato.\nOrizzonte salico.\nL'orizzonte salico \u00e8 un orizzonte sottosuperficiale di accumulo di sali a solubilit\u00e0 in acqua maggiore di quella del gesso; un minerale tipico di questi suoli \u00e8 la halite, costituita dal comune cloruro di sodio.\nPer essere considerato \"salico\", un orizzonte diagnostico deve soddisfare alcune condizioni in merito a spessore e conduttivit\u00e0 elettrica:\nAlcuni orizzonti \"salici\" in suoli di regioni molto aride, come il Cile settentrionale sono talmente induriti da non essere penetrabili dalle radici delle piante; dal momento che per\u00f2 si disgregano in acqua, non soddisfano le caratteristiche richieste per gli orizzonti cementati.\nOrizzonte sombrico.\nDal francese \"sombre\", scuro, l'orizzonte sombrico \u00e8 un orizzonte sottosuperficiale, piuttosto scuro, in cui si manifesta un arricchimento in humus illuviale, non associato ad alluminio (come succede negli orizzonti \"spodici\"). L'orizzonte sombrico si rinviene solo in alcuni suoli di ambiente subtropicale e tropicale di montagna, piuttosto freddi e umidi.\nPer le sue caratteristiche, pu\u00f2 essere confuso con un orizzonte A (di superficie) sepolto; il discriminante \u00e8 dato dal fatto che, essendo l'humus illuviale, si concentra in pellicole nelle fessure e nei macropori, e non \u00e8 uniformemente distribuito nel profilo come pu\u00f2 essere in un orizzonte superficiale.\nOrizzonte spodico.\nUn orizzonte spodico (dal greco \"spodos\", cenere) \u00e8 un orizzonte in cui si osserva accumulo illuviale di complessi alluminio-humus derivanti da acidolisi dei minerali argillosi originari. L'entit\u00e0 di questo accumulo \u00e8 tale che questi composti (detti materiali spodici) costituiscono pi\u00f9 dell'85% in volume dell'intero orizzonte. In suoli non disturbati, un orizzonte spodico giace normalmente sotto un orizzonte eluviale \"albico\", decolorato.\nUn orizzonte spodico si forma solo in assenza di carbonati, che pertanto non devono essere presenti nei materiali parentali o devono eventualmente essere rimossi dal profilo (\"decarbonatazione\"). L'orizzonte spodico \u00e8 caratteristico dei suoli dell'ordine degli Spodosol; si associa pertanto generalmente a climi freddi e umidi, sotto foresta di conifere, anche se eccezionalmente si possono formare in climi pi\u00f9 oceanici (su substrati acidi) e in ambienti caldi.\nOrizzonte sulfurico.\nL'orizzonte sulfurico \u00e8 un orizzonte, spesso almeno 15 cm, in cui si osserva la presenza di acido solforico derivante da ossidazione di solfuri, provenienti dai materiali parentali. \u00c8 di conseguenza molto acido e quindi fitotossico: il pH deve essere minore di 3,5 e in alcuni suoli scende fino a 2. Nell'orizzonte si rilevano spesso anche delle macchiette rosse, risultato della deposizione di ferro ossidato.\nSi osserva pi\u00f9 spesso in zone costiere, nella cosiddetta \"fascia delle mangrovie\", dove si formano dei suoli caratterizzati da \"solfato-riduzione\" (un processo pedogenetico simile a grandi linee alla \"gleyzzazione\"), con accumulo di solfuri. La cessazione delle condizioni di drenaggio difficoltoso causa un'ossigenazione del profilo che comporta l'ossidazione dei solfuri ad acido solforico."}
{"id": "830049", "revid": "1305772", "url": "https://it.wikipedia.org/wiki?curid=830049", "title": "Merlettaia", "text": ""}
{"id": "830051", "revid": "1272592", "url": "https://it.wikipedia.org/wiki?curid=830051", "title": "Giorgio Tosatti", "text": "Biografia.\nIl padre Renato, giornalista, mor\u00ec il 4 maggio 1949 all'et\u00e0 di 40 anni nella sciagura aerea di Superga, nella quale per\u00ec la squadra del Grande Torino. Giorgio Tosatti inizi\u00f2 la carriera giornalistica al quotidiano sportivo torinese \"Tuttosport\". Il direttore, Antonio Ghirelli, lo port\u00f2 con s\u00e9 nel 1965 al \"Corriere dello Sport\", di cui divenne caporedattore alla giovane et\u00e0 di 28 anni. Afflitto da una cardiopatia dilatativa, ritard\u00f2 il necessario intervento chirurgico a un momento successivo la fine della carriera professionale.\nNel 1972 Ghirelli lasci\u00f2 il \"Corriere dello Sport\". Dopo quattro anni interlocutori con Mario Gismondi, nel 1976 la guida del giornale fu affidata a Tosatti. L'anno successivo l'editore acquist\u00f2 il bolognese \"Stadio\" e dispose la fusione delle due testate: l'11 settembre 1977 nacque l'attuale \u00abCorriere dello Sport-Stadio\u00bb. Con Tosatti il quotidiano sportivo romano ottenne il primato delle copie vendute in un solo giorno da un quotidiano italiano: 1.696.966, dopo la vittoria della Nazionale italiana al Campionato mondiale di calcio 1982. Fu sua l'idea per il titolo \"Eroici\", stampato in prima pagina per celebrare il trionfo italiano.\nNell'arco della sua lunga carriera collabor\u00f2 anche come opinionista sia con la rete televisiva Rai (conducendo, tra l'altro, \"La Domenica Sportiva\" dal 1997 al 2002 e nell'edizione 2005-2006, \"90\u00ba minuto\" dal 2002 al 2005) sia con Fininvest/Mediaset (dal 1990 al 1997 fu l'opinionista di punta del programma \"Pressing\", andato in onda su Italia 1, condotto prima da Marino Bartoletti e poi da Raimondo Vianello). Fu, inoltre, editorialista per importanti quotidiani italiani, tra cui \"il Giornale\", il \"Guerin Sportivo\" e il \"Corriere della Sera\", dove teneva una rubrica fissa nella prima pagina sportiva del luned\u00ec, poi abbandonata nel 2006 per via dell'aggravarsi delle sue condizioni di salute e in concomitanza con l'inizio dello scandalo del calcio italiano 2006. Nel 2004, inizi\u00f2 la collaborazione con Candido Cannav\u00f2 e Italo Cucci per la campagna pubblicitaria \"Impossible is nothing\" di Adidas, che ha portato a realizzare 15 centri sportivi nelle aree disagiate di altrettante citt\u00e0 italiane.\nNel 1996 cur\u00f2 l'almanacco calcistico \"50 anni che fecero grande il pallone\" e fu presidente dell'Unione stampa sportiva italiana. Appassionato giocatore di poker (per il quale si veda il volume di Cesare Lanza), scrisse il libro \"Tu chiamale se vuoi, emozioni. Uomini e sfide in 40 anni di sport\" (Milano, Mondadori, 2005). Nel 2006 il suo nome fu coinvolto in alcune intercettazioni telefoniche legate allo scandalo del calcio del 2006, ma, a differenza di altri giornalisti coinvolti, non fu aperta nessuna inchiesta dalla magistratura n\u00e9 Tosatti fu sanzionato dall'Ordine dei giornalisti, non essendovi ravvisabile alcun profilo di responsabilit\u00e0.\nSvolse attivit\u00e0 di consulenza aziendale collaborando con diverse societ\u00e0, tra cui \u00abWebegg\u00bb di Gianroberto Casaleggio. Nel 2006, a quasi 70 anni di et\u00e0, decise di sottoporsi all'intervento chirurgico al cuore sempre rimandato. L'11 ottobre fu sottoposto al trapianto cardiaco, ma non si riprese mai completamente. Il 28 febbraio 2007 Giorgio Tosatti mor\u00ec a Pavia dopo un aggravamento delle sue condizioni.\nTosatti \u00e8 stato l'unico giornalista sportivo italiano in possesso del patentino di \"Direttore Tecnico\" all'interno del Settore Tecnico della FIGC."}
{"id": "830052", "revid": "287204", "url": "https://it.wikipedia.org/wiki?curid=830052", "title": "4076 Dorffel", "text": ""}
{"id": "830054", "revid": "29990", "url": "https://it.wikipedia.org/wiki?curid=830054", "title": "Ibi", "text": ""}
{"id": "830055", "revid": "729019", "url": "https://it.wikipedia.org/wiki?curid=830055", "title": "Battaglia di Nola (215 a.C.)", "text": "La seconda battaglia di Nola venne combattuta nel 215 a.C. fra l'esercito cartaginese e quello romano, condotto dal propretore, Marco Claudio Marcello. Fu il secondo tentativo di occupare la citt\u00e0 da parte del condottiero cartaginese, che si concluse anch'esso a favore dei Romani. Esso rappresent\u00f2 un fondamentale successo contro l'esercito di Annibale, dando cos\u00ec ai Romani una speranza migliore per l'esito finale della guerra.\nContesto storico.\nDopo la schiacciante vittoria a Canne (216 a.C.), Annibale raggiunse i primi importanti risultati politico-strategici. Alcuni centri cominciarono a abbandonare i Romani, come Campani, Atellani, Calatini, parte dell'Apulia, i Sanniti (ad esclusione dei Pentri), tutti i Bruzi, i Lucani, gli Uzentini e quasi tutto il litorale greco, i Tarentini, quelli di Metaponto, di Crotone, di Locri e tutti i Galli cisalpini, e poi \"Compsa\", insieme agli Irpini. Annibale, con il grosso dell'esercito, si diresse in Campania dove riusc\u00ec ad ottenere dopo una serie di trattative la defezione di Capua che a quell'epoca era ancora, per importanza, la seconda citt\u00e0 della penisola, dopo Roma.\nDopo aver ottenuto l'alleanza della seconda citt\u00e0 pi\u00f9 popolosa della penisola italica, dopo Roma, riprese le operazioni in Campania, tentando invano di conquistare Nola, con la speranza che anche questa citt\u00e0 si arrendesse senza far ricorso alle armi. Fu solo l'arrivo dell'esercito del pretore Marco Claudio Marcello a far cambiare i piani di Annibale, il quale abbandon\u00f2 Nola e si diresse su \"Nuceria\", che fu saccheggiata e data alle fiamme. Il condottiero cartaginese, avendo perduto la speranza di poter occupare Nola, dopo un primo tentativo in cui sembra abbia perduto quasi tremila armati, si diresse su \"Acerra\".\n\"Casus belli\".\nL'anno successivo (215 a.C.), venne affidato ancora a Marco Claudio Marcello l'esercito che stava a difesa di Nola, presso \"Suessula\", come proconsole. Intanto il console, Quinto Fabio Massimo Verrucoso, una volta compiuti i riti di espiazione dei prodigi, pass\u00f2 il Volturno e condusse il suo esercito a occupare le citt\u00e0 di Combulteria, Trebula e Austicula (da identificarsi probabilmente con Saticula), che erano passate dalla parte dei Cartaginesi. In queste citt\u00e0 vennero fatti numerosi prigionieri fra le truppe cartaginesi e campane che le presidiavano. A Nola il senato era favorevole a schierarsi con Roma, mentre la plebe era dalla parte cartaginese e voleva consegnare la citt\u00e0 ad Annibale. E affinch\u00e9 i loro tentativi risultassero vani, Fabio aveva condotto l'esercito presso i \"castra Claudiana\", sopra \"Suessula\". Una volta giuntovi, aveva ordinato al propretore (o proconsole) Marcello di recarsi a Nola per presidiarla con le truppe di cui disponeva. Durante l'estate, Marcello condusse frequenti incursioni nel territorio degli Irpini e dei Sanniti Caudini, mettendo tutto a ferro e fuoco, per rinnovare l'antico ricordo delle sconfitte subite nel Sannio da parte dei Romani. E cos\u00ec Irpini e Sanniti inviarono degli ambasciatori ad Annibale per chiederne la protezione militare. Essi si lamentavano di essere stati abbandonati dall'alleato cartaginese ai recenti saccheggi del proconsole Marcello. Il condottiero cartaginese li rincuor\u00f2, fece loro ricchi doni e promise che a breve sarebbe intervenuto. Lasciata infatti una piccola guarnigione sul Monte Tifata, con il resto dell'esercito marci\u00f2 in direzione di Nola. Qui pose gli accampamenti e lo raggiunse Annone dal Bruzio con dei rinforzi e gli elefanti.\nMarcello intanto aveva continuato a condurre i suoi saccheggi, ma mai in modo imprudente. Egli, infatti, dopo aver ripetutamente esplorato la zona, con la protezione di saldi presidi, aveva condotto le sue incursioni conservandosi la strada aperta per un'eventuale ritirata. Ogni azione era sempre cauta e previdente, come se egli si trovasse di fronte lo stesso Annibale. E quando il proconsole romano venne a sapere che il condottiero cartaginese marciava verso di lui, ordin\u00f2 ai suoi soldati di rifugiarsi tutti all'interno delle mura di Nola, mentre permise ai senatori nolani di muoversi sulle mura in modo da osservare cosa facesse il nemico.\nDue di questi senatori, Erenio Basso e Erio Pezzo, furono chiamati a colloquio da Annone, che era avanzato fin sotto le mura. Ottenuto il permesso di uscire dal proconsole Marcello, uscirono per ascoltare le richieste dell'inviato di Annibale. Il tentativo cartaginese di ottenere la resa della cittadina fu del tutto inutile, poich\u00e9 i due senatori, seppure da un lato blanditi e dall'altro minacciati per la sorte che sarebbe toccata alla citt\u00e0 in caso di rifiuto, risposero:\nBattaglia.\nAvendo Annibale perduto la speranza di prendere Nola col tradimento, circond\u00f2 la citt\u00e0 con un cordone di soldati, pronto ad assalire le mura da ogni parte. Marcello, quando vide che l'armata di Annibale avanzava verso le mura, proruppe fuori dalla porta in modo improvviso e con grande impeto. Inizialmente i Romani ebbero la meglio per la sorpresa, poi i Cartaginesi accorsero dove si combatteva e le forze si pareggiarono. All'improvviso una pioggia violenta interruppe la battaglia e separ\u00f2 le schiere dei combattenti. I Cartaginesi persero trenta loro armati, mentre i Romani non subirono alcuna perdita. La pioggia cadde fino all'ora terza (9.00 del mattino) del giorno successivo, impedendo ad entrambi gli eserciti di scendere nuovamente sul campo, fino al terzo giorno.\nAnnibale dispose di inviare parte dei suoi soldati a depredare il territorio circostante la citt\u00e0. Accortosi di ci\u00f2, Marcello condusse i suoi fuori, in campo aperto, e il condottiero cartaginese non si sottrasse alla battaglia. Tra l'accampamento e la citt\u00e0 vi erano quasi mille passi (1,5 km). In questo spazio piano i due eserciti si scontrarono nuovamente. Le forze di Marcello erano costituite da una legione e un'ala di alleati.\nDa entrambe le parti si lev\u00f2 alto il clamore per l'imminente battaglia. Annibale allora decise di richiamare quelle truppe che erano uscite per saccheggiare i campi. I Nolani, da parte loro, rinforzarono le schiere romane, anche se Marcello prefer\u00ec che non si mischiassero alle sue truppe, ma andassero a costituire una riserva strategica in caso di necessita', portando invece fuori i feriti dal campo di battaglia, astenendosi dal combattere senza un suo esplicito segnale.\nLa battaglia risultava incerta nel suo esito. I due comandanti incitavano i propri soldati con grande accanimento. Livio fa pronunciare al proconsole romano queste parole, per spronare i suoi:\nN\u00e9 le lodi n\u00e9 le minacce servirono ad incoraggiare gli animi dei Cartaginesi, che subivano ovunque il maggior accanimento dei Romani, tanto da essere messi in fuga e dover ripiegare verso i propri accampamenti.\nConseguenze.\nMarcello decise allora di ricondurre i suoi soldati all'interno delle mura, anche se questi ultimi erano intenzionati a dare l'assalto al campo nemico. Anche il popolo dei Nolani, prima favorevole ai Cartaginesi, accolse i Romani in modo entusiastico. In quel giorno furono uccisi 5.000 Cartaginesi, 600 furono fatti prigionieri, 18 insegne militari e due elefanti furono catturati; dei Romani ne caddero meno di 1.000.\nIl giorno dopo ci fu una tregua per seppellire i morti. Tre giorni dopo 272 tra Iberi e Numidi disertarono e passarono dalla parte dei Romani, forse spinti dall'ira o dalla speranza di un servizio militare meglio pagato. Agli Iberi in Spagna e ai Numidi in Africa venne donato al termine della guerra un appezzamento di terreno, quale premio per il loro valore.\nAnnibale, dopo aver rimandato Annone nel Bruzio, insieme all'armata con cui era venuto, si diresse verso gli accampamenti invernali in Apulia, ponendo il campo attorno ad Arpi."}
{"id": "830056", "revid": "767487", "url": "https://it.wikipedia.org/wiki?curid=830056", "title": "Amarsi pu\u00f2 darsi", "text": "Amarsi pu\u00f2 darsi \u00e8 un film del 2001 diretto da Alberto Taraglio.\nTrama.\nUna coppia di trentenni, durante l'udienza per discutere il divorzio, rivive la propria storia sentimentale tramite alcuni flashback."}
{"id": "830057", "revid": "287204", "url": "https://it.wikipedia.org/wiki?curid=830057", "title": "4087 Part", "text": ""}
{"id": "830061", "revid": "287204", "url": "https://it.wikipedia.org/wiki?curid=830061", "title": "4090 Risehvezd", "text": ""}
{"id": "830063", "revid": "287204", "url": "https://it.wikipedia.org/wiki?curid=830063", "title": "4132 Bartok", "text": ""}
{"id": "830064", "revid": "125119395", "url": "https://it.wikipedia.org/wiki?curid=830064", "title": "Scusa ma ti chiamo amore (romanzo)", "text": "Scusa ma ti chiamo amore \u00e8 un romanzo di Federico Moccia, pubblicato il 17 aprile 2007 dalla casa editrice Rizzoli. \nTrama.\nAlex, un pubblicitario di 37 anni, attraversa un momento di riflessione a causa della fine della relazione con Elena mentre Niki, studentessa diciassettenne, ha lasciato il suo ragazzo Fabio.\nA Roma, Niki e Alex hanno un incidente stradale, fortunatamente senza conseguenze. Niki si trova in difficolt\u00e0, visto che non pu\u00f2 guidare il suo motorino danneggiato e si fa accompagnare a scuola dal suo investitore, il quale accetta volentieri. Dopo quell'incidente Alex entra nel mondo di Niki e visto che non ha idee per la sua nuova campagna pubblicitaria, decide di far fare il suo lavoro a Niki. A causa di questo, i due si incontrano e passano del tempo insieme; il rapporto tra loro cresce giorno dopo giorno e tra i due nasce una tenera storia. La campagna pubblicitaria ha successo e Alex pu\u00f2 tirare un sospiro di sollievo.\nAd ostacolare per\u00f2 la storia dei due c'\u00e8 la differenza d'et\u00e0: Niki non sa come poter raccontare alle amiche, le \"O.N.D.E.\" (Olly, Niki, Diletta, Erica), la sua storia amorosa con un uomo di vent'anni pi\u00f9 grande, e non sa come presentarlo ai suoi genitori.\nNiki non sa proprio come \"definire\" Alex: alla fine, per ovviare al problema, pronuncia la frase \"Scusa, ma ti chiamo amore\", frase emblematica del film.\nUn altro ostacolo si introduce fra la storia dei due innamorati: la ex fidanzata di Alex, Elena, torna in scena dopo averlo lasciato. \nQuest'ultimo lascer\u00e0 Niki, facendo finta che ci\u00f2 sia dovuto ai problemi per la differenza di et\u00e0.\nLa ragazza rimarr\u00e0 sola e con il cuore spezzato e capir\u00e0 le vere ragioni della loro rottura solo dopo aver visto Alex ed Elena tenersi per mano in un bar.\nDopo gli esami Niki parte per le vacanze in Grecia con le sue amiche \"O.N.D.E.\", mentre Alex viene tradito da Elena, capisce che non vuole stare con lei e la lascia per ripartire alla ricerca di Niki.\nI due si incontrano in un faro all'Isola del Giglio, in provincia di Grosseto, dove Alex aspettava l'arrivo di Niki. Dopo tante complicazioni possono finalmente stare insieme; dopo un anno una voce fuori campo racconta che la storia d'amore \u00e8 ancora viva e i due sono felici nel loro faro.\nFilm.\nIl 25 gennaio 2008 esce nelle sale cinematografiche il film \"Scusa ma ti chiamo amore\" tratto dal libro e scritto e diretto dallo stesso Federico Moccia, con protagonista Raoul Bova e Michela Quattrociocche.\nSequel.\nNel 2009 viene pubblicato \"Scusa ma ti voglio sposare\", il seguito del romanzo con gli stessi protagonisti Alex e Niki."}
{"id": "830065", "revid": "729019", "url": "https://it.wikipedia.org/wiki?curid=830065", "title": "Battaglia di Nola (214 a.C.)", "text": "La terza battaglia di Nola venne combattuta nel 214 a.C. fra l'esercito cartaginese e quello romano, condotto dal console romano, Marco Claudio Marcello. Fu il terzo ed ultimo tentativo di occupare la citt\u00e0 campana da parte del condottiero cartaginese, che si concluse anch'esso a favore dei Romani. Esso rappresent\u00f2 un nuovo successo contro l'esercito di Annibale, dando ai Romani una nuova speranza per l'esito finale della guerra.\nContesto storico.\nDopo la schiacciante vittoria a Canne (216 a.C.), Annibale raggiunse i primi importanti risultati politico-strategici. Alcuni centri cominciarono a abbandonare i Romani, come Campani, Atellani, Calatini, parte dell'Apulia, i Sanniti (ad esclusione dei Pentri), tutti i Bruzi, i Lucani, gli Uzentini e quasi tutto il litorale greco, i Tarentini, quelli di Metaponto, di Crotone, di Locri e tutti i Galli cisalpini, e poi \"Compsa\", insieme agli Irpini. Annibale, con il grosso dell'esercito, si diresse in Campania dove riusc\u00ec ad ottenere dopo una serie di trattative la defezione di Capua che a quell'epoca era ancora, per importanza, la seconda citt\u00e0 della penisola, dopo Roma.\nDopo aver ottenuto l'alleanza della seconda citt\u00e0 pi\u00f9 popolosa della penisola italica, dopo Roma, riprese le operazioni in Campania, tentando invano di conquistare Nola, con la speranza che anche questa citt\u00e0 si arrendesse senza far ricorso alle armi. Fu solo l'arrivo dell'esercito del pretore Marco Claudio Marcello a far cambiare i piani di Annibale, il quale abbandon\u00f2 Nola e si diresse su \"Nuceria\", che fu saccheggiata e data elle fiamme. Il condottiero cartaginese, ci riprov\u00f2 anche l'anno successivo (215 a.C.), ma anche questo secondo tentativo si dimostr\u00f2 fallimentare.\n\"Casus belli\".\nCondotte a termine le cerimonie propiziatorie, i nuovi consoli del 214 a.C., Quinto Fabio Massimo Verrucoso e Marco Claudio Marcello, relazionarono il Senato sulla situazione della guerra, sulla consistenza delle forze militari e sulla dislocazione delle truppe. Alla fine venne decretato di condurre la guerra con 18 legioni complessive, arruolandone 6 nuove. In seguito a questi preparativi, gli abitanti di Capua, presi dalla paura, inviarono ambasciatori ad Annibale per pregarlo di tornare presso la loro citt\u00e0. Il condottiero cartaginese pens\u00f2 che fosse il caso di affrettarsi, affinch\u00e9 i Romani non ne prevenissero le mosse e, partito da Arpi, pose il campo sopra la citt\u00e0 sul Monte Tifata nei vecchi alloggiamenti. Qui vennero lasciati i Numidi e gli Ispanici a difesa degli accampamenti e della citt\u00e0, mentre con il resto dell'esercito Annibale si diresse al lago d'Averno, col pretesto di farvi un sacrificio. In realt\u00e0 egli aveva in mente di attaccare il presidio romano di \"Puteoli\".\nFabio, quando venne a sapere che Annibale era partito da Arpi e tornava in Campania, marci\u00f2 notte e giorno e si ricongiunse al suo esercito. Invi\u00f2 quindi un dispaccio a Tiberio Gracco, perch\u00e9 muovesse le truppe da \"Luceria\" a \"Beneventum\", ed al figlio, il pretore Quinto Fabio, ordin\u00f2 di partire per l'Apulia e sostituirvi Gracco. Contemporaneamente tutti i pretori partirono per le destinazioni concordate con decreto del senato.\nE mentre Annibale si trovava presso il lago d'Averno, vennero dallo stesso alcuni giovani che lo implorarono di recarsi a Taranto per liberare la citt\u00e0 dai Romani. Il condottiero cartaginese, dopo averli elogiati e promesso loro che sarebbe intervenuto al momento opportuno, li invit\u00f2 a tornare a casa per permettere l'attuazione del piano. Egli sapeva che quell'antica colonia greca, non solo era ricca e nobile, ma era posta sul mare, pronta a ricevere l'armata macedone del suo alleato, Filippo V, una volta che avesse deciso di attraversare l'Adriatico e portare la guerra ai Romani in Italia, considerando che \"Brundisium\" era in mano al nemico. Compiuto il sacrificio per il quale era venuto, saccheggi\u00f2 il territorio di Cuma fino a capo Miseno e poi si diresse su \"Puteoli\", pronto ad assalire la guarnigione romana. Erano di presidio alla cittadina 6.000 armati. Era posta in una localit\u00e0 sicura non solo per la posizione naturale ma anche per le opere di difesa. Qui Annibale si trattenne per tre giorni, cercando di assalirla da ogni parte. Perduta poi ogni speranza di occuparla, si avvi\u00f2 a devastare le terre intorno a \"Neapolis\", spinto dalla collera per il mancato successo.\nAll'arrivo nel vicino territorio, la plebe di Nola si ribell\u00f2, da tempo ostile ai Romani e al proprio Senato. Mandarono quindi ambasciatori ad Annibale, per chiedergli di dirigersi verso la citt\u00e0 che si sarebbe certamente arresa a lui. Il console Marcello venne contemporaneamente informato dall'aristocrazia nolana, contraria alla fazione pro-Cartagine, affinch\u00e9 prevenisse i piani del condottiero cartaginese. Marcello allora, in un sol giorno, da \"Cales\" giunse a \"Suessula\", dopo una breve esitazione nell'attraversare il Volturno. La notte successiva fece entrare a Nola 6.000 fanti e 300 cavalieri, a difesa del senato, affrettandosi ad occupare la citt\u00e0.\nAnnibale dopo aver saccheggiato il territorio attorno a \"Neapolis\" si diresse su Nola. Marcello venutolo a sapere, mand\u00f2 a chiamare il propretore Marco Pomponio Matone che si trovava con le sue truppe presso \"Suessula\" e si prepar\u00f2 ad andare contro il nemico cartaginese senza esitazioni.\nBattaglia.\nNel silenzio della notte, Marcello invi\u00f2 fuori dalla porta pi\u00f9 lontana dal nemico, Gaio Claudio Nerone col nerbo della cavalleria e gli ordin\u00f2 di aggirare i Cartaginesi, seguendone le schiere di nascosto e senza farsi vedere, pronto ad attaccarli da dietro non appena l'armata romana fosse entrata in battaglia. Non sappiamo se Nerone non pot\u00e9 eseguire l'ordine per aver sbagliato strada o per aver perduto tempo. In sua assenza Marcello attacc\u00f2 il nemico, i Romani prevalsero, ma poich\u00e9 la cavalleria non sopraggiungeva, il console romano prefer\u00ec ordinare la ritirata, sconvolgendo il piano tattico originario.\nE nonostante Marcello avesse ordinato la ritirata, rimasero sul campo di battaglia pi\u00f9 di 2.000 cartaginesi, mentre tra le file romane persero la vita circa 400 uomini.\nConclusioni.\nVerso il tramonto Nerone fece ritorno presso gli accampamenti di Marcello, dopo aver stancato inutilmente cavalli e uomini, senza essersi mai imbattuto nel nemico. Fu allora ripreso severamente dal console Marcello, che gli rinfacci\u00f2 che se non era riuscito ad infliggere al nemico una sconfitta sonora, come i Romani avevano subito a Canne, era colpa del comandante della cavalleria Nerone.\nIl giorno seguente i Romani si schierarono nuovamente sul campo di battaglia, Annibale invece, sconfitto di misura il giorno precedente, rimase negli accampamenti. Il terzo giorno nel silenzio della notte, non avendo pi\u00f9 speranza di occupare Nola, impresa che aveva fallito per la terza volta, il comandante cartaginese lev\u00f2 il campo e part\u00ec alla volta di Taranto, sperando che almeno questa citt\u00e0 tradisse i Romani."}
{"id": "830066", "revid": "287204", "url": "https://it.wikipedia.org/wiki?curid=830066", "title": "4134 Schutz", "text": ""}
{"id": "830068", "revid": "287204", "url": "https://it.wikipedia.org/wiki?curid=830068", "title": "4240 Grun", "text": ""}
{"id": "830070", "revid": "287204", "url": "https://it.wikipedia.org/wiki?curid=830070", "title": "4253 Marker", "text": ""}
{"id": "830071", "revid": "44627", "url": "https://it.wikipedia.org/wiki?curid=830071", "title": "Complessit\u00e0 computazionale", "text": ""}
{"id": "830072", "revid": "287204", "url": "https://it.wikipedia.org/wiki?curid=830072", "title": "4254 Kamel", "text": ""}
{"id": "830082", "revid": "123655979", "url": "https://it.wikipedia.org/wiki?curid=830082", "title": "Panic room", "text": "Una panic room (camera del panico in inglese) \u00e8 una stanza fortificata che viene installata in una residenza o azienda per fornire un riparo sicuro o un nascondiglio per gli abitanti in caso di irruzione, invasione domestica, tornado, attacco terroristico o diversa minaccia. Le camere sicure di solito contengono apparecchiature di comunicazione, in modo che sia possibile contattare le autorit\u00e0 di sicurezza dall'interno.\nTecniche di costruzione.\nLa panic room pi\u00f9 semplice \u00e8 un armadio con la porta a nucleo cavo sostituita con una porta a nucleo solido di livello esterno che ha una serratura di sicurezza, viti a cerniera pi\u00f9 lunghe e viti a piastra resistenti al martellamento. A volte, il soffitto \u00e8 rinforzato per impedire un facile accesso dallo spazio di scansione.\nLe sale pi\u00f9 costose hanno pareti e una porta rinforzata con fogli di acciaio, Kevlar o fibra di vetro resistente ai proiettili. Le cerniere e la piastra di battuta sono spesso rinforzate con viti lunghe. Alcune \"panic room\" possono anche avere sistemi di ventilazione con ventilazione esterna e una connessione telefonica separata. Alcune sono collegate ad una galleria d'emergenza per agevolare una fuga all'esterno.\nLe \"panic room\" nel seminterrato o posizionate direttamente sulle fondamenta possono essere costruite con pareti in cemento, una tecnica di costruzione che normalmente non \u00e8 possibile ai piani superiori di strutture con struttura in legno a meno che non vi sia un significativo rinforzo strutturale per l'edificio.\nIl Dipartimento di Stato degli Stati Uniti usa spesso griglie di sbarre in acciaio molto simili a una prigione per sigillare parti di una casa utilizzata dai membri del Servizio Esteri degli Stati Uniti all'estero quando vivono in citt\u00e0 con un'alta minaccia di criminalit\u00e0. In alcune citt\u00e0, l'intera area al piano superiore \u00e8 circondata dalla griglia, cos\u00ec come ogni finestra e porta della casa. Altre case hanno porte in acciaio su una o pi\u00f9 camere da letto che possono essere chiuse per garantire il tempo di arrivo delle forze di sicurezza.\nPer forti tempeste o tornado, deve essere costruita una \"panic room\" adatta a resistere a forti venti e detriti volanti, nell'eventualit\u00e0 che il resto della residenza venga gravemente danneggiato o distrutto. Le preoccupazioni specifiche includono:\nCaratteristiche.\nLe sale sicure possono contenere apparecchiature di comunicazione, come un telefono cellulare, un telefono fisso o un ricetrasmettitore radioamatoriale, in modo che le autorit\u00e0 di contrasto possano essere contattate. Potrebbe esserci anche un monitor per telecamere di sicurezza esterne e un sistema di allarme. Nelle stanze sicure di base, uno spioncino nella porta pu\u00f2 essere utilizzato per uno scopo simile. Le camere sicure sono in genere provviste di articoli base di emergenza e di sopravvivenza come una torcia elettrica, coperte, un kit di pronto soccorso, acqua, cibo confezionato, strumenti di autodifesa, una maschera antigas e un semplice bagno portatile. Le sale di sicurezza di fascia alta possono avere un ripostiglio per armi, un sistema di filtrazione dell'aria a biodifesa che rimuove i contaminanti biologici e nucleari e un pulsante antipanico che blocca l'intera casa.\nLe \"panic room\" possono essere nascoste dietro molte funzioni domestiche, come specchi, armadi, librerie, librerie scorrevoli e persino caminetti.\nCittadella sulle navi.\nLe navi da guerra con protezione CBRN hanno generalmente una panic room, con un alto grado di protezione dell'armatura e un sistema di aria filtrata.\nAntipirateria.\nLe \"Panic Room\" su navi civili, a volte chiamate \"cittadelle\", vengono sempre pi\u00f9 spesso installate come contromisure contro la pirateria. Sotto attacco, l'equipaggio pu\u00f2 ritirarsi nella \"Panic Room\" e chiedere aiuto (che nel caso di navi di alcuni paesi pu\u00f2 includere l'intervento di forze militari). A causa della natura della costruzione della nave, la \"Panic Room\" \u00e8 in genere costruita in una posizione nascosta all'interno di un vuoto all'interno della nave, per resistere agli sforzi dei pirati di trovare l'equipaggio prima dell'arrivo dell'aiuto. Queste stanze di sicurezza a volte dispongono di strutture per consentire all'equipaggio di disabilitare a distanza i motori e i sistemi elettronici della nave, rendendo impossibile per i pirati navigare la nave in un luogo diverso. La \"Panic Room\" \u00e8 anche tipicamente corazzata contro l'attacco fisico diretto, per consentire all'equipaggio di rimanere al sicuro per alcune ore, anche se fosse localizzata dai pirati, e per consentire alle forze di salvataggio la piena portata dell'uso delle armi, per riprendere la nave senza rischi per l'equipaggio.\nLo scopo della \"Panic Room\" \u00e8 quindi quello di negare ai pirati la cattura di ostaggi, la possibilit\u00e0 di spostare la nave in una posizione sfavorevole per i pirati e facilitare il recupero della nave con le armi da fuoco, senza rischi per la equipaggio. La ritirata dell'equipaggio in una \"Panic Room\" potrebbe incoraggiare i pirati a lasciare la nave di propria volont\u00e0.\nLe \"Panic Room\" sono state utilizzate come misura difensiva nelle navi minacciate dalla pirateria in Somalia . Nel 2010, 4.185 marittimi furono attaccati e 1.090 presi in ostaggio, ma 342 si ripararono in una cittadella."}
{"id": "830085", "revid": "496876", "url": "https://it.wikipedia.org/wiki?curid=830085", "title": "Edoardo Facchini", "text": "Biografia.\nFu ordinato vescovo di Alatri nel 1935.\nDurante la seconda guerra mondiale si impegn\u00f2 nell'assistenza, spirituale e materiale, alla popolazione della diocesi, opponendosi duramente ai soprusi dei nazisti. Inoltre tent\u00f2 di fornire assistenza ai prigionieri del campo di concentramento fascista delle Fraschette per alleviarne le dure condizioni di detenzione.\nQuesta sua opera gli merit\u00f2 l'assegnazione di una Medaglia di Bronzo al Valor Militare.\nLa morte lo colse a Roma, dove si trovava per partecipare ai lavori del Concilio Vaticano II.\nGenealogia episcopale.\nLa genealogia episcopale \u00e8:"}
{"id": "830089", "revid": "111219950", "url": "https://it.wikipedia.org/wiki?curid=830089", "title": "Calorimetria differenziale a scansione", "text": "La calorimetria differenziale a scansione, nota anche con la sigla DSC (dall'inglese \"differential scanning calorimetry\"), \u00e8, insieme all'analisi termica differenziale (DTA), la principale tecnica di analisi termica utilizzabile per caratterizzare molti tipi di materiali tra cui polimeri, metalli e materiali ceramici.\nIl principio di base di questa tecnica consiste nel ricavare informazioni sul materiale riscaldandolo o raffreddandolo in maniera controllata.\nIn particolare il DSC si basa sulla misura della differenza di flusso termico tra il campione in esame e uno di riferimento mentre i due sono vincolati a una temperatura variabile definita da un programma prestabilito.\nLa misura differenziale del sistema \u00e8 estremamente importante sia dal lato teorico che dal lato pratico, perch\u00e9 il segnale risultante pu\u00f2 essere studiato indipendentemente da tutti quegli effetti termici esterni al sistema che si ripercuotono in modo eguale sui due campioni permettendo di ricevere in uscita il comportamento proprio del materiale, o della porzione di materiale, indipendentemente dalle condizioni di prova.\nFunzionamento.\nLa macchina viene predisposta mettendo sugli alloggiamenti due crogioli identici (detti coppelline) scelti in modo da resistere alle temperature di prova senza interagire con il campione in esame. Uno dei due crogioli rimarr\u00e0 vuoto in quanto servir\u00e0 come riferimento per la misura differenziale. Se la macchina a disposizione \u00e8 fornita di bilancia \u00e8 meglio caricare il materiale solo dopo aver tarato la bilancia con il peso dei crogioli vuoti in modo da avere una misura precisa della massa inserita del campione.\nTramite l'unit\u00e0 di controllo si chiude ermeticamente la fornace in modo da isolare l'ambiente di prova dall'esterno.\nUna volta inserito il programma termico (solitamente una rampa lineare di temperatura), all'interno della fornace contenente il materiale da analizzare viene creata un'atmosfera inerte con un flusso continuo ed uniforme di Ar o N2.\nUna volta iniziata la prova, il calore ceduto dalla fornace riscalda sia il campione che il provino di riferimento in egual modo. Ogni variazione di temperatura tra i due \u00e8 dovuta a fenomeni che insorgono nel materiale da analizzare: una reazione esotermica innalzer\u00e0 la temperatura del campione mentre una endotermica far\u00e0 l'opposto.\nDurante tutto l'arco dell'esperimento un sistema di termocoppie raccoglie i dati di temperatura e li invia ad un elaboratore che mediante un apposito software li elabora per generare l'uscita per l'utente.\nUna volta terminata la prova il sistema di raffreddamento permette all'operatore di aprire la macchina e rimuovere i crogioli.\nIntroducendo delle opportune approssimazioni, \u00e8 possibile analizzare quantitativamente il meccanismo di funzionamento del calorimetro dimostrando che il flusso termico differenziale (dato dalla differenza tra il flusso di calore che dovrebbe essere erogato dallo strumento al campione e al provino di riferimento in modo da mantenerli in equilibrio termico secondo lo schema di temperature impostato per la prova) \u00e8 direttamente proporzionale alla differenza di temperatura tra campione di riferimento e campione in analisi.\n\u00c8 quindi giustificato il principio di funzionamento dello strumento che misura tramite termocoppie la differenza di temperatura tra il campione e il riferimento per stimare il flusso termico delle reazioni che avvengono all'interno del materiale in quanto direttamente proporzionali tra loro.\nApplicazioni.\nNell'industria farmaceutica l'analisi termica (DSC assieme a analisi termogravimetrica e termoottica) \u00e8 utilizzata per stimare la purezza di un materiale, oltre che la sua stabilit\u00e0 e la presenza di polimorfismi."}
{"id": "830090", "revid": "2214668", "url": "https://it.wikipedia.org/wiki?curid=830090", "title": "Tom Vilsack", "text": "Biografia.\nPoco dopo la sua nascita venne abbandonato dai suoi genitori naturali (come accaduto anche a Bill Clinton, Nancy Reagan e Gerald Ford) in un orfanotrofio, da cui nel 1951 venne prelevato da Bud e Dolly Vilsack, che lo adottarono. Dopo essersi laureato in giurisprudenza all'Hamilton College si \u00e8 stabilito a Mount Pleasant, dove risiede con la moglie Ann Christine \"Christie\" Bell ed i figli Jess e Doug.\nLa sua carriera politica cominci\u00f2 nel 1979, quando venne eletto consigliere comunale di Mount Pleasant tra le file del Partito Democratico; nel 1981 fu assessore alla sanit\u00e0 mentre dal 1984 fu vicesindaco: quando nel 1987 il primo cittadino Ed King venne assassinato, Tom Vilsack gli succedette nell'incarico per cinque anni. Dal 1992 al 1998 fu membro del Senato federale dell'Iowa, in cui occup\u00f2 soprattutto di salute pubblica.\nNel 1998 si candid\u00f2 come governatore dell'Iowa e sconfisse il candidato repubblicano Jim Ross Lightfoot; Vilsack prese possesso delle sue funzioni il 15 gennaio 1999 e le mantenne fino al 12 gennaio 2007: egli infatti fu ricandidato alle elezioni governative del 2002 (in cui ottenne il successo con il 52,3% dei voti) ma decise di non presentarsi per un terzo mandato. Nel 2004, secondo alcuni politologi statunitensi, John Kerry pens\u00f2 a lui per il ruolo di vicepresidente degli Stati Uniti.\nIl 9 novembre 2006 Tom Vilsack ha annunciato la sua candidatura alle primarie presidenziali democratiche che si terranno nel 2008. Tuttavia il 23 febbraio 2007 si ritira dalla competizione a causa dei pochissimi fondi raccolti durante la campagna elettorale ed ha assicurato il suo appoggio ad Hillary Clinton.\nIl 17 dicembre 2008 il neo-presidente Barack Obama lo ha nominato segretario dell'Agricoltura. Dopo aver ricevuto la fiducia del Senato americano, entra ufficialmente in carica il 21 gennaio 2009, restando in carica fino al 2017. Il 10 dicembre 2020 viene richiamato dal presidente eletto Joe Biden a ricoprire nuovamente la carica di segretario, entrando in carica il 23 febbraio 2021.\nCritica.\nTom Vilsack \u00e8 stato soprannominato \"Mr. Monsanto\" in seguito all'accettazione di numerosi OGM (barbabietole da zucchero Roundup Ready della Monsanto, erba medica Roundup Ready della Monsanto7 , mais DroughtGard della Monsanto e molti altri) da parte del Dipartimento dell'Agricoltura degli Stati Uniti.\nEx lobbista dell'industria lattiero-casearia, guadagnava un milione di dollari all'anno per questa attivit\u00e0. Nel 2016, Bernie Sanders, un democratico di sinistra, lo ha accusato di aver impedito l'adozione di una legge che richiede una rigorosa etichettatura degli OGM sui prodotti. \u00c8 anche accusato di aver permesso ai macelli di pollame di sostituire gli ispettori statali con dipendenti pagati dalle loro aziende per monitorare la loro produzione. "}
{"id": "830091", "revid": "767487", "url": "https://it.wikipedia.org/wiki?curid=830091", "title": "Joe Venuti", "text": "Biografia.\nDopo aver ricevuto dal nonno i primi insegnamenti di violino, raggiunse la famiglia negli Stati Uniti all'et\u00e0 di 6 anni.\nConsiderato uno degli strumentisti pi\u00f9 innovativi a livello stilistico del violino nel jazz, per gran parte della sua carriera suon\u00f2 con il grande chitarrista Eddie Lang, suo vicino di casa, compagno di scuola e amico.\nTra i pi\u00f9 noti esponenti del Dixieland (il particolare modo di suonare lo stile New Orleans da parte dei \"bianchi\"), suon\u00f2 per molto tempo all'Onyx, il celebre club della Cinquantaduesima strada di New York.\nNel 1929, assieme a Lang, si un\u00ec all'orchestra di Paul Whiteman, con la quale comparve nel film \"The King of Jazz\".\nVenuti, avvicinatosi nel corso degli anni allo Swing, fu uno dei principali ispiratori di St\u00e9phane Grappelli.\nNegli anni settanta dimor\u00f2 per un certo periodo a Milano, divenendo un assiduo frequentatore del Jazz club Capolinea, partecipando da leader a numerose jam sessions. Ha collaborato anche, per alcune incisioni, con alcuni grandi jazzisti italiani come Lino Patruno, Henghel Gualdi e Guido Manusardi.\nNel 1978 \u00e8 entrato nella Down Beat Jazz Hall of Fame."}
{"id": "830092", "revid": "79457", "url": "https://it.wikipedia.org/wiki?curid=830092", "title": "Diocesi di Alatri", "text": ""}
{"id": "830098", "revid": "12760", "url": "https://it.wikipedia.org/wiki?curid=830098", "title": "Giunzione occludente", "text": ""}
{"id": "830099", "revid": "1458554", "url": "https://it.wikipedia.org/wiki?curid=830099", "title": "Giunzione comunicante", "text": ""}
{"id": "830106", "revid": "599013", "url": "https://it.wikipedia.org/wiki?curid=830106", "title": "IBM (disambigua)", "text": ""}
{"id": "830111", "revid": "287204", "url": "https://it.wikipedia.org/wiki?curid=830111", "title": "Jug band", "text": "Una jug band \u00e8 un gruppo musicale costituito da un suonatore di \"jug\" (sorta di bottiglione) ed un mix di suonatori di strumenti tradizionali ed autocostruiti. Questi strumenti autocostruiti sono oggetti ordinari adattati o modificati per emettere suoni, come il bidofono, il \"washboard\", i cucchiai, il pettine con la carta velina (kazoo). Il termine \"jug band\" \u00e8 usato in un'accezione pi\u00f9 ampia per indicare gruppi che comprendono anch'essi strumenti autocostruiti ma che sono chiamati pi\u00f9 accuratamente \"skiffle band\", \"spasm band\" o \"juke band\", perch\u00e9 non vi \u00e8 alcun suonatore di \"jug\".\nNelle prime \"jug band\", chitarre e mandolini erano spesso costruiti a partire dai manici di chitarre rotte, legate a grosse zucche. Le zucche venivano spiattate su un lato, con un buco per propagare il suono, prima di farle seccare. I banjo erano spesso costruiti con un manico di chitarra e una tortiera.\nIl suonatore di \"jug\" prende la bottiglia (usualmente fatta di vetro o di terracotta) e fa delle pernacchie con le labbra alla distanza di circa tre centimetri. Come negli ottoni, cambi di altezza delle note sono controllati alterando la tensione delle labbra ed un suonatore esperto pu\u00f2 avere fino a due ottave di estensione."}
{"id": "830112", "revid": "253269", "url": "https://it.wikipedia.org/wiki?curid=830112", "title": "Eddie Cantor", "text": "Fu star della radio e della prima TV.\nBiografia.\nFiglio di un immigrato ebreo russo, a due anni Cantor rimase orfano di madre, che mor\u00ec a causa di un cancro. Abbandonato dal padre, il bambino fu allevato dalla nonna Esther Kantrowitz, dalla quale, per un'incomprensione all'atto dell'iscrizione a scuola, prese il cognome, poi americanizzato in \"Cantor\". Adott\u00f2 il nome \"Eddie\" nel 1903 in seguito all'incontro con Ida Tobias, che poi divent\u00f2 sua moglie, e il cui desiderio era di avere un fidanzato di nome Eddie.\nCominci\u00f2 giovanissimo a cantare in un saloon a Coney Island. Nel 1907 debutt\u00f2 ufficialmente in teatro, e nel 1916 venne scritturato dal grande impresario Florenz Ziegfeld. Tra gli anni dieci e i venti Cantor divenne una star di Broadway, grazie alle sue spumeggianti doti di entertainer. I suoi successi teatrali includono celebri pi\u00e8ce come \"Kid Boots\" (1923) e \"Whoopee!\" (1928).\nA partire dal 1930, con la sua interpretazione di \"Whoopee!\", versione per lo schermo del suo successo teatrale, Cantor ottenne grandi consensi anche come comico cinematografico, apparendo in una serie di commedie musicali di successo, come \"Il re dell'arena\" (1932) e \"Il museo degli scandali\" (1933). Al contempo, insieme all'annunciatore Jimmy Wallingford e al violinista Dave Rubinoff, intraprese la conduzione del programma radiofonico di successo \"The Chase and Sanborn Hour\", in onda dal 13 settembre 1931. Il pubblico lo adorava, tanto che nel 1934, quando Cantor incise la canzone natalizia \"Santa Claus Is Coming to Town\", in un solo giorno il disco vendette 100.000 copie.\nNegli anni quaranta Eddie Cantor continu\u00f2 a lavorare in teatro e alla radio, e fu inoltre una delle prime grandi personalit\u00e0 dello spettacolo a lavorare in televisione. La sua apparizione nello show \"The Colgate Comedy Hour\" nel 1950, ebbe cos\u00ec successo che egli vi partecip\u00f2 per ben quattro anni, come comico ed intrattenitore.\nPremiato nel 1956 con un Oscar alla carriera, Eddie Cantor mor\u00ec nel 1964 a causa di un attacco cardiaco, all'et\u00e0 di settantadue anni. \u00c8 sepolto presso l'Hillside Memorial Park, cimitero ebraico a Culver City, Los Angeles, California."}
{"id": "830113", "revid": "883416", "url": "https://it.wikipedia.org/wiki?curid=830113", "title": "Pieridi", "text": "Nella mitologia greca, le Pieridi erano le nove figlie di Piero, re di Emazia in Macedonia, e di Evippa. \nI loro nomi sono Colimba, Iunce, Cencride, Cissa, Cloride, Acalantide, Nessa, Pipo, Dracontide.\nAbilissime nel canto, si recarono sul monte Elicona, la sede delle Muse per sfidarle in una gara di canto; ma le Pieridi persero grazie al canto melodico di Calliope, e le Muse per punirle le trasformarono in uccelli gracchianti, secondo Ovidio in gazze, secondo Nicandro in vari uccelli. Pausania invece afferma che le Pieridi portassero gli stessi nomi delle Muse e che per questa ragione i figli attribuiti alle Muse siano invece figli delle Pieridi, mentre le dee rimasero sempre vergini.\nIl racconto mitologico.\nPierios ebbe nove figlie che chiam\u00f2 con il nome delle nove Muse. Divenute in grado di leggere e scrivere Pierios convoc\u00f2 i migliori maestri delle arti delle Muse. Quando il padre organizzava i banchetti, le ragazze si esibivano e ricevevano complimenti da tutti. Col passare del tempo, si insuperbirono e si spinsero sino ad arrivare al monte Elicona, la sede delle Muse, per sfidarle in una gara di canto; come giudici erano state convocate le ninfe dei fiumi. Alla fine della gara vennero decretate vincitrici le Muse; le Piche, allora, lanciarono ingiurie contro le Muse e gli Dei trasformarono le nove ragazze in gazze.\nFonti.\nOltre alla tradizione greca Ovidio nelle sue Metamorfosi, libro V: \"vedono dalle proprie unghie spuntare / penne, le braccia coprirsi di piume, e l'una all'altra / vede sporgere dal volto un becco rigido e adunco / e quelle andarsene nei boschi, diventate uccelli.\"\n\"E mentre vogliono battersi il petto, agitando le braccia / si librano nell'aria: gazze, che schiamazzano nei boschi. / Ancor oggi in questi uccelli \u00e8 rimasta la primitiva facondia: / una loquacit\u00e0 roca, una volutt\u00e0 smodata di ciarlare.\") descrive la loro mutazione in uccelli.\nAnche Dante nel Canto primo del Purgatorio (Purg. I, 7 e sg: \"Ma qui la morta poesia resurga / o sante Muse, poi che vostro sono; / e qui Cal\u00efop\u00e8 alquanto surga, / seguitando il mio canto con quel suono / di cui le Piche misere sentiro / lo colpo tal, che disperar perdono.\") cita le Piche come ascoltatrici del canto di Calliope. Il poeta invoca la Musa Calliope ad accorrere in suo aiuto.\nCitazione di Ovidio nelle Metamorfosi.\n\"\"La pi\u00f9 illustre fra noi aveva finito il suo dotto canto. E le ninfe dichiararono in coro che avevamo vinto noi, dee che abitiamo sull'Elicona. Poich\u00e9 le perdenti lanciavano insulti, disse Call\u00ecope:\" Gi\u00e0 meritavate una punizione per averci sfidato. Dato che non vi basta e alla colpa aggiungete le invettive, e la nostra pazienza ha pure un limite, provvederemo a punirvi e andremo fin dove ci spinge l'ira\". Ridono le giovani dell'Emazia, con fare sprezzante, di quelle minacciose parole. Ma mentre tentano di parlare e di alzare sfrontatamente con grandi strida le mani contro di noi, si accorgono che delle penne spuntano loro da sotto le unghie, che le braccia si coprono di piume, e ciascuna vede le altre sporgere il viso in un duro becco e andarsene, uccelli nuovi, verso la selva. E mentre vogliono battersi il petto, col moto delle braccia si sollevano e si librano in aria, insolenti abitanti dei boschi: gazze.\"\""}
{"id": "830116", "revid": "54253", "url": "https://it.wikipedia.org/wiki?curid=830116", "title": "Giuseppe la Farina", "text": ""}
{"id": "830123", "revid": "767487", "url": "https://it.wikipedia.org/wiki?curid=830123", "title": "A casa per le vacanze", "text": "A casa per le vacanze (\"Home for the Holidays\") \u00e8 un film del 1996 diretto da Jodie Foster.\nTrama.\n\u00c8 la vigilia del Thanksgiving Day e la vita di Claudia viene sconvolta: \u00e8 appena stata licenziata e la figlia sedicenne le comunica di aver deciso di perdere la verginit\u00e0. Il ritorno a casa di Claudia, nella profonda provincia statunitense, le far\u00e0 scoprire un legame indissolubile e il sereno distacco di una rinascita."}
{"id": "830124", "revid": "1566286", "url": "https://it.wikipedia.org/wiki?curid=830124", "title": "Ivo Caprino", "text": "Biografia.\nNonno materno di Caprino fu il famoso pittore norvegese romantico Hans Gude che, con Adolf Tidemand, dipinse l'opera \u201cBrudeferden i Hardanger\", in italiano, \"Viaggio di nozze nell'Hardanger\", spesso considerata come un simbolo romantico dell'essenza e identit\u00e0 scandinava.\nNacque da Mario Caprino, designer di mobili italiano, e da Ingeborg (\u2018Ingse\u2019) Gude Folkestad, con la quale inizi\u00f2 ad interessarsi di marionette in campo teatrale. Caprino era sposato con l'attrice norvegese Liv Bredal (1919-2011) da cui ebbe due figli, Remo e Ivonne, prima di legarsi nel 1972 a Elina Gravningsmyr (1939-).\nStoria.\nConsiderato come una leggenda in Norvegia, Caprino \u00e8 stato un precursore di sviluppi che avrebbero in tempi pi\u00f9 recenti aperto la strada ai film con tecnologia animatronica, come per esempio i lavori di Tim Burton; Caprino \u00e8 forse il regista pi\u00f9 esportato del suo paese, secondo per notoriet\u00e0 forse solo a Thor Heyerdahl, unico premio Oscar norvegese, per i documentari del 1952, e una nominazione nel 1972.\nL'attivit\u00e0 di Caprino ebbe inizio in maniera amatoriale. Produttore di mobili, inizi\u00f2 per diletto, nel salotto di casa ad animare con tecniche elementari bambole e pupazzi costruiti in parte dalla madre Ingse e sviluppando la tecnica del passo uno, o stop-motion. Studi\u00f2 tecniche cinematografiche a Praga, Londra e Roma. In seguito costru\u00ec ingegnosi sistemi per i movimenti dei pupazzi basati su sottili fili comandati da una tastiera fondendo cos\u00ec il teatro dei burattini con nuove tecniche cinematografiche.\nHa prodotto molto, non meno di 38 cortometraggi, lampade Osram, banche, abbigliamento per bambini, anche in campo pubblicitario ad iniziare dal 1949 dove con \"Perpetuum Mobile\", nel 1951 vincer\u00e0 l'Annons\u00f8renes Oscar, in italiano, l'Oscar pubblicitario. Nel corso della sua carriera ha diretto programmi per la NRK, l'ente televisivo pubblico norvegese, oltre a brevi animazioni sempre realizzati per la televisione del suo paese. Vincitore nel 1995 del Premio Amanda alla carriera, il principale riconoscimento cinematografico norvegese, oggi Ivo Caprino \u00e8 noto all'estero principalmente per la sua pellicola animata Fl\u00e5klypa Grand Prix, campione di incassi, non solo nel contesto locale.\nCaprino ha sviluppato ed utilizzato il sistema Supervideograph, un sistema a telecamere multiple, per la resa di panorami a 225\u00b0 su multischermo, in particolare per i documentari. Famosa la proiezione di Nordkapplat\u00e5et, con Capo Nord e la vita alle alte latitudini, proiettato in continuo nel cinema pi\u00f9 settentrionale d'Europa, appunto a Capo Nord.\nPossiamo dire che per gran parte della sua opera abbia scritto diretto prodotto e curato gli effetti speciali dei suoi stessi film coordinandosi con entrambi i figli in un'attivit\u00e0 che ha rapidamente valicato i limiti dell'artigianale. Scomparso per un tumore nel 2001, attualmente l'attivit\u00e0 degli studi viene portata avanti dal figlio Remo (1944-)."}
{"id": "830134", "revid": "1869172", "url": "https://it.wikipedia.org/wiki?curid=830134", "title": "Roberto G\u00f3mez Bola\u00f1os", "text": "Biografia.\nFiglio della segretaria bilingue Elsa Bola\u00f1os Cacho e del pittore, fumettista e illustratore Francisco G\u00f3mez Linares, aveva studiato ingegneria meccanica presso l'Universit\u00e0 Nazionale Autonoma del Messico, senza per\u00f2 laurearsi.\nSuo padre, celebre pittore dell'epoca, mor\u00ec quando lui aveva sei anni. Sua madre mor\u00ec di cancro al pancreas prima che suo figlio divenisse famoso per la serie \"El Chavo\".\nG\u00f3mez Bola\u00f1os inizi\u00f2 la sua carriera come creativo pubblicitario per la radio e la televisione, e negli anni '50 divenne un prolifico sceneggiatore. Scrisse anche diverse sceneggiature da film per il duo Viruta e Capulina, comparendo come attore in una breve parte nel loro film \"Dos criados malcriados\" nel 1960. Continu\u00f2 per\u00f2 a dedicare la maggior parte del suo tempo alla scrittura, contribuendo con dialoghi e sceneggiature a diversi programmi della televisione messicana.\nIl suo nome d'arte, Chespirito, si deve al regista Agust\u00edn P. Delgado ed \u00e8 il diminutivo della pronuncia spagnola di Shakespeare (foneticamente \"Chekspir\"); gli venne affibbiato per la sua statura e per la sua capacit\u00e0 di scrivere storie in qualche modo simili a quelle di Shakespeare.\nTra il 1960 e il 1965 scrisse sceneggiature per i due programmi pi\u00f9 seguiti della televisione messicana: \"C\u00f3micos y canciones\" e \"El estudio de Pedro Vargas\" per la catena TV \"Telesistema Mexicano\".\nNel 1968 inizi\u00f2 a trasmettere la \"Televisione Indipendente del Messico\" e Chespirito fu chiamato come scrittore con l'offerta di utilizzare a suo piacimento uno spazio settimanale di mezz'ora a sue spese. Cos\u00ec nacque il programma \"Los supergenios de la mesa cuadrada\" e inizi\u00f2 la sua carriera di attore.\nNel 1970 gli fu affidato un programma a parte nel quale utilizz\u00f2 egli stesso il nome d'arte di Chespirito, dando vita al personaggio di \"Chapul\u00edn Colorado\". Un anno dopo comparve \"El Chavo\". Entrambi i personaggi ebbero tanto successo che il programma venne suddiviso in due parti di mezz'ora, ciascuna delle quali era dedicata a uno dei due personaggi. A met\u00e0 degli anni ottanta inizi\u00f2 un breve programma intitolato \"La chicharra\", una serie che parlava di giornalisti ma che non ebbe molto successo.\nPur essendo noto soprattutto per i suoi ruoli di \"El Chavo\" e \"Chapul\u00edn Colorado\", cre\u00f2 numerosi altri personaggi come \"Ch\u00f3mpiras\", il \"Doctor Chapat\u00edn\", \"Vicente Chamb\u00f3n\" e \"Chaparr\u00f3n Bonaparte\". Intervistato da Teresa Rodriguez, dichiar\u00f2 che aveva deciso di usare parole che iniziavano con la lettera \"ch\" perch\u00e9 questa iniziale caratterizzava \"molti termini osceni in Messico.\"\nNonostante una certa ripetitivit\u00e0 nelle sceneggiature, i programmi di G\u00f3mez Bola\u00f1os sono diventati famosi in tutta l'America Latina, Stati Uniti e in Spagna, soprattutto grazie alla simpatia degli attori dei suoi programmi, nei quali si alternarono col tempo Carlos Villagr\u00e1n, Ram\u00f3n Vald\u00e9s, Florinda Meza, Rub\u00e9n Aguirre, Edgar Vivar, Angelines Fern\u00e1ndez, Ra\u00fal Padilla, Horacio G\u00f3mez Bola\u00f1os e Mar\u00eda Antonieta de las Nieves, che ebbero anche fama internazionale.\nNel 1980, i suoi \"sketch\" sono stati riuniti in un programma settimanale intitolato appunto \"Chespirito\", andati in onda fino al 1995.\nHa anche recitato in film messicani scritti e interpretati da se stesso: come \"El Chanfle\" e \"El Chanfle 2\".\nNel 2000 Televisa gli d\u00e0 un tributo dal titolo \u00ab\u00a1No contaban con mi astucia!\u00bb per commemorare il 30\u00ba anniversario del programma \"El Chavo del Ocho\".\nIl 20 novembre 2013 ha ricevuto il premio statunitense alla carriera pi\u00f9 eccezionale in televisione.\nStile di vita.\nRoberto ha ammesso di aver fumato per 40 anni. Da ragazzo gli piaceva giocare a calcio e praticare boxe. Secondo Augusto Rattoni, amava la pittura e disegnare paesaggi e volti.\nG\u00f3mez Bola\u00f1os ha avuto due relazioni. In un primo momento si \u00e8 sposato con Graciela Fern\u00e1ndez, con la quale ebbe sei figli. A causa della sua popolarit\u00e0 si separarono dopo 23 anni di matrimonio. Il matrimonio successivo \u00e8 stato nel 2004 con Florinda Meza, che copriva il ruolo di Do\u00f1a Florinda in \"El Chavo del Ocho\".\nIl 12 novembre del 2009, Chespirito \u00e8 stato ricoverato in un ospedale di Citt\u00e0 del Messico; secondo le dichiarazioni di suo figlio Roberto G\u00f3mez Fern\u00e1ndez, aveva un problema alla prostata per cui fu sottoposto a un semplice intervento chirurgico.\nIl 28 maggio 2011 ha aperto il suo account su Twitter e ha raggiunto in meno di un giorno pi\u00f9 di 170.000 seguaci; il secondo giorno aveva gi\u00e0 250.000 seguaci, e in una sola settimana raggiunse il mezzo milione.\nMorte.\n\u00c8 morto all'et\u00e0 di 85 anni il 28 novembre del 2014 a Canc\u00fan, in Messico alle ore 14:30 (ora locale in Messico) a causa di complicazioni respiratorie."}
{"id": "830143", "revid": "1305772", "url": "https://it.wikipedia.org/wiki?curid=830143", "title": "Ibn (disambigua)", "text": ""}
{"id": "830145", "revid": "12760", "url": "https://it.wikipedia.org/wiki?curid=830145", "title": "Tessuto trofomeccanico", "text": ""}
{"id": "830149", "revid": "2181294", "url": "https://it.wikipedia.org/wiki?curid=830149", "title": "John H. Cox", "text": "Biografia.\nLaureato in giurisprudenza all'Universit\u00e0 dell'Illinois nel 1980, nel 1981 ha iniziato ad esercitare la professione di avvocato e nello stesso anno ha aperto uno studio legale specializzato in diritto pubblico e diritto tributario. Nel 1985 ha fondato la \"Cox Financial Group Ltd.\", societ\u00e0 che offre consulenza nel settore delle tasse e nel 1995 ha creato la \"Equity Property Management\", agenzia immobiliare.\nMembro del Partito Repubblicano, ha cominciato la sua carriera politica quando nel 2000 si \u00e8 candidato al Congresso degli Stati Uniti d'America, finendo quarto sui dieci candidati repubblicani che si erano presentati alle primarie. Nel 2002 ha tentato di entrare al Senato ma ancora una volta non ha superato lo scoglio delle primarie, ottenendo solo il 23% dei voti; nel corso dello stesso anno \u00e8 stato comunque nominato segretario comunale del Partito Repubblicano nella Contea di Cook, Illinois.\nA Cook County Cox ha partecipato a diverse campagne elettorali che hanno avuto per lui esito altalenante. Il 9 marzo del 2006 ha annunciato a sorpresa la sua candidatura alle primarie presidenziali repubblicane che sceglieranno ufficialmente il successore di George W. Bush come candidato alla Casa Bianca: i mass media non hanno dato troppo peso alla sua scelta di candidarsi, giudicandola velleitaria.\nSposato con Sarah Hall, ha quattro figli. Si definisce un \"repubblicano reaganiano\" e per anni \u00e8 stato il conduttore del talk show \"Progressive Conservative\".\nNel 2018 si \u00e8 candidato a governatore della California ma fu sconfitto dallo sfidante democratico Gavin Newsom."}
{"id": "830161", "revid": "43530", "url": "https://it.wikipedia.org/wiki?curid=830161", "title": "Epitelio ghiandolare", "text": ""}
{"id": "830170", "revid": "2212299", "url": "https://it.wikipedia.org/wiki?curid=830170", "title": "Login", "text": "Il login (spesso anche detto procedura di autenticazione) \u00e8 la procedura di accesso ad un sistema informatico o ad un'applicazione informatica. \nIl termine proviene dalla contrazione di \"log in\", entrata nel log, il \"registro cronologico degli eventi\" tipico di qualsiasi sistema informativo. Altri termini corrispondenti sono: \"logon, log on, signon, sign on, sign in\". In italiano \u00e8 spesso tradotto in \"accedi\".\nCostituisce uno dei fondamenti della sicurezza informatica e della riservatezza nelle applicazioni informatiche. Il login si differenzia concettualmente dalla registrazione, o signup, che \u00e8 la fase preliminare. \u00c8 inoltre concettualmente opposto al logout.\nPer effettuare un login sono necessari username/email e password nella maggior parte dei casi. Pi\u00f9 raramente si utilizzano codici QRcode oppure numeri di telefono.\nComponenti di sistema interessati.\nLa procedura si basa sull'esistenza, all'interno del sistema, di:\nA questo insieme di informazioni, che possiamo considerare minime, possono essere aggiunti dati anagrafici, preferenze di lavoro, ecc. Il tutto \u00e8 usualmente denominato \"account utente\".\nProcedura di accesso.\nIn molti casi, per motivi di sicurezza e/o riservatezza, la parola chiave residente nel sistema \u00e8 crittografata; anche quella digitata dall'utente che richiede l'accesso viene crittografata se il login avviene da remoto.\nQuando viene digitata, la password non appare in chiaro sullo schermo: al suo posto, invece, appaiono dei caratteri di altro tipo (tipicamente, dei pallini neri, degli asterischi o altri simboli), per evitare la lettura malevola della password attraverso l'uso dello schermo; a volte non appare nulla, per non rivelare neppure la lunghezza della password. Allo stesso scopo, talvolta il numero di simboli viene modificato dal sistema.\nUna criticit\u00e0 comune \u00e8 lo scarso livello di sicurezza delle \"password\" scelte dagli utenti, indovinabili con un'alta probabilit\u00e0 e in poco tempo in caso di attacco informatico. Una password non robusta rende del tutto inutile o comunque di scarsa utilit\u00e0 il salvataggio in locale cifrato, cos\u00ec come la trasmissione cifrata di \"user\" e \"password \"fra utente e i vari server cui si collega.\nMolti server Linux/Unix offrono una possibilit\u00e0 di autenticazione semi-automatica tramite crittografia asimmetrica SSH. L'utente genera una coppia di chiavi pubblica e privata, installa la chiave pubblica sui server cui desidera collegarsi (disabilitando il comune login tramite nome utente e password), e protegge con \"passphrase\" la chiave privata salvata fisicamente sul proprio computer ed utilizzata per autenticarsi. Alle successive connessioni ad uno dei server della lista preimpostata, l'autenticazione sar\u00e0 fatta in automatico tra il computer dell'utente e il server. La chiave pubblica \u00e8 lo \"user\", mentre la \"password\" \u00e8 la chiave privata (di almeno 128 caratteri alfanumerici), cosa che risolve il ben noto problema della scarsa robustezza delle password scelte dagli utenti. L'utente resta anonimo perch\u00e9 la coppia di chiavi pubblica-privata \u00e8 generata direttamente da lui, e non da una \"certification authority\" terza che dovrebbe prima verificare la sua reale identit\u00e0.\nBibliografia.\nL'elenco sottostante \u00e8 composto da soli testi su UNIX, in quanto ambiente nato come multiutente e con molte informazioni pubbliche."}
{"id": "830178", "revid": "95178", "url": "https://it.wikipedia.org/wiki?curid=830178", "title": "Chiesa della Concezione a Montecalvario", "text": ""}
{"id": "830179", "revid": "115606278", "url": "https://it.wikipedia.org/wiki?curid=830179", "title": "Vangatura", "text": "La vangatura \u00e8 una lavorazione del terreno consistente nel taglio di piccoli blocchi di terreno che vengono rivoltati e sminuzzati.\nVangatura manuale.\nLa vangatura pu\u00f2 essere considerata come la lavorazione manuale tradizionale per la preparazione su piccole superfici, in orticoltura e in giardinaggio prima della semina o del trapianto. Questa operazione assume pertanto il ruolo di una lavorazione principale e si offre come alternativa all'aratura, con la quale mostra diverse analogie.\nSi esegue con la vanga, uno degli attrezzi pi\u00f9 familiari nella tradizione agricola. L'operatore staziona sul terreno sodo rivolto verso la parte lavorata. La lama della vanga s'inserisce nel terreno, facendo pressione con un piede per aumentare la forza di penetrazione sulla spalla della lama o su un apposito accessorio, detto \"vangile\". Quando la lama \u00e8 affondata, l'operatore fa leva sullo spigolo del terreno sodo, sulla mano che tiene inferiormente il manico ed eventualmente con la coscia, e solleva una fetta di terra rivoltandola su quelle precedentemente ribaltate. La fetta rivoltata viene subito dopo sminuzzata con alcuni colpi eseguiti di taglio con lo stesso attrezzo per ridurre l'eventuale zollosit\u00e0. Rispetto alla zappatura la vangatura rispetta meglio la struttura del terreno perch\u00e9 l'operatore non calpesta il terreno gi\u00e0 lavorato.\nLa profondit\u00e0 della lavorazione \u00e8 subordinata alla compattezza del terreno e alle dimensioni della lama e in generale si mantiene entro i 20\u201330\u00a0cm. La qualit\u00e0 del lavoro \u00e8 tale da preparare il terreno in un'unica puntata, richiedendo eventualmente una preparazione complementare da eseguirsi con il rastrello. Sui terreni compatti pu\u00f2 essere utile eseguire una vangatura a due strati allo scopo di approfondire la lavorazione e ottenere un risultato pi\u00f9 energico. In definitiva la vangatura seguita dalla rastrellatura riprende concettualmente - su piccole superfici - l'aratura seguita dall'erpicatura.\nLargamente adottato in passato, il ricorso a questa lavorazione ha subito un sensibile ridimensionamento nelle aree agricole ad alto o medio grado di meccanizzazione e si limita a piccoli interventi di rifinitura. La vangatura implica infatti un notevole sforzo fisico e tempi di esecuzioni piuttosto lunghi, dal momento che la lavorazione di 100 m2 da parte di un addetto esperto e solerte richiede almeno 5-6 ore. Gli ambiti di applicazione attualmente si riducono al giardinaggio, mentre in orticoltura la vangatura \u00e8 stata largamente sostituita dalla fresatura per mezzo di motozappe.\nVangatura meccanica.\n\u00c8 una lavorazione principale, eseguita in alternativa all'aratura con apposite macchine vangatrici, in grado di emulare, almeno concettualmente, il lavoro della vangatura manuale. La vangatrice \u00e8 un attrezzo portato, con pi\u00f9 organi lavoranti mossi dalla presa di potenza del trattore. Ogni organo lavorante simula, in modo pi\u00f9 o meno marcato, la classica vanga nella forma ma il risultato del lavoro cambia notevolmente rispetto all'operazione manuale: il tipo che si avvicina meglio alla vanga tradizionale ha una lama di forma trapezoidale che nel suo moto (trasmesso da un manovellismo di spinta inverso) penetra nel terreno, solleva una fetta e la rivolta in direzione opposta, rispetto a quella di avanzamento della macchina, ribaltandola entro certi limiti.\nLa vangatura meccanica non ha ottenuto una particolare diffusione negli ambienti agricoli italiani. Questa operazione \u00e8 infatti in grado di effettuare una lavorazione superficiale (20\u201325\u00a0cm) che solo in parte pu\u00f2 emulare nelle finalit\u00e0 l'aratura. Peraltro la macchina opera bene in terreni sciolti, ma non si adatta ai terreni compatti, piuttosto diffusi nella realt\u00e0 del territorio italiano.\nPregi e difetti.\nFacendo riferimento alla vangatura meccanica, il vantaggio pi\u00f9 evidente rispetto all'aratura consiste nella possibilit\u00e0 di lavorare terreni in condizioni non ottimali di umidit\u00e0. Il lavoro di una vangatrice, infatti, esercita un modesto grado di compressione del terreno pertanto pu\u00f2 essere eseguito anche su terreni la cui umidit\u00e0 oltrepassa lo stato di tempera senza che si abbiano gravi ripercussioni sulla struttura del terreno. Resta inteso, in ogni modo, che la fattibilit\u00e0 \u00e8 subordinata alla portanza del terreno e, dunque, alla capacit\u00e0 di sopportare senza danni la compressione esercitata dalle ruote o dai cingoli della macchina.\nIl tipo di lavoro forma una zollosit\u00e0 ridotta, pertanto \u00e8 richiesto un blando lavoro di rifinitura con un'erpicatura leggera, al limite non necessaria se si opera su terreni particolarmente sciolti. Altri vantaggi di non trascurabile importanza sono l'elevata capacit\u00e0 oraria di lavoro e il minor consumo di carburante\nGli inconvenienti della vangatura meccanica consistono per lo pi\u00f9 nella difficolt\u00e0 (se non impossibilit\u00e0) di operare su terreni compatti e nelle ridotte profondit\u00e0 di lavoro (al massimo 35\u00a0cm) che non consentono un efficace controllo delle piante infestanti.\nIn definitiva la vangatura meccanica si presta per l'orticoltura di pieno campo, settore nel quale \u00e8 fondamentale accorciare i tempi per la preparazione del letto di semina negli avvicendamenti colturali, soprattutto perch\u00e9 consente di svincolarsi, entro certi limiti, dalle condizioni di umidit\u00e0 del terreno."}
{"id": "830182", "revid": "1543377", "url": "https://it.wikipedia.org/wiki?curid=830182", "title": "Bivacco Luigi Ravelli (Valsesia)", "text": "Il bivacco don Luigi Ravelli \u00e8 un bivacco situato nel comune di Alagna Valsesia (Vc), in Valsesia, nelle Alpi Pennine, a 2504 m s.l.m.. Il bivacco \u00e8 principalmente utilizzato dagli alpinisti che intendono affrontare la cresta N-NO al Corno bianco ed \u00e8 uno dei tre punti di pernottamento dell'Alta Via Tullio Vidoni.\nStoria.\n\u00c8 stato costruito, su iniziativa della sezione di Varallo del CAI, in localit\u00e0 Laghetto di Terrafrancia, in Val d'Otro, nel 1964 per ricordare la figura di don Luigi Ravelli, sacerdote e alpinista, autore di una nota guida alpinistica e storica della Valsesia.\nIn precedenza la stessa sezione CAI aveva gi\u00e0 manifestato il desiderio di costruire un punto d'appoggio in Val d'Otro per rendere pi\u00f9 agevole l'accesso alla cima del Corno Bianco. L'iniziativa per la costruzione di un rifugio presso i laghi \"Tailli\" naufrag\u00f2 per\u00f2 a causa dello scoppio della seconda guerra mondiale e non ebbero seguito neppure i successivi tentativi di acquisire una baita negli alpeggi di \"Granus\" o \"Tailli\" per attrezzarla a rifugio.\nCaratteristiche e informazioni.\nLa struttura del bivacco (incustodito e aperto tutto l'anno), dalla tipica forma a botte in legno rivestito di lamiera zincata (in anni recenti dipinto di giallo per ragioni di visibilit\u00e0), dispone di 12 posti in cuccette con materassini e coperte; sono a disposizione fornelletto a gas, pentole e armadietto di pronto soccorso; non c'\u00e8 legna nelle vicinanze; l'acqua \u00e8 quella del vicino laghetto.\nAccessi.\nIl bivacco \u00e8 raggiungibile da Alagna (segnavia 3), passando per le frazioni di Otro e per l'alpe Pianmisura, in circa 4 ore.\nTraversate.\n\u00c8 situato lungo il percorso dell'Alta Via Tullio Vidoni."}
{"id": "830183", "revid": "25884", "url": "https://it.wikipedia.org/wiki?curid=830183", "title": "Chiesa Santa Maria della Concezione", "text": ""}
{"id": "830196", "revid": "118905580", "url": "https://it.wikipedia.org/wiki?curid=830196", "title": "Voyeurismo", "text": "Il termine voyeurismo o scopofilia, pi\u00f9 raro scoptofilia, \u00e8 una parafilia che caratterizza chi ottiene l'eccitazione e il piacere sessuale, esclusivamente guardando, soprattutto nascostamente (spiando) persone seminude, nude o intente a spogliarsi, o altres\u00ec persone impegnate in un rapporto sessuale. La masturbazione spesso accompagna l'atto voyeuristico.\nIl voyeurismo (dal francese \"voyeur\", \"chi guarda\") pu\u00f2 assumere diverse forme, ma la sua caratteristica principale \u00e8 che i voyeur normalmente non sono direttamente connessi con la persona del loro interesse, che \u00e8 spesso ignara di essere osservata. Il voyeur pu\u00f2 essere definito allo stesso modo come una persona che gode nel vedere situazioni di sofferenza o la sfortuna degli altri (\"Schadenfreude\").\nIn alcune culture il voyeurismo \u00e8 considerata una pratica deviante e anche un crimine sessuale. Nel Regno Unito, il voyeurismo non consensuale \u00e8 diventato un reato dal 1\u00ba maggio 2004, mentre in Canada \u00e8 stata promulgata una legge simile alla fine del 2005.\nDescrizione.\nVoyeurismo nella psicologia e nella criminologia.\nIl voyeurismo non \u00e8 necessariamente considerato una forma patologica di sessualit\u00e0, ma secondo la psichiatria pu\u00f2 divenirlo laddove esso divenga, per un periodo di tempo prolungato, l'unica forma di soddisfazione sessuale raggiunta dal soggetto, provocando danni o limitazioni alla sua vita di relazione e/o svolgendosi nei confronti di soggetti non consenzienti. Secondo l'American Psychiatric Association il voyeurismo pu\u00f2 essere classificato nel DSM-IV e come un disordine di preferenza sessuale nel ICD-10.\nVa infatti sottolineato che il voyeur, definito anche \"guardone\", con connotazione maggiormente dispregiativa e derisoria, \u00e8 colui che osserva o spia gli altri per ricavarne eccitazione; ma questo atteggiamento pu\u00f2 rivolgersi a persone consenzienti, o meno. L'FBI afferma che alcuni individui che si dedicano a pratiche come il voyeurismo possono anche avere una propensione ad assumere comportamenti violenti che possono sfociare in gravi reati sessuali. Un ricercatore dell'FBI ha dimostrato che i voyeur sono suscettibili a mostrare alcune caratteristiche che sono comuni, ma non universali, nei reati sessuali pi\u00f9 gravi come l'attenzione meticolosa per i dettagli e la metodica pianificazione dedicata alla selezione e preparazione delle attrezzature di spionaggio e osservazione. Per quanto riguarda i tratti della personalit\u00e0 del voyeur, questi soggetti tendono ad essere timidi nel corso dell'adolescenza e con qualche difficolt\u00e0 ad iniziare o mantenere le relazioni.\nVoyeurismo consensuale.\nIl voyeurismo si \u00e8 diffuso, di recente, anche grazie all'uso di internet, come fenomeno di luoghi, quali parcheggi pubblici, in cui coppie o gruppi di persone si incontrano con lo scopo di avere approcci sessuali, accordandosi anche con singoli voyeur che nell'incontro si limitano esclusivamente all'osservazione dei corpi e dei gesti altrui. Il termine voyeurismo si \u00e8 nel tempo allargato arrivando a comprendere ogni attivit\u00e0 mirata all'eccitazione sessuale mirante l'osservazione di corpi, anche solo seminudi o del tutto vestiti. Si tratterebbe quindi, in questo caso, di un'\"attivit\u00e0\" svolta quotidianamente dalla quasi totalit\u00e0 degli esseri umani.\nVa altres\u00ec rilevato che forse, fra tutte le pratiche sessuali alternative al sesso tradizionale, il voyeurismo \u00e8 oggi la pi\u00f9 diffusa: esso infatti si svolge comunemente, da parte di tutti coloro che si eccitano osservando coppie o singole donne o singoli uomini che mostrano le proprie nudit\u00e0 o le proprie attivit\u00e0 sessuali in fotografie, filmati erotici amatoriali, o in siti internet dedicati a questo specifico scopo. Ma tale presunta pi\u00f9 estesa diffusione forse consiste solo in una maggiore consapevolezza della onnipervasivit\u00e0 dell'\"effetto esposizione\" di Zajonc.\nNel 1970 fece scalpore un caso di voyeurismo consensuale sfociato in una tragedia: il 30 agosto il marchese Camillo Casati Stampa di Soncino uccide la moglie Anna e il suo amante Massimo Minorenti, che era solito fotografare durante i loro rapporti sessuali. Le indagini riveleranno l'abitudine del Casati Stampa di assistere ai rapporti sessuali della moglie con altri uomini e di fotografarla in quei momenti."}
{"id": "830197", "revid": "8596", "url": "https://it.wikipedia.org/wiki?curid=830197", "title": "Letters from Iwo Jima", "text": ""}
{"id": "830198", "revid": "6923", "url": "https://it.wikipedia.org/wiki?curid=830198", "title": "Filota", "text": "Biografia.\nQuando Alessandro divenne re di Macedonia (336 a.C.), promosse Filota da comandante di uno squadrone di cavalleria a comandante degli Eteri, il corpo della cavalleria macedone che fungeva anche da guardia del corpo del re. Prese parte alla campagna balcanica del 335 a.C. contro i popoli che confinavano a nord con la Macedonia.\nFilota, pur essendo un ufficiale capace, venne spesso percepito come arrogante e pomposo, quindi fu spesso al centro di conflitti, che alla fine gli fecero perdere il favore del re.\nVerso la fine del 330 a.C. Filota fu accusato di aver preso parte ad una congiura ordita dai soldati stanziati in Drangiana ai danni di Alessandro; fra i suoi accusatori c'era anche suo cognato Ceno. Filota fu imprigionato e processato, per poi venire torturato al fine di individuare gli altri cospiratori; fu giustiziato lo stesso anno, e poco tempo dopo anche il padre, sebbene non avesse preso parte alla congiura, venne ucciso da sicari mandati da Alessandro."}
{"id": "830203", "revid": "785863", "url": "https://it.wikipedia.org/wiki?curid=830203", "title": "Voolvif Monn", "text": ""}
{"id": "830211", "revid": "132038", "url": "https://it.wikipedia.org/wiki?curid=830211", "title": "Logon", "text": ""}
{"id": "830213", "revid": "108243810", "url": "https://it.wikipedia.org/wiki?curid=830213", "title": "Matteo Giovannetti", "text": "Vita e opere.\nSi form\u00f2 alla scuola di Simone Martini. Fu amico di Francesco Petrarca.\nDella prima parte della sua attivit\u00e0, rimane traccia in un affresco di \"Crocifissione\", in Santa Maria Nuova a Viterbo.\nGli affreschi di Avignone.\nNel 1343 egli \u00e8 documentato per la prima volta ad Avignone, nuova sede del soglio pontificio. Giovannetti vi fu chiamato da papa Clemente VI a decorare il Palazzo dei Papi dove diresse un'\"\u00e9quipe\" internazionale di pittori. Di questo cantiere ci \u00e8 rimasta una precisa documentazione relativa alle cappelle di San Michele e di San Marziale, i cui pagamenti sono stati saldati il 3 gennaio 1346.\nMatteo Giovannetti fu il tramite tra il giottismo d'impronta senese (il suo maestro, Simone Martini, visse per qualche anno presso la corte avignonese e vi mor\u00ec nel 1344) e l'arte gotica francese, che aveva sviluppato modelli propri accolti e inseriti dai due pittori italiani, che contribuirono a sviluppare un nuovo esempio di stile legato sia a Giotto che ai grandi maestri, soprattutto scultori, che avevano decorato i portali delle grandi chiese gotiche d'oltralpe.\nGiovannetti e Martini, senza scordare l'apporto di un altro italiano anonimo detto il Maestro del Codice di San Giorgio, aprirono la stagione del gotico internazionale che molta influenza ebbe sui pittori dell'epoca successiva anche in Italia.\nFra questi ricordiamo Gentile da Fabriano e Lorenzo Monaco, che ripresero i temi del gotico internazionale aprendo la stagione della pittura cortigiana che sar\u00e0 la pi\u00f9 diffusa alla fine del Trecento fino ai primi anni del secolo successivo e l'affermazione del Rinascimento.\nIl pittore di Viterbo ebbe anche il merito d'inserire, nel corpo dei suoi affreschi, uno dei primi esempi di pittura \"profana\" con le scene di caccia e di pesca della cosiddetta \"Camera del cervo\". Il cambio di registro fu applicato anche nei suoi cicli d'affreschi con le scene della \"Vita di San Marziale\" nella cappella omonima del palazzo papale, dove, accanto alle scene di carattere sacro, inser\u00ec degli elementi naturalistici come i tralci di vite per suggerire un pergolato che sostituirono i fondi dorati o i cieli stellati della tradizione giottesca e la riappropriazione dei modelli tardo antichi scomparsi dopo l'arrivo dello stile bizantino.\nGiovannetti, oltre la \"Camera del cervo\" e la \"Cappella di San Marziale\" affresc\u00f2 nel palazzo avignonese anche la \"Cappella di San Giovanni Battista\", la \"Cappella di San Michele\" e la \"Sala dell'Udienza\". Nella Certosa di Notre-Dame-du-Val-de-B\u00e9n\u00e9diction, a Villeneuve-l\u00e8s-Avignon, sempre presso Avignone, sono rimasti gli affreschi per la cappella voluti da papa Urbano VI.\nGran parte del suo lavoro \u00e8 andata perduto prevalentemente in seguito alle distruzioni causate dai soldati napoleonici, la Cappella di San Marziale \u00e8 stata restaurata nel 2005 (mentre quella di San Michele \u00e8 scomparsa)."}
{"id": "830216", "revid": "1543377", "url": "https://it.wikipedia.org/wiki?curid=830216", "title": "Amanda (Highlander)", "text": "Amanda \u00e8 un personaggio della serie TV \"Highlander\", a cui \u00e8 dedicato anche uno spin-off intitolato '. L'attrice che interpreta questo ruolo \u00e8 Elizabeth Gracen. Anche lei \u00e8 un Immortale ed appare per la prima volta nel diciottesimo episodio della prima stagione intitolato \"La signora del circo\".\nStoria.\nI primi passi.\nAmanda \u00e8 nata nell'abbazia di Sant'Anna in Normandia intorno all'820 d.C. per 30 anni ha vissuto nella povert\u00e0 arraggiandosi con dei furti mentre in Europa imperversava la peste bubbonica. Proprio durante un tentato furto nell'850, Amanda rimane uccisa scoprendo cos\u00ec di essere un'Immortale.\nUn'altra donna Immortale, Rebecca Horne, diventa la sua insegnante. Rebecca vive in un'abbazia che d\u00e0 rifugio ad altri immortali, infatti solo sul terreno consacrato un Immortale non pu\u00f2 essere ucciso. Grazie a lei Amanda impara a combattere e a entrare nel gioco. In ogni caso la ragazza non riesce a rinunciare alla sua natura di ladra e ruba la \"Pietra di Matusalemme\" appartenente a Rebecca, viene scoperta, ma subito perdonata.\nAmanda impara sia a comportarsi come una vera signora sia ad affrontare eventuali duelli, pu\u00f2 cos\u00ec lasciare l'abbazia di Rebecca nell'853 e inserirsi suo malgrado nel Gioco.\nIn quello stesso anno Amanda incontra Hengist il Sassone, un altro Immortale che la sfida a duello. Spaventata, la ragazza fugge e torna nell'abbazia di Rebecca, la quale per\u00f2 le fa capire che non potr\u00e0 scappare per tutta la vita. Amanda trova il coraggio di sfidare l'avversario e lo sconfigge conquistando la sua prima reminiscenza. Lascia cos\u00ec definitivamente l'abbazia continuando la sua carriera di ladra e ottenendo sempre quello che vuole.\nLadra.\nAmanda \u00e8 famosa come la pi\u00f9 coraggiosa ed imprendibile ladra. Ha rubato di tutto, anche gli oggetti pi\u00f9 difficili: gioielli, quadri, soldi senza mai essere scoperta. Una volta incontrato Duncan MacLeod tra i due \u00e8 nata un'intima relazione che dura, tra tira e molla, ormai da secoli. Insieme hanno affrontato molte avventure come il furto della Pietra di Scone (\"episodio 5.14\") e le rapine stile Bonnie e Clyde. Oltre a rubare, Amanda ha lavorato anche come danzatrice del ventre in un harem, acrobata al circo, insegnante, cantante in un nightclub e proprietaria di un casin\u00f2.\nA Parigi.\nNel 1993 Amanda e Duncan si ritrovano a Parigi (\"episodio 1.18\"). La ragazza lavora come trapezista in un circo e invita il vecchio amico per chiedergli aiuto, l'immortale Zachary Blaine infatti sta cercando di ucciderla per vendicarsi di un vecchio sgarbo. Duncan accetta di aiutarla, ma tra i due non ci pu\u00f2 pi\u00f9 essere nulla di sentimentale perch\u00e9 l'immortale \u00e8 ormai innamorato di Tessa e rifiuta le continue seduzioni di Amanda. McLeod combatte con Blaine ed \u00e8 sul punto di sconfiggerlo quando arriva Amanda a tagliare la testa al nemico rubando la Reminiscenza a Duncan.\nDopo la morte di Tessa, Amanda torna spesso nella vita di Duncan e tra i due sboccia di nuovo l'amore. Insieme affrontano il terribile Kalas, vendicano la morte di Rebecca e salvano il segreto degli osservatori. L'influenza di Duncan rende Amanda meno incline al furto e all'inganno anche se ogni tanto il suo istinto prende il sopravvento.\nPersonalit\u00e0.\nAmanda \u00e8 bravissima a manipolare la gente e far fare tutto quello che vuole ai suoi amici. \u00c8 pronta a qualsiasi cosa pur di ottenere quello che vuole. Ha vissuto per secoli senza mai guardarsi indietro e senza prendersi le responsabilit\u00e0 delle proprie azioni, ma, nonostante tutto, \u00e8 una brava ragazza. Non ruba mai ai buoni, le sue vittime preferite sono le banche e i musei. \u00c8 molto sicura di s\u00e9 e dei suoi assi nella manica, tanto che Duncan l'ha paragonata ad uno squalo.\nAmicizie.\nDuncan McLeod.\nAmanda compare spesso nella vita di Duncan, quasi sempre per chiedere un favore. La loro relazione dura da secoli ed \u00e8 fatta di riunioni e addii, per molti anni stanno lontani, ma poi si ritrovano sempre. Amanda ha spesso usato l'amico per ottenere i suoi scopi, la cosa la diverte e per lei \u00e8 come un gioco. In ogni caso \u00e8 sempre stata fedele a Duncan, spesso ha cercato di aiutarlo finendo per metterlo ancora di pi\u00f9 nei guai, ma Duncan l'ha sempre perdonata.\nMethos.\nMethos \u00e8 l'unico che pu\u00f2 contrastare Amanda in quanto a manipolazione della gente. Entrambi sono molto furbi e spesso Duncan si trova in mezzo ai loro giochi. La relazione tra i due \u00e8 come quella tra fratello e sorella. S'incontrarono quando Amanda era ancora allieva di Rebecca e aveva rubato la pietra di Matusalemme, molti mortali stavano dando la caccia alla ladra per impossessarsi del cristallo della piet\u00e0 ed Amanda credeva che anche Methos fosse tra di loro. In realt\u00e0 Methos aveva bisogno del cristallo per curare la sua malata Alexa. Una volta scoperte le buone intenzioni Amanda aiuta Methos a prendere il cristallo, ma il piano fallisce e la ragazza deve consolare Methos quando la povera Alexa muore.\nKenny.\n800 anni fa Amanda incontr\u00f2 un giovane Immortale di soli 10 anni chiamato Kenny, lei lo prese in custodia e gli insegno le regole del Gioco e a sopravvivere. Kenny fu ucciso a 10 anni ed \u00e8 quindi costretto a rimanere nel corpo di un bambino per l'eternit\u00e0. Kenny impara cos\u00ec ad usare l'innocenza come arma migliore, fingersi un bambino impaurito e farsi aiutare dagli immortali per poi ucciderli appena abbassano la guardia. Nel 1995 Kenny incontra di nuovo Amanda e la ragazza non riesce ad accettare che il vecchio amico sia diventato uno spietato assassino che vuole vincere il Gioco.\nI duelli.\nAmanda non ama molto duellare e spesso preferisce la fuga. Non \u00e8 interessata a vincere il Gioco, il suo obiettivo \u00e8 quello di rimanere in vita e spesso fa combattere i suoi amici al suo posto. Pur avendo vissuto per 1000 anni il numero di Reminiscenze ottenute \u00e8 piuttosto basso e lei tende a minimizzarlo ancora pi\u00f9 del reale."}
{"id": "830217", "revid": "36426", "url": "https://it.wikipedia.org/wiki?curid=830217", "title": "Matteo Giovanetti", "text": ""}
{"id": "830221", "revid": "36426", "url": "https://it.wikipedia.org/wiki?curid=830221", "title": "Iacopo di Cione", "text": ""}
{"id": "830235", "revid": "1522738", "url": "https://it.wikipedia.org/wiki?curid=830235", "title": "Partito del Programma Socialista della Birmania", "text": "Il Partito del Programma Socialista della Birmania (in inglese: \"Burma Socialist Programme Party\" - BSPP; in birmano: \u1019\u1039\u101b\u1014\u1039\u200c\u1019\u102c\u1037\u1006\u102f\u102d\u101b\u1039\u101f\u101a\u1039\u200c\u101c\u1005\u1039\u200c\u101c\u1019\u1039\u200c\u1038\u1005\u1025\u1039\u200c\u1015\u102c\u1010\u102e, \"Myanma Hsoshalit Lanzin Pati\"), noto anche come Partito Lanzin, fu il partito del regime militare che prese il potere nel 1962 e l'unico partito politico a cui fu permesso di esistere legalmente in Birmania dal 1964 fino alle dimissioni come conseguenza delle rivolte popolari del 1988.\nStoria.\nIl PPSB fu fondato il 4 luglio 1962, dopo la dichiarazione della \"via birmana al socialismo\" da parte del Consiglio rivoluzionario il 30 aprile 1962. La \"via birmana al socialismo\" fu l'ideologia politica ed economica del Consiglio rivoluzionario, che prese il potere con il colpo di Stato del 2 marzo 1962. I presidenti del partito sono stati:\nDagli ideali sia marxisti e buddisti, Ne Win persegu\u00ec politiche socialiste (collettivizzazione delle terre e delle altre attivit\u00e0 economiche, abolizione delle classi sociali e della propriet\u00e0 privata) pur non alleandosi n\u00e9 con la Repubblica Popolare Cinese n\u00e9 con l'Unione Sovietica ed anzi portando avanti una campagna anticomunista. \nLa dittatura dur\u00f2 fino al 1988, con la rivolta 8888 e il cambio di tre presidenti in un anno. Dopo questa dittatura si arriv\u00f2 nel 1990 a libere elezioni, il cui risultato non fu per\u00f2 rispettato dall'esercito, che con un colpo di Stato instaur\u00f2 un nuovo regime militare, con al potere la giunta militare denominata Consiglio di Stato per la Restaurazione della Legge e dell'Ordine e poi, dal 1997, Consiglio di Stato per la Pace e lo Sviluppo.\nIl partito si sciolse riformandosi il 24 settembre 1988 con il nome Partito di Unit\u00e0 Nazionale."}
{"id": "830238", "revid": "115178213", "url": "https://it.wikipedia.org/wiki?curid=830238", "title": "Sam Brownback", "text": "Biografia.\nNacque in una famiglia di origini tedesche e pass\u00f2 la giovinezza a Parker, in Kansas. Si laure\u00f2 in giurisprudenza all'Universit\u00e0 del Kansas nel 1982 ma gi\u00e0 in precedenza era stato vicepresidente e presidente della National FFA Organization, vasta organizzazione agricola giovanile. Nella seconda met\u00e0 degli anni ottanta lavor\u00f2 come conduttore radiofonico per poi trasferirsi a Manhattan, Kansas, dove inizi\u00f2 la sua carriera politica nelle file del Partito Repubblicano, inizialmente con piccoli incarichi locali.\nDal 1986 al 1990 e dal 1993 al 1994 fu Segretario all'Agricoltura dello stato del Kansas mentre dal 1990 al 1993 ebbe vari incarichi istituzionali. Nel 1995 si candid\u00f2 alle elezioni amministrative ed occup\u00f2 un seggio nel Congresso, come deputato della Camera dei Rappresentanti; rimase in carica per\u00f2 solo un anno poich\u00e9 nel 1996 pass\u00f2 al Senato. Conferm\u00f2 il suo seggio al Parlamento, ricevendo dagli elettori del Kansas un secondo mandato nel 2004 con il 69% dei voti.\nSam Brownback, cresciuto come metodista, nel 2002, dopo una lunga riflessione spiriturale, si \u00e8 convertito alla religione cattolica. \u00c8 sposato con l'editrice Mary Stauffer ed ha cinque figli (tre maschi e due femmine), di cui due adottati.\nPoliticamente, egli si \u00e8 definito un \"conservatore sociale\": Brownback \u00e8 uno strenuo oppositore dell'aborto (che egli paragona all'Olocausto) e dell'eutanasia (che considera peggio di un omicidio); \u00e8 inoltre contrario alle unioni civili ed ai matrimoni omosessuali. Favorevole ai conflitti in Afghanistan ed in Iraq, suggerisce un uso moderato della pena di morte e nell'estate del 2006 ha introdotto una tassa sui videogiochi violenti.\nIl 4 dicembre del 2006 ha annunciato in un'intervista concessa al \"Washington Post\" di essere interessato alle presidenziali del 2008 e di aver formato una commissione esplorativa: il 20 gennaio 2008, dopo il disbrigo delle ultime pratiche burocratiche, \u00e8 stato ufficialmente iscritto nel registro dei candidati repubblicani alle primarie presidenziali. Ha altres\u00ec dichiarato di non avere intenzione di riconfermare il suo seggio al Senato.\nNonostante i sondaggi lusinghieri, che lo davano al terzo posto nell'indice di gradimento degli elettori repubblicani, il 18 ottobre \u00e8 stato escluso dalla competizione elettorale per insufficienza di fondi raccolti. A seguito della decisione, formalizzata il 19 ottobre, Brownback ha deciso di appoggiare la candidatura di John McCain.\nTornato al suo seggio al Congresso, Brownback dichiar\u00f2 di voler candidarsi a governatore nelle elezioni del 2010. In effetti mantenne la promessa e alla fine vinse le elezioni."}
{"id": "830261", "revid": "30297", "url": "https://it.wikipedia.org/wiki?curid=830261", "title": "C.U.S. Verona", "text": ""}
{"id": "830266", "revid": "1005847", "url": "https://it.wikipedia.org/wiki?curid=830266", "title": "Elezioni presidenziali negli Stati Uniti d'America del 2008", "text": "Le elezioni presidenziali negli Stati Uniti d'America del 2008 si sono svolte il 4 novembre e, come di consueto, sono state anticipate da quasi due anni di campagna elettorale e dalle primarie per la scelta dei candidati. La sfida ha contrapposto il candidato repubblicano John McCain e quello democratico Barack Obama. Si \u00e8 trattato della cinquantaseiesima elezione e Obama ha prevalso nella competizione. Il 20 gennaio 2009 Obama, primo afro-americano ad essere eletto alla guida del paese, ha giurato come 44\u00ba presidente degli Stati Uniti e assunto l'incarico.\nLe elezioni sono state a lungo considerate di esito incerto poich\u00e9 entrambi i maggiori partiti avevano dovuto scegliere i loro candidati ex novo, non essendoci n\u00e9 un presidente che si ripresentava per il secondo mandato n\u00e9 un vicepresidente uscente in competizione per la \"nomination\". Infatti il presidente George W. Bush, dopo otto anni alla Casa Bianca, non era rieleggibile e il vicepresidente Dick Cheney aveva comunicato di non volersi candidare sin dall'inizio del suo mandato.\nEra dal 1952 che non si assisteva ad una elezione in cui nessun candidato godesse del vantaggio della \"incumbency\", cio\u00e8 del fatto di essere presidente o vicepresidente uscente. Si \u00e8 trattato di un fatto raro e eccezionale che ha reso la corsa per la Casa Bianca molto aperta sin dalla fase delle primarie perch\u00e9 entrambi i partiti hanno dovuto scegliere il loro candidato in un \"broad field\", cio\u00e8 a campo aperto, senza che nessuno partisse da una posizione di vantaggio data dalla carica ricoperta al vertice del paese; nemmeno il classico Super Tuesday aveva dato un quadro pi\u00f9 chiaro, cosicch\u00e9 solo con gli ultimi Stati si \u00e8 potuta avere una situazione pi\u00f9 stabile.\nMcCain e Obama si sono contesi la presidenza in una gara decisamente aperta, dato che molti erano gli \"swing states\" (gli stati in bilico) rispetto al 2004. In particolare Obama \u00e8 risultato molto competitivo in alcuni stati con un'alta percentuale di neri e ispanici, nonch\u00e9 nel Mid West.\nIl 4 novembre Obama ha vinto l'elezione generale, ricevendo anche le congratulazioni del suo avversario John McCain, grazie alla conquista di diversi stati che nel 2004 si erano schierati con Bush: Florida, Carolina del Nord, Virginia, Ohio, Indiana, Iowa, Colorado, New Mexico e Nevada.\nElezioni primarie.\nTra gennaio e giugno 2008 si sono svolte in tutti gli Stati dell'Unione le elezioni primarie, o in alcuni stati, i \"caucus\" per la selezione dei candidati alla presidenza, all'interno dei maggiori partiti.\nPartiti e candidati.\nMolti sono i politici che si sono candidati per ottenere la \"nomination\" di un partito politico. In questa sezione si trova una lista dei candidati dei maggiori cinque partiti: Partito Repubblicano, Partito Democratico, Partito Libertario, Partito Verde degli Stati Uniti e Partito della Costituzione. In grassetto \u00e8 indicato il candidato prescelto da ciascun partito.\nLa Campagna elettorale.\nPrimi verdetti.\nLa lunga marcia verso la \"nomination\" \u00e8 cominciata il 3 gennaio con i primi caucus in Iowa, dove hanno vinto Mike Huckabee per i Repubblicani e Barack Obama per i Democratici. La prima primaria si \u00e8 invece svolta l'8 gennaio in New Hampshire, rispettivamente con la vittoria di John McCain e di Hillary Clinton.\nNel corso del mese di gennaio, con le vittorie di Mitt Romney in Michigan, Wyoming (caucus), Nevada (caucus) e Maine (caucus) e di John McCain in Carolina del Sud e Florida, la corsa tra i Repubblicani si \u00e8 trasformata in un testa a testa tra i due, con Mike Huckabee, beniamino dei conservatori e del Sud, terzo incomodo. Rudy Giuliani, a lungo dato per favorito, si \u00e8 ritirato in seguito al deludente risultato ottenuto in Florida, dove si \u00e8 classificato solo quarto.\nIn campo democratico, dopo l'uscita di scena di John Edwards, la corsa per la \"nomination\" \u00e8 divenuta una partita a due tra Hillary Clinton, vincitrice in Michigan, Nevada (caucus) e Florida, e Barack Obama, forte del successo in Carolina del Sud. Le vittorie della Clinton in Michigan e Florida peraltro non hanno prodotto delegati perch\u00e9 i due Stati erano stati spogliati della loro rappresentanza alla \"convention\" democratica per aver anticipato eccessivamente le loro primarie.\nIl \"Super Tuesday\".\nIl 5 febbraio, \"Super Tuesday\", i cittadini di oltre 20 Stati si sono espressi in primarie e caucus.\nTra i Repubblicani ha avuto la meglio John McCain, il quale ha prevalso in 9 Stati, tra i quali quelli pi\u00f9 ricchi di delegati (California, New York e New Jersey). Mike Huckabee ha vinto in 5 Stati, tutti del Sud (Arkansas, Alabama, Georgia, Tennessee e Virginia Occidentale), mentre Mitt Romney ha vinto in 9 Stati, prevalentemente piccoli, e ha deciso di ritirarsi dalla corsa. John McCain si \u00e8 cos\u00ec consacrato \"front-runner\" tra i Repubblicani e al termine del \"Super Tuesday\" guidava la corsa con 714 delegati (gliene servivano per ottenere la maggioranza nella \"convention\"), seguito da Mitt Romney (286 delegati), Mike Huckabee (181 delegati) e Ron Paul (16 delegati).\nTra i Democratici si \u00e8 avuto un sostanziale pareggio tra Barack Obama e Hillary Clinton in termini di delegati: il primo ha prevalso in 13 Stati (prevalentemente nel Sud, nel Medio-Ovest e nella regione delle Montagne Rocciose), mentre la Clinton ha vinto in 9 Stati (prevalentemente nel Nord-Est, nel Sud-Ovest e nella popolosa California). Il conto dei delegati raffigurava una gara molto pi\u00f9 aperta tra i Democratici e vedeva Hillary Clinton con un esiguo vantaggio su Barack Obama: delegati contro 962 (ne servivano per vincere).\nLa corsa continua.\nDopo il \"Super Tuesday\", la corsa \u00e8 continuata l'8 e il 9 febbraio in Louisiana, Kansas e Washington per i Repubblicani e in Louisiana, Nebraska, Washington e Maine per i Democratici. Mike Huckabee ha vinto sonoramente in Kansas, guadagnando 36 delegati, e in Louisiana, mentre nello Stato di Washington John McCain ha vinto di un soffio. Tra i Democratici, Barack Obama ha guadagnato terreno su Hillary Clinton, vincendo in tutti e quattro gli Stati nei quali si votava, e il conto dei delegati fu allora ancor pi\u00f9 equilibrato: contro \nLa campagna elettorale si \u00e8 poi spostata nell'area del Potomac: Virginia, Maryland e Washington. John McCain e Barack Obama hanno fatto il pieno di voti e di delegati. Quest'ultimo ha superato Hillary Clinton nel conteggio dei delegati: contro \nIl 19 febbraio la marcia dei due \"frontrunners\", John McCain e Barack Obama \u00e8 continuata con le vittorie del primo nello Stato di Washington e nel Wisconsin e del secondo nelle Hawaii e nel Wisconsin. Entrambi hanno allungato sui loro rivali per la \"nomination\": McCain guidava la corsa repubblicana con 918 delegati contro i 217 vinti da Huckabee, mentre Obama superava la Clinton a \nIl 4 marzo le primarie in Texas, Ohio, Rhode Island e Vermont hanno avuto un'importanza cruciale. Tra i Repubblicani, le vittorie di McCain gli hanno permesso di superare la quota di delegati necessaria per avere matematicamente la \"nomination\" in tasca tanto da indurre Huckabee a ritirarsi. In campo democratico, le vittorie della Clinton (159 delegati vinti contro i 144 di Obama) l'hanno di fatto rimessa in gioco. Da questo punto, avendo McCain vinto la \"nomination\", l'attenzione degli osservatori si \u00e8 concentrata sul Partito Democratico.\nNel corso del successivo mese, in attesa dell'importante primaria in Pennsylvania, Obama ha vinto i caucus del Wyoming (8 marzo) e la primaria del Mississippi (11 marzo). L'incertezza della corsa e il rischio di una \"convention\" senza un chiaro vincitore, a fronte di un Partito Repubblicano compatto dietro a McCain, hanno cominciato a preoccupare seriamente i leader del Partito Democratico, tanto da spingere Howard Dean, presidente del Comitato Nazionale Democratico, a fare un appello ai cosiddetti superdelegati (senatori, rappresentati, altri detentori di cariche elettive e leader locali del partito) affinch\u00e9 annunciassero la loro preferenza tra i due candidati entro il 1\u00ba luglio. Va detto che i superdelegati alla \"convention\" del 2008 sono stati circa 800 e, tra quelli che si erano gi\u00e0 espressi a favore dell'uno o dell'altro candidato a met\u00e0 aprile, 254 appoggiavano la Clinton e 230 Obama.\nBattute finali.\nIl 22 aprile Hillary Clinton ha vinto con un margine di 10 punti percentuali la primaria in Pennsylvania, guadagnando per\u00f2 solo 12 delegati in pi\u00f9 del rivale. Dopo questi due appuntamenti, la corsa rimaneva dunque molto indecisa con Obama che guidava nel computo generale dei delegati: contro \nIl 6 maggio Barack Obama ha vinto agevolmente in Carolina del Nord, mentre Hillary Clinton ha vinto per un soffio in Indiana. Il vantaggio di Obama \u00e8 dunque cresciuto delegati contro e il senatore dell'Illinois ha sopravanzato la rivale anche nel sostegno espresso dai superdelegati, ma la Clinton ha deciso di continuare la sua corsa fino a quando non fosse matematicamente sconfitta nel conto dei delegati.\nIl 13 maggio Hillary Clinton ha trionfato nella Virginia Occidentale, Stato operaio e conservatore, con il 67% dei voti circa. Trattandosi per\u00f2 di un piccolo Stato, la Clinton ha recuperato solo pochi delegati in pi\u00f9 nella corsa che vedeva Obama, rafforzato dal sostegno di una nuova decina di superdelegati, in testa con contro delegati. Dopo questa primaria, smentendo le voci che la davano vicina al ritiro, la Clinton ha annunciato di essere \"pi\u00f9 determinata che mai\".\nIl 20 maggio il copione di altre giornate si \u00e8 ripetuto in Kentucky e Oregon: nel primo Stato ha vinto ampiamente la Clinton, mentre Obama ha vinto nel secondo. Il conteggio dei delegati dopo questo appuntamento era (di cui 307 \"super\") per Obama e (di cui 279 super) per la Clinton, un divario quasi incolmabile.\nIl 30 maggio il Comitato Nazionale Democratico ha deciso di riassegnare solo la met\u00e0 dei delegati a Michigan e Florida, Stati ampiamente vinti dalla Clinton, che sperava di ottenere tutti i delegati vinti.\nIl 1\u00ba giugno la Clinton ha vinto la primaria in Porto Rico, il territorio non incorporato pi\u00f9 grande degli Stati Uniti, mentre il 3 giugno Obama e Clinton hanno vinto rispettivamente Montana e Dakota del Sud. A conclusione di questa \"tre giorni\", Obama aveva la maggioranza dei delegati alla \"convention\" delegati contro e si \u00e8 dichiarato vincitore, anche se la Clinton ha deciso di rimanere ancora in corsa.\nNello stesso giorno in cui si sono concluse le primarie democratiche, si sono concluse anche quelle repubblicane. Al termine del viaggio durato cinque mesi i candidati dei due maggiori partiti, che verranno proclamati nelle rispettive convenzioni nazionali, sono Barack Obama e John McCain. Pochi giorni prima delle rispettive convenzioni, i due candidati hanno annunciato i loro \"running-mates\": Joe Biden per Obama e Sarah Palin per McCain.\nLe convenzioni nazionali.\nLa Convenzione Nazionale Repubblicana si \u00e8 tenuta presso il Xcel Energy Center di Saint Paul nel Minnesota dal 1\u00ba al 4 settembre 2008. La Convenzione Nazionale Democratica si \u00e8 tenuta presso il Pepsi Center di Denver, Colorado dal 25 al 28 agosto 2008.\nL'elezione generale.\nPartiti e candidati.\nQuesta \u00e8 una lista dei principali candidati alle elezioni generali di novembre 2008."}
{"id": "830269", "revid": "682087", "url": "https://it.wikipedia.org/wiki?curid=830269", "title": "Jacques Tr\u00e9fou\u00ebl", "text": "Biografia.\nDopo la laurea all'Universit\u00e0 di Parigi e la partecipazione alla Prima guerra mondiale, per la quale ottenne una decorazione, nel 1920 entr\u00f2 all'Istituto Pasteur dove venne nominato assistente del \"Laboratoire de Chimie th\u00e9rapeutique\" (Laboratorio di Chimica terapeutica, LCT) diretto da Ernest Fourneau. Inizi\u00f2 la sua carriera di ricercatore con lo studio del composto \"205 Bayer\", un farmaco attivo contro la Tripanosomiasi. Dopo la nomina a \"chef de service\" del LCT nel 1928, si dedic\u00f2 allo studio di numerose sostanze fra le quali i composti arsenicali, attivi contro la sifilide, o i composti chinolinici, attivi contro la malaria. La sua fama \u00e8 legata agli studi, effettuati in collaborazione con Daniel Bovet e Federico Nitti, che hanno portato al chiarimento del meccanismo d'azione dei sulfamidici.\nDal 1940 al 31 dicembre 1964 \u00e8 stato direttore dell'Istituto Pasteur. Durante la guerra aiut\u00f2 Federico Nitti a mettere in atto un deposito di farmaci destinati alla Resistenza. In pensione dal 1965, fu nominato direttore onorario del \"Pasteur\", carica che mantenne fino alla morte, avvenuta nel 1977."}
{"id": "830275", "revid": "289247", "url": "https://it.wikipedia.org/wiki?curid=830275", "title": "Lingua franca (Mediterraneo)", "text": ""}
{"id": "830292", "revid": "2008079", "url": "https://it.wikipedia.org/wiki?curid=830292", "title": "Discriminazione", "text": "Nell'ambito del comportamento e degli atteggiamenti sociali la discriminazione all'accezione negativa di distinguere e trattare differentemente persone sulla base di gruppi o categorie di appartenenza.\nEssa comprende la reazione o l'interazione iniziale del gruppo predominante il quale intende limitare i membri di un gruppo minoritario nelle opportunit\u00e0 e/o privilegi disponibili invece alla maggioranza delle altre persone e conducendo in tal maniera all'esclusione sociale delle persone e/o di quelle entit\u00e0 basandosi su decisioni e motivazioni che possono anche considerarsi per certi versi del tutto irrazionali.\nTradizioni culturali, politiche, idee, pratiche e leggi discriminatorie esistono ancora ai giorni nostri in molti paesi ed istituzioni in ogni parte del mondo. Alcuni esempi di discriminazione possono essere il razzismo, il sessismo, l'antisemitismo, l'omofobia e la transfobia.\nDiscriminazione positiva\nNegli Stati Uniti d'America \u00e8 stata istituita una politica governativa conosciuta come \"azione positiva\" o anche \"discriminazione positiva\" per incoraggiare i datori di lavoro e le universit\u00e0 a ricercare ed accettare gruppi come gli afroamericani e le donne, che sono stati gruppi di rilievo ma oggetti di discriminazioni per un lungo periodo di tempo. La discriminazione positiva consiste sostanzialmente in una discriminazione nei confronti di gruppi sociali considerati privilegiati quali i maschi, i bianchi, gli adulti e gli eterosessuali. Interventi di questo genere, quali le \"quote\" sono stati utilizzati per beneficiare quelli che si credono essere vittime di una qualche forma di discriminazione; ma sono stati per alcuni versi definiti come \"discriminazioni inverse\" e hanno finito per essere oggetto di numerose critiche.\nEtimologia.\nIl termine \"discriminate\" apparve all'inizio del XVII secolo in lingua inglese; esso deriva dalla lingua latina \"discriminat-\"(distinto tra-) da cui trae origine il verbo \"discriminare\" e da \"discrimen\"-distinzione da cui origina il verbo \"discernere\".\nA partire dalla guerra di secessione americana il termine discriminazione si \u00e8 generalmente evoluto nell'uso anglo-statunitense come una comprensione del trattamento pregiudizievole di un individuo esclusivamente sulla base della sua \"razza\", in seguito generalizzato come appartenenza ad un determinato gruppo o categoria sociale etichettato come \"indesiderato\".\nDiscriminazione deriva dal latino, ove il verbo \"discrimire\" significa separare, distinguere, fare una distinzione.\nDefinizioni.\nI filosofi morali hanno definito la discriminazione come un trattamento od una considerazione svantaggiosi. Questa \u00e8 una definizione comparativa; un individuo non dev'essere danneggiato in modo da essere discriminato, pertanto devono essere trattati peggio degli altri per una qualche ragione arbitraria. Se qualcuno decide di donare per aiutare i bambini orfani, ma decide di donare meno - ad esempio - ai figli dei neri per un atteggiamento razzista, allora agir\u00e0 in modo discriminatorio nonostante il fatto che il gruppo che ha discriminato viene a beneficiarne effettivamente.\nLa discriminazione pu\u00f2 poi evolvere facilmente in una forma di oppressione; \u00e8 simile all'azione di riconoscere qualcuno come radicalmente \"diverso\" fino al punto da venire trattato in modo inumano e degradante.\nBasandosi sulla loro teoria realistica-conflittuale e sulla teoria dell'identit\u00e0 sociale Rubin e Hewstone hanno evidenziato e fatto una distinzione fra tre tipi principali di discriminazione:\nLa posizione dell'Organizzazione delle Nazioni Unite sulla discriminazione comprende l'affermazione: \"i comportamenti discriminatori assumono molte forme, ma tutte implicano una qualche forma di esclusione o rifiuto\". Organismi internazionali come il Consiglio per i diritti umani delle Nazioni Unite puntano a contribuire a far decrescere le varie forme discriminatorie in tutti i paesi aderenti.\nCaratteristiche.\nDue caratteristiche principali necessarie a definire la discriminazione un atteggiamento nei confronti di un individuo o un gruppo di individui sono:\nCon questa definizione \u00e8 chiaro che trattamenti particolari come il congedo parentale non siano discriminatori perch\u00e9 giustificati dalla situazione.\nTuttavia il consenso sociale \u00e8 un indicatore piuttosto inaffidabile per determinare ci\u00f2 che sia definibile come \"discriminazione\" e ci\u00f2 che invece non lo \u00e8. Quello che ora \u00e8 considerato \"normale\" e non discriminatorio, infatti, in un altro tempo o in un altro luogo pu\u00f2 essere considerato \"discriminazione\". Un esempio di come uno stesso criterio di valutazione pu\u00f2 essere discriminatorio o meno \u00e8 l'et\u00e0: a volte usata in modo consensuale (per esempio nell'et\u00e0 minima per partecipare alla vita pubblica), a volte in modo discriminatorio (ad esempio quando diventa ragione di rifiuto da parte dei datori di lavoro).\nDocumenti delle Nazioni Unite.\nI principali documenti dell'ONU riguardanti la discriminazione comprendono:\nQuesta carta nacque in risposta alle atrocit\u00e0 commesse dalla Germania nazista, frutto proprio di discriminazioni razziali (verso ebrei, polacchi, slavi, zingari, ecc.), per le preferenze sessuali (omofobia) e per le opinioni politiche.\nTipi e forme.\nCasta.\nSecondo l'UNICEF e Human Rights Watch la discriminazione di casta riguarda circa 250 milioni di persone in tutto il mondo. Questa tipologia di discriminazione, cos\u00ec come viene percepita dall'UNICEF, \u00e8 prevalente soprattutto in alcune parti dell'Asia (India, Sri Lanka, Bangladesh, Cina, Pakistan, Nepal e Giappone) e dell'Africa. A partire dal 2011 in India vi erano 200 milioni di Dalit (vedi Trib\u00f9 e caste riconosciute dall'India), in precedenza noti come \"intoccabili\" o \"fuoricasta\".\nCredenze religiose.\nLa discriminazione religiosa valuta o tratta una persona o un gruppo diversamente a causa di ci\u00f2 che fanno o non credono o per i loro sentimenti verso una religione data. Per esempio la popolazione cristiana indigena dei Balcani, conosciuta come \"rayah\" o \"gregge protetto\", \u00e8 stata discriminata sotto l'impero ottomano (\"Kanun-i-Rayah\"). La parola \u00e8 talvolta tradotta come \"bestiame\" piuttosto che \"gregge\" o \"soggetti\" per enfatizzare lo status sociale inferiore rispetto alla maggioranza musulmana.\nLe restrizioni alle occupazioni contro l'ebraismo furono imposte dalle autorit\u00e0 cristiane. I governanti locali e i funzionari della Chiesa hanno chiuso molte professioni agli ebrei religiosi, spingendoli in ruoli marginali considerati socialmente inferiori, come l'ambito economico-finanziario (la tassazione, la raccolta degli affitti e il prestito su interesse (usura); occupazioni tollerate all'epoca solo come \"un male necessario\". Il numero degli ebrei a cui venne permesso di risiedere in luoghi diversi era limitato; sono stati concentrati nel ghetto e non furono autorizzati a possedere terreni propri.\nIn una consultazione del 1979 sulla questione la \"Commissione degli Stati Uniti sui diritti civili\" definiva la discriminazione religiosa in relazione ai diritti civili garantiti dal \"XIV emendamento della Costituzione degli Stati Uniti d'America\". Mentre le libert\u00e0 civili religiose, come il diritto di mantenere o non avere una credenza religiosa, sono essenziali per la libert\u00e0 di religione (negli Stati Uniti garantiti dal \"I emendamento della Costituzione degli Stati Uniti d'America\"), si verifica una discriminazione religiosa quando a qualcuno viene negata \"\"la parit\u00e0 di protezione dalla legislazione vigente, l'uguaglianza di status sotto la legge, la parit\u00e0 di trattamento nell'amministrazione della giustizia, l'uguaglianza delle opportunit\u00e0 e l'accesso all'occupazione, all'educazione, all'alloggio, ai servizi e alle strutture e agli alloggi pubblici a causa dell'esercizio del loro diritto alla libert\u00e0 religiosa\".\nNel 2015 l'avvocatessa e autrice Roberta A. Kaplan ha affermato che Kimberly Jean Davis \"\u00e8 il pi\u00f9 chiaro esempio di chi vuole usare un argomento di libert\u00e0 religiosa per discriminare gli altri\"\".\nDisabilit\u00e0.\nLa discriminazione nei confronti delle persone con disabilit\u00e0 viene definita con il termine \u00ababilismo\u00bb. La discriminazione in materia di disabilit\u00e0, che considera gli individui non disabili come standard di \"vita normale\", crea ambienti e servizi pubblici e privati, istruzione e lavori sociali costruiti per servire solo le persone cosiddette \"standard\", escludendo quelle con disabilit\u00e0 diverse.\nGli studi hanno dimostrato che \u00e8 necessario impiegare non solo l'employment ma anche la sostenibilit\u00e0 della salute mentale e del benessere generale. Il lavoro soddisfa una serie di bisogni fondamentali per un individuo come lo scopo collettivo, il contatto sociale, lo status sociale e l'attivit\u00e0. Una persona con disabilit\u00e0 \u00e8 spesso individuata socialmente come del tutto isolata e in questo caso l'impego lavorativo \u00e8 un modo per ridurre l'esclusione.\nNegli Stati Uniti d'America l'\"Americans with Disabilities Act of 1990\" impone la parit\u00e0 di accesso a edifici e servizi ed \u00e8 parallela da atti analoghi in altri paesi, come l'\"Equality Act 2010\" nel Regno Unito.\nEt\u00e0.\nL'ageismo costituisce le discriminazioni e gli stereotipi fondati sulla base dell'et\u00e0 di qualcuno; \u00e8 un insieme di credenze, norme e valori che sono state usate nel corso del tempo per giustificare la discriminazione o la subordinazione basata sull'et\u00e0 di una persona. Esso viene spesso diretto contro le persone anziane, gli adolescenti e i bambini.\nLa discriminazione basata sull'et\u00e0 nell'assunzione lavorativa \u00e8 stata dimostrata come essere esistente negli Stati Uniti d'America. Joanna Lahey, professoressa presso la \"The Bush School of Government and Public Service\" della Texas A&amp;M University ha scoperto che le imprese hanno una maggioranza del 40% di probabilit\u00e0 di intervistare un candidato tra i giovani adulti rispetto a un candidato pi\u00f9 anziano.\nIn Europa Stijn Baert, Jennifer Norga, Yannick Thuy e Marieke Van Hecke, ricercatori dell'Universit\u00e0 di Gand, hanno misurato un rapporto comparabile presente anche in Belgio. \u00c8 interessante notare che hanno trovato che la discriminazione di et\u00e0 \u00e8 eterogenea per l'attivit\u00e0 che i candidati pi\u00f9 anziani hanno intrapreso durante i loro anni post-istruzione aggiuntivi; pertanto vengono discriminati solo se hanno pi\u00f9 anni di inattivit\u00e0 o di occupazione considerata \"irrilevante\".\nIn un'indagine condotta per l'Universit\u00e0 del Kent il 29% degli intervistati ha dichiarato di aver subito una discriminazione sulla base dell'et\u00e0; si tratta di una percentuale pi\u00f9 elevata rispetto al sessismo o al razzismo. Dominic Abrams, professore di psicologia sociale dell'universit\u00e0, ha concluso che l'et\u00e0 \u00e8 la forma pi\u00f9 diffusa di pregiudizi sperimentati nella popolazione britannica.\nLingua.\nLa diversit\u00e0 del linguaggio \u00e8 protetta e rispettata dalla maggior parte delle nazioni che valorizzano la diversit\u00e0 culturale, tuttavia le persone sono talvolta sottoposte a un trattamento diverso perch\u00e9 la loro lingua preferita \u00e8 associata a un particolare gruppo, classe o categoria. Esempi notevoli sono il pregiudizio contro i francesi negli Stati Uniti e il sentimento anti-Qu\u00e9bec in Canada i quali puntano contro le persone che parlano la lingua francese. Solitamente la lingua preferita \u00e8 solo un attributo aggiuntivo della separazione dei gruppi etnici. La discriminazione esiste quando vi \u00e8 un trattamento pregiudizievole contro una persona o un gruppo di persone che parlano una lingua o un dialetto particolare.\nNazionalit\u00e0.\nLa discriminazione sulla base della nazionalit\u00e0 \u00e8 di solito inclusa nelle leggi sull'occupazione (vedi sezione successiva per la discriminazione specifica in materia di occupazione). A volte viene intesa per essere collegata alla discriminazione razziale, anche se pu\u00f2 rimanerne separata. Pu\u00f2 variare dalle leggi che impediscono di rifiutare l'assunzione in base alla nazionalit\u00e0, di porre domande sull'origine, il divieto di licenziamento, la pensione forzata, la retribuzione e le compensazioni aggiuntive ecc. sulla sola base della nazionalit\u00e0.\nLa discriminazione sulla base della nazionalit\u00e0 pu\u00f2 mostrarsi anche come un basso \"livello di accettazione\" all'interno di uno sport o gruppo di lavoro per quanto riguarda i nuovi membri del team e i dipendenti che si differenziano per nazionalit\u00e0 della maggioranza dei membri.\nNegli Emirati Arabi Uniti e negli altri paesi del Consiglio di cooperazione del Golfo ad esempio la nazionalit\u00e0 non viene spesso concessa ai residenti o agli espatriati; sul posto di lavoro il trattamento preferenziale \u00e8 dato ai cittadini pieni, anche se molti di loro non hanno alcuna esperienza o motivazione per fare bene il lavoro assegnatogli. I vantaggi promossi dallo Stato sono generalmente disponibili solo per i cittadini musulmani.\nOccupazione e rapporto di lavoro.\nLa negazione di un impiego o il rifiuto di richiedere un posto di lavoro spesso viene riconosciuto come discriminazione in materia di occupazione quando i motivi di tale esclusione non sono correlati ai requisiti della posizione e le caratteristiche protette possono includere l'et\u00e0, la disabilit\u00e0, l'etnia, il sesso, l'identit\u00e0 di genere, la nazionalit\u00e0, l'affiliazione politica, la religione, l'orientamento sessuale, il colore della pelle umana e finanche l'altezza e il peso.\nLe leggi federali degli Stati Uniti d'America che proteggono contro:\nLa maggior parte delle altre nazioni occidentali hanno leggi simili che proteggono questi gruppi.\nIn relazione ai requisiti della posizione negli impieghi privati solo il 9% dei direttori finanziari sono donne, mentre rappresentano oltre il 60% tra i contabili e gli auditor. Secondo una relazione del 2013 le donne che raggiungono una posizione di responsabilit\u00e0 elevata sono pagate in media il 16% in meno rispetto ai loro colleghi maschi.\nOrientamento sessuale.\nL'orientamento sessuale rappresenta una \"predilezione per l'omosessualit\u00e0, l'eterosessualit\u00e0, la bisessualit\u00e0, la pansessualit\u00e0, la asessualit\u00e0, ecc.\". Come accade anche per la maggior parte degli altri gruppi minoritari gli omosessuali e i bisessuali sono vulnerabili ai pregiudizi e alle discriminazioni del gruppo di maggioranza; possono pertanto sperimentare con facilit\u00e0 l'odio dagli altri a causa delle loro preferenze sessuali (vedi gruppi di odio anti-LGBT). Un termine per tale odio basato sull'orientamento sessuale \u00e8 spesso chiamato omofobia.\nMolti continuano ad esprimere sentimenti negativi nei confronti di quelli con orientamenti non eterosessuali e discriminano le persone che li hanno o che si pensa possano averli. Anche le persone di altri orientamenti sessuali non di maggioranza possono presentare al loro interno frange di discriminazione (vedi razzismo nella comunit\u00e0 LGBT). Uno studio ha trovato il proprio campione di eterosessuali pi\u00f9 pregiudizievoli nei confronti di coloro che di auto-definiscono come asessuali rispetto agli omosessuali o bisessuali dichiarati.\nLa discriminazione nell'occupazione basata sull'orientamento sessuale varia da paese a paese. Rivelare un orientamento sessuale di lesbismo (come menzionare un impegno diretto in un'organizzazione del movimento LGBT o citare il nome del proprio partner) riduce le opportunit\u00e0 di lavoro a Cipro e in Grecia, ma non ha complessivamente effetti negativi in Svezia e in Belgio. In quest'ultimo paese si trova addirittura un effetto positivo nel rivelare un orientamento sessuale lesbico.\nOltre a questi studi accademici nel 2009 l'\"International Lesbian and Gay Association\" (ILGA) ha pubblicato un rapporto basato sulla ricerca svolta da Daniel Ottosson presso il \"S\u00f6dert\u00f6rn University College\" di Stoccolma; questa ricerca ha scoperto che tra gli 80 paesi del mondo che continuano a considerare l'omosessualit\u00e0 illegale cinque di essi hanno la pena di morte per l'attivit\u00e0 omosessuale, pi\u00f9 due solo in alcune regioni del paese. Nella relazione questo \u00e8 descritto come \"Omofobia sponsorizzata dallo Stato\". Ci\u00f2 accade in special modo negli Stati islamici, o in due casi nelle regioni sotto il diretto controllo dell'autorit\u00e0 islamica.\nIl 5 febbraio del 2005 l'\"Integrated Regional Information Networks\" (IRIN) ha pubblicato un resoconto intitolato \"Iraq: l'omosessualit\u00e0 maschile \u00e8 ancora un tab\u00f9\"; l'articolo ha affermato, tra l'altro, che il cosiddetto delitto d'onore contro un membro della famiglia gay \u00e8 una pratica comune ed ha inoltre anche una certa protezione giuridica. Nell'agosto del 2009 Human Rights Watch ha pubblicato un'ampia relazione sulla tortura di uomini accusati di essere gay in Iraq, incluso il blocco dell'ano con la colla seguito da una \"cura dei lassativi\".\nAnche se il matrimonio tra persone dello stesso sesso \u00e8 stato legalizzato in Sudafrica a partire dal 2006 le unioni omosessuali sono spesso condannate come \"non-africane\". La ricerca condotta nel 2009 mostra che l'86% delle lesbiche nere della Provincia del Capo Occidentale vivono nella paura costante di un'aggressione sessuale.\nUn certo numero di paesi, soprattutto quelli della civilt\u00e0 occidentale, hanno promulgato e messo in atto misure per alleviare la discriminazione contro le minoranze sessuali, incluse le leggi contro i crimini d'odio anti-gay e la discriminazione sul posto di lavoro. Alcuni hanno anche legalizzato il matrimonio omosessuale o l'unione civile per concedere alle coppie dello stesso sesso le stesse protezioni e vantaggi goduti dalle coppie eterosessuali. Nel 2011 l'Organizzazione delle Nazioni Unite ha fatto approvare la prima risoluzione che riconosce i diritti LGBT nel mondo (vedi Diritti LGBT alle Nazioni Unite).\nRazza o etnicit\u00e0.\nLa discriminazione razziale ed etnica differenzia gli individui sulla base delle presunte diversit\u00e0 razziali ed etniche percepite e porta a varie forme di svantaggi.; questa \u00e8 stata la politica ufficiale governativa in diversi paesi come il Sudafrica nell'era dell'apartheid. Le politiche discriminatorie contro le minoranze etniche includono ad esempio la discriminazione razziale degli indiani indigeni e dei cinesi in Malaysia. Dopo la guerra del Vietnam molti rifugiati vietnamiti si sono trasferiti negli Stati Uniti d'America dove si sono trovati costretti ad affrontare una variet\u00e0 di discriminazioni.\nA partire dal 2013 le persone appartenenti ai popoli aborigeni del Canada (Prime nazioni, M\u00e9tis e Inuit) comprendono il 4% circa della popolazione del Canada, ma rappresentano ben il 23,2% della popolazione carceraria federale. Secondo la pubblicazione delle statistiche governative avvenuta nel giugno 2006 gli australiani aborigeni costituiscono il 24% della popolazione carceraria totale in Australia. Nel 2004 i M\u0101ori costituivano solo il 15% della popolazione totale della Nuova Zelanda, ma den il 49,5% dei detenuti; in pratica entravano in prigione ad un tasso di otto volte superiore a quello dei non-M\u0101ori.\nUn quarto delle persone presenti nelle prigioni dell'Inghilterra appartiene ad una minoranza etnica; l'\"Equality and Human Rights Commission\" ha rilevato che in Inghilterra e nel Galles a partire dal 2010 una persona nera era cinque volte pi\u00f9 probabile che venisse imprigionata rispetto ad una persona bianca. La discrepanza \u00e8 stata attribuita a \"decenni di pregiudizio razziale esistente nel sistema della giustizia penale\".\nNegli Stati Uniti d'America la profilazione razziale delle minoranze da parte delle forze dell'ordine \u00e8 stata accusata di essere una discriminazione razziale; nel sistema penale statunitense le minoranze sono condannate e imprigionate in modo sproporzionato rispetto alla maggioranza..\nGi\u00e0 il \"Civil Rights Act (1866)\" e il \"Civil Rights Act (1871)\" fornirono un rimedio per il razzismo intenzionale nell'occupazione da parte dei datori di lavoro sia privati sia pubblici. Il \"Civil Rights Act of 1991\" ha ampliato le legislazioni precedenti sugli indennizzi concedendo ai ricorrenti il diritto ad un processo di giuria.\nLa discriminazione razziale nell'ambito dell'assunzione lavorativa ha dimostrato di esistere sia negli Stati Uniti che in Europa; Marianne Bertrand e Sendhil Mullainathan ha dimostrato in uno studio degli inizi del XXI secolo che i candidati con nomi da bianchi americani hanno ottenuto il 50% in pi\u00f9 di colloqui rispetto a quelli con nomi da afroamericani. Uno studio del 2009 di Devah Pager, Bruce Western e Bart Bonikowski ha scoperto che i candidati neri a posti di lavoro a basso reddito avevano meno probabilit\u00e0 di essere contattati rispetto ai candidati bianchi.\nPi\u00f9 recentemente Stijn Baert, Bart Cockx, Niels Gheyle e Cora Vandamme hanno replicato e ampliato il loro esperimento in campo in Belgio, scoprendo che la discriminazione razziale nel mercato del lavoro \u00e8 eterogenea alla tenuta dell'occupazione: rispetto agli indigeni, i candidati con un nome straniero sono ugualmente spesso invitati ad un colloquio di lavoro se chiedono occupazioni per le quali vi sono posti vacanti difficili da riempire, ma devono inviare il doppio di richieste per le occupazioni per le quali la tenuta del mercato \u00e8 bassa.\nRegione geografica.\nLa discriminazione regionale o geografica \u00e8 basata sulla regione in cui una persona vive o \u00e8 nata. Diversa dalla discriminazione nazionale, in quanto non pu\u00f2 essere basata sulle frontiere nazionali o sul paese in cui vive la vittima, essa invece si radica sui pregiudizi contro una regione specifica di uno o pi\u00f9 paesi. Alcuni esempi includono la discriminazione nei confronti del cinese proveniente dalla Cina continentale o quella contro gli americani provenienti dal profondo Sud o dal Nord negli Stati Uniti d'America. \u00c8 spesso accompagnata da discriminazioni basate su accenti, dialetti o differenze culturali.\nSesso, caratteristiche sessuali, genere e identit\u00e0 di genere.\nAnche se la discriminazione tra i sessi e il sessismo si riferiscono a credenze ed atteggiamenti in relazione al sesso di una persona, questi sono di carattere sociale e di norma non hanno alcuna conseguenza giuridica; la discriminazione di genere pu\u00f2 invece averne. Anche ci\u00f2 che la costituisce varia tra i paesi, l'essenza \u00e8 che si tratta di un'azione avversa da parte di una persona contro un'altra, che non sarebbe avvenuta se la persona fosse stata dell'altro sesso. La discriminazione di tale natura viene considerata una forma di pregiudizio ed in certe circostanze enumerate \u00e8 illegale in molti paesi.\nLa discriminazione sessuale pu\u00f2 sorgere in diversi contesti; ad esempio un dipendente pu\u00f2 essere discriminato informandosi su tali questioni durante un colloquio di lavoro, o da un datore di lavoro il quale non assumer\u00e0 o promuover\u00e0 o che pagher\u00e0 in modo non equo nel corso del rapporto di lavoro od infine che licenzier\u00e0 ingiustamente un dipendente sulla base del suo genere.\nLa discriminazione pu\u00f2 sorgere anche quando un gruppo dominante detiene un pregiudizio contro il gruppo minoritario. Nella comunit\u00e0 di Wikipedia in inglese solo circa il 13% degli utenti registrati sono donne; ci\u00f2 crea forti squilibri di genere e lascia spazio al pregiudizio sistemico e alla parzialit\u00e0: le donne non solo vengono esaminate con un maggior rigore, ma anche la rappresentanza delle autrici viene sorvegliata, quando non apertamente trascurata. Rispetto agli uomini in tutte le liste di provenienza le donne hanno 2,6 probabilit\u00e0 maggiori di omissione e/o negligenza su Wikipedia.\nIn un contesto educativo potrebbero esservi reclami sul fatto che uno studente \u00e8 stato escluso da un istituto scolastico, da un programma, da un'opportunit\u00e0, da un prestito, da un'associazione studentesca o da una borsa di studio a causa del proprio genere. Nel contesto dell'edilizia abitativa potrebbero esservi rivendicazioni inerenti al fatto che ad una persona \u00e8 stata rifiutata la possibilit\u00e0 di negoziare durante la ricerca di una casa, di contrattare o affittare o di ottenere un prestito sulla base del suo genere. Un altro settore in cui non state sostenute discriminazioni di genere \u00e8 quello bancario; se viene rifiutato un credito o vengono offerte condizioni di prestito ineguali sulla base del genere di appartenenza.\nCome accade anche per altre forme di discriminazione illecita esistono due tipi di discriminazione sessuale, quella diretta e quella indiretta; la prima \u00e8 abbastanza facile da individuare mentre la seconda, quando un requisito inutile mette un sesso in una posizione di svantaggio sproporzionato rispetto al sesso opposto \u00e8, talvolta, meno facile da individuare, anche se alcuni sono evidenti (\"cercasi barista, deve stare bene in minigonna\"). Un altro settore in cui solitamente si verificano discriminazioni di genere \u00e8 quando si ottiene un rifiuto ad estendere il credito, negando l'approvazione del procedimento di prestito/credito e se vi \u00e8 un onere di condizioni di prestito disuguali sulla base del proprio genere.\nSocialmente le differenze sessuali sono state utilizzate per poter giustificare la diversit\u00e0 di ruolo di genere, in alcuni casi dando luogo a rivendicazioni di ruoli primari e secondari. Mentre vi ono differenze asserite non fisiche tra uomini e donne, le principali considerazioni della letteratura accademica sulla differenza di genere trovano soltanto una piccola minoranza di caratteristiche in cui esistono differenze psichiche coerenti tra uomini e donne e questi si riferiscono direttamente alle esperienze fondate sulla differenza biologica.\nTuttavia vi sono anche alcune differenze psicologiche per quanto riguarda la gestione dei problemi e le percezioni emotive e le reazioni che possono riguardare il sistema ormonale e le caratteristiche di successo di ogni genere durante i ruoli di lunga durata negli stili di vita primitivi passati. L'ingiusta discriminazione nella generalit\u00e0 dei casi segue la stereotipizzazione di genere promossa da una societ\u00e0.\nL'Organizzazione delle Nazioni Unite ha concluso che le donne spesso sperimentano il cosiddetto \"soffitto di cristallo\" e che non esistono societ\u00e0 in cui le donne godano delle stesse opportunit\u00e0 degli uomini; il termine viene utilizzato per descrivere una barriera percepita nel corso del progresso occupazionale e fondamentalmente basata sulla discriminazione, in particolare quella sessuale.\nNegli Stati Uniti d'America nel 1995 la \"Glass Ceiling Commission\", un gruppo finanziato dal governo, ha dichiarato che \"\"oltre la met\u00e0 di tutti i diplomi sono stati assegnati a donne, mentre il 95% dei dirigenti di alto livello, dei primi \"Fortune 1000\" industriali e dei primi 500 tra le societ\u00e0 di servizi sono uomini, di cui il 97% \u00e8 bianco\"\". Nella sua relazione finale ha raccomandato l'azione positiva, che \u00e8 la considerazione del genere e dell'appartenenza razziale di un dipendente nelle decisioni di assunzione e promozione, come mezzo per porre termine a questa forma discriminatoria.\nA partire dal 2010 le donne hanno rappresentato il 51% dei lavoratori in occupazioni di gestione ad alto rendimento, professionali e connesse; esse superano gli uomini in occupazioni come i irigenti di pubbliche relazioni, i gestori finanziari e i responsabili delle risorse umane.\nLe donne si ritrovano inoltre a sperimentare anche lo \"Sticky floor\"; mentre il \"soffitto di cristallo\" implica che le donne siano meno disponibili a raggiungere la vetta della scala lavorativa, il \"pavimento appiccicoso\" viene definito come il modello che le donne abbiano, rispetto agli uomini, meno probabilit\u00e0 a salire la scala lavorativa. Ci\u00f2 \u00e8 legato alle differenze di genere in fondo alla distribuzione salariale; pu\u00f2 essere spiegato sia dalla discriminazione attuata dai datori di lavoro che dalle differenze di genere nelle aspirazioni di carriera.\nLe persone con intersessualit\u00e0 sperimentano la discriminazione dovuta alle caratteristiche innate atipiche del sesso. Molte giurisdizioni ai giorni nostri proteggono gli individui per motivi di \"status intersex\" o di caratteristiche sessuali; il Sudafrica \u00e8 stato il primo paese ad aggiungere esplicitamente l'intersessualit\u00e0 nella propria legislazione in ambito di attribuzione del sesso; l'Australia \u00e8 stato il primo paese ad aggiungere un attributo indipendente di \"status intersex\". Malta \u00e8 stata la prima ad adottare un quadro pi\u00f9 ampio delle caratteristiche sessuali attraverso una legislazione che ha anche apportato modifiche alle caratteristiche sessuali dei minori, intraprese per motivi socioculturali.\nGli individui transgender, sia maschili sia femminili o di genere non-binario, molto spesso rilevano problemi di transfobia i quali possono direttamente condurre a licenziamenti, insuccesso occupazionale, difficolt\u00e0 a trovare lavoro, isolamento sociale e, occasionalmente, aggressioni violente contro di loro. Tuttavia il problema della discriminazione di genere non si ferma alle persone transgender o alle donne.\nGli uomini sono spesso vittime in alcune aree occupazionali, quanto ad esempio cominciano a cercare lavoro in ufficio o in ambienti di custodia infantile e tradizionalmente percepiti come \"posti di lavoro femminili\". Una simile situazione sembra essere evidente in un recente caso concenente una forma discriminatoria collegata all'YMCA ed un caso nella Corte federale del Texas. Il caso in realt\u00e0 coinvolge la presunta discriminazione nei confronti degli uomini e degli afroamericani nella custodia dei minori, anche quando superano gli stessi rigorosi test di formazione ed altri standard occupazionali.\nLa discriminazione presente nei film Slasher \u00e8 particolarmente evidente e rilevante. Gloria Cowan ha guidato lo studio di un gruppo di ricerca su 57 film appartenenti al genere; i risultati hanno dimostrato che le donne non sopravvissute erano molto pi\u00f9 frequentemente sessualmente attive rispetto agli uomini e alle altre donne sopravvissute; la sopravvivenza \u00e8 stata quindi fortemente associata all'assenza di comportamenti sessuali. Nelle pellicole slasher sembra che le donne che hanno relazioni sessuali vengono uccise, mentre solo le donne che hanno mantenuto la \"purezza\" sopravvivono, rafforzando cos\u00ec l'idea che la sessualit\u00e0 femminile possa essere gravemente dannosa.\nUso di sostanze stupefacenti.\nLa discriminazione nei confronti di coloro che utilizzano farmaci \u00e8 il trattamento diseguale prodotto a causa delle sostanze che vengono utilizzate. Le persone che usano o che hanno usato sostanze stupefacenti illegali possono affrontare discriminazioni nell'ambito dell'occupazione, del welfare, dell'alloggio, della custodia dei figli e del turismo oltre che alla detenzione, alla perdita dei beni e in alcuni casi estremi anche alla tortura e alla pena di morte. Sebbene spesso stereotipati in maniera pregiudiziale come devianti e disadattati, la maggior parte degli utilizzatori di tali sostanze rimangono membri ben equilibrati e produttivi della societ\u00e0.\nI divieti sull'uso di droghe possono essere in parte motivati anche dal razzismo e da altre forme di pregiudizio contro le minoranze; chiare disparit\u00e0 razziali sono state riscontrate nell'applicazione e nel perseguimento delle leggi sulle droghe. La discriminazione dovuta all'uso illegale di droga \u00e8 la tipologia maggiormente diffusa tra gli afroamericani e i latinos; questo in uno studio condotto nel 2003 condotto sull'uso di sostanze tra le minoranze a New York, fino a triplicare la discriminazione basata sul gruppo etnico. Anche le persone che usano sostanze legali come tabacco e farmaci prescritti medicalmente possono anch'essi incorrere in una qualche forma di discriminazione.\nLe idee di autoregolamentazione/autoresponsabilit\u00e0 e libert\u00e0 cognitiva affermano i diritti civili nell'uso di droghe sia come auto-medicamento che in ambito ricreativo dell'Enteogeno nella sua qualit\u00e0 di \"realizzatore spirituale\".; coloro che sostengono tali idee mettono in questione la legittimit\u00e0 del divieto sull'uso di sostanze e citano i diritti e le libert\u00e0 sanciti in documenti come la \"Dichiarazione d'indipendenza\", la \"Costituzione degli Stati Uniti d'America\" e la \"Carta dei diritti\", oltre alla \"Convenzione europea per la salvaguardia dei diritti dell'uomo e delle libert\u00e0 fondamentali\" e la \"Dichiarazione universale dei diritti umani\", quali proclami di protezione delle scelte personali anche in fatto di droghe. Essi si riconoscono nell'alveo della tradizione di coloro che hanno lottato contro altre forme discriminatorie nel passato.\nLe organizzazioni di riforma della politica in materia di droga come la \"Drug Policy Alliance\", la \"Drug Equality Alliance\", la \"Transform Drug Policy Foundation\" e la \"Beckley Foundation\" hanno evidenziato la questione della stigmatizzazione e della discriminazione politica in materia di droghe. Il \"Partnership for Drug-Free Kids\" riconosce anch'esso l'esistenza di un tale problema e condivide sul suo sito web storie che \"attraversano lo stigma e la discriminazione che spesso si trovano davanti nei riguardi di persone con problemi di consumo di sostanze o di alcolismo\".\nUn relazione emessa dalla \"Global Commission on Drug Policy\" critica fortemente la \"guerra mondiale\" condotta contro la droga affermando invece l'indebolimento dei diritti umani il quale favorisce di conseguenza la discriminazione.\n\"Gli approcci politici di criminalizzazione in materia di droga stanno gravemente sconvolgendo i diritti umani in tutte le regioni del mondo; essi portano all'erosione delle libert\u00e0 civili e dei criteri stessi della giustizia, con conseguente stigmatizzazione d'individui e di gruppi - in articolare giovani, donne e minoranze etniche - e l'imposizione di punizioni abusive e disumane\".\nAnche se illegale a livello federale circa la met\u00e0 degli Stati federati degli Stati Uniti d'America hanno legalizzato la marijuana per uso medico e molti di questi Stati possiedono leggi specifiche in tal senso o stanno prendendo in considerazione la legislazione in materia, proteggendo in modo particolare i pazienti (vedi uso medico della cannabis) da discriminazioni insettori quali l'istruzione pubblica, l'occupazione, l'alloggio, la custoria dei figli e il trapianto di organi.\n\"Gli altri, i diversi\".\nQuello di rendere una persona \"differente\" \u00e8 il processo attraverso quale un individuo o un gruppo viene posto al di fuori della \"norma\", ossia ai margini della societ\u00e0 costituita; \u00e8 un sistema di discriminazione per cui le caratteristiche di un gruppo sono utilizzate per distinguerle come separate dalla norma.\nL'\"Othering\" svolge un ruolo fondamentale nella storia e nella continuit\u00e0 del razzismo e di altre forme discriminatorie, ad esempio oggettivando una particolare cultura come qualcosa di diverso, esotico o sottosviluppato e generalizzando sul fatto ch'essa non \u00e8 la stessa della societ\u00e0 \"normale\". L'atteggiamento coloniale dell'Europa verso l'Oriente pu\u00f2 essere esemplifica con l'atteggiamento che vuole l'Oriente l'opposto dell'Occidente; femminile ove invece l'Occidente \u00e8 maschile, debole dove invece l'Occidente \u00e8 forte e tradizionale e arretrato dove invece l'Occidente \u00e8 progressista e sviluppato.\nFacendo queste generalizzazioni si genera la \"diversit\u00e0 negativa\" dell'Oriente rispetto all'Europa la quale si definisce contemporaneamente come norma, accentuando ulteriormente il divario percepito. Gran parte del processo di \"Othering\" (altro da s\u00e9) si basa sulla differenza immaginata o sull'aspettativa dei gradi di differenza. La differenza spaziale pu\u00f2 bastare a concludere che 'noi' siamo 'qui' e che gli 'altri' sono finiti 'l\u00e0', rendendo 'qui' normali e 'l\u00e0' stranieri e anomali.\nLe differenze immaginate servono a categorizzare le persone in gruppi e ad assegnare caratteristiche che rispondono alle aspettative e ai desideri dell'immaginario collettivo.\nPenalizzazione nell'ambito dei servizi.\nOsservandola da un ambito prettamente politico si pu\u00f2 anche considerare il \"redlining\" come una pratica discriminatoria la quale opera una negazione diretta o indiretta a determinate categorie, venendo a coinvolgere tipicamente i creditori che rifiutano di prestare denaro o di estendere il credito ai mutuatari in certe aree cittadine. Sebbene la discriminazione e la discriminazione informale esistessero ampiamente negli Stati Uniti d'America fin dall'epoca del movimento per i diritti civili degli afroamericani, la pratica specifica chiamata \"redlining\" ha avuto il suo avvio con il \"National Housing Act del 1934\" che ha istituito l'amministrazione federale delle abitazioni (FHA).\nLa FHA fornisce un'assicurazione di mutuo sui prestiti fatti da creditori approvati. Nel corso degli anni sessanta il sociologo John McKnight coni\u00f2 il termine \"redlining\" per descrivere la pratica discriminatoria di \"schermare\" determinate aree dove le banche avrebbero negato gli investimenti basandosi sulla demografia comunitaria. Le aree pi\u00f9 frequentemente discriminate erano i quartieri interni della citt\u00e0 abitati dagli afroamericani.\nLa \"blacklisting\" \u00e8 l'azione di un gruppo o di un'autorit\u00e0 la quale compila una lista nera di persone, paesi o altre entit\u00e0 da evitare o diffidare come non accettabili per coloro che fanno richiesta di acquisto o prestito, aumentando selettivamente i prezzi. Lo studio di giornalismo investigativo condotto da Bill Dedman ha dimostrato che le banche spesso prestano ai bianchi a basso reddito ma non ai neri di medio reddito o superiore. L'attuazione di questa politica federale ha aggravato il decadimento dei quartieri della citt\u00e0 abitati dalle minoranze etniche causato da una mancanza accettazione del capitale ipotecario, rendendo in tal modo ancora pi\u00f9 difficile per i quartieri di attrarre e trattenere le famiglie in grado di acquistare case.\nInoltre il \"Fair Housing Act\", che fa parte dei Civil Rights Act (1968), vieta esplicitamente la discriminazione nei quartieri basandosi sulla loro composizione razziale. A seguito della \"National Housing Conference\" del 1973 un gruppo di organizzazioni comunitarie di Chicago guidato dalla \"The Northwest Community Organization\" (NCO) ha istituito la \"National People's Action\" (NPA) per ampliare la lotta contro il disinvestimento e la riduzione dei mutui in certi quartieri in tutto il paese.\nDiscriminazione inversa.\nAlcuni tentativi di antidiscriminazione sono stati criticati come atti di \"discriminazione inversa\"; in particolare le quote minoritarie (ad esempio di azione positiva) possono discriminare i membri di un gruppo dominante o di maggioranza o di altri gruppi minoritari. In opposizione alle preferenze razziali l'\"American Civil Rights Institute's\" fondato da Ward Connerly ha dichiarato: \"non c'\u00e8 nulla di positivo, affermativo o uguale nei programmi d'azione affermativa che privilegiano alcuni gruppi basandosi sulla razza\".\nLegislazione.\nUnione europea.\nQuando \u00e8 nata la Comunit\u00e0 economica europea nel 1957, la tutela contro la discriminazione \u00e8 stata inizialmente limitata all'ambito lavorativo, in quanto lo scopo era favorire il buon funzionamento del mercato interno. La normativa ha visto una significativa espansione, soprattutto a partire dal 2000.\nGli Stati membri dell'Unione europea (ma non l'UE in quanto tale) aderiscono anche alla Convenzione europea per la salvaguardia dei diritti dell'uomo e delle libert\u00e0 fondamentali del Consiglio d'Europa: anche questa contiene importanti norme contro la discriminazione.\nAll'interno del Parlamento europeo sono diverse le commissioni che si occupano di discriminazione: la commissione per le libert\u00e0 civili, la giustizia e gli affari interni si occupa di discriminazioni in generale, quelle legate al sesso sono per\u00f2 competenza della commissione per i diritti della donna e l'uguaglianza di genere, mentre quelle legate al luogo di lavoro o al mercato del lavoro (ma non al sesso) competono alla commissione per l'occupazione e gli affari sociali.\nSettori.\nNell'ambito delle direttive UE il divieto di discriminazione pu\u00f2 riguardare tre settori:\nLa direttiva 2000/43/CE sull'uguaglianza razziale si applica a tutti e tre i settori, ma non tutte le direttive esistenti lo fanno. Ad esempio, la direttiva 2000/78/CE si applica solo all'occupazione, mentre la direttiva 2004/113/CE solo ai settori dell'occupazione e dell'accesso ai beni e servizi.\nMotivi di discriminazione oggetto di protezione.\nLe direttive europee contro la discriminazione contengono un elenco chiuso di motivi di discriminazione oggetto di protezione:\nStoria.\nNel 1957 il \"Trattato che istituisce la Comunit\u00e0 economica europea\" (TCEE) ha vietato \"ogni discriminazione effettuata in base alla nazionalit\u00e0\" (art. 7), in particolare prevedendo la \"libera circolazione dei lavoratori\" (art. 48) e stabilito il \"principio della parit\u00e0 delle retribuzioni fra i lavoratori di sesso maschile e quelli di sesso femminile per uno stesso lavoro\" (art. 119).\nNel 1976 la Corte di giustizia dell'Unione europea nella sentenza \"Defrenne c. Sabena\" ha affermato che il principio di parit\u00e0 delle retribuzioni pu\u00f2 essere applicato direttamente, e cio\u00e8 pu\u00f2 essere invocato anche nei paesi membri che non hanno adeguato la propria legislazione al diritto comunitario. Nel caso specifico si contestava il fatto di ricevere un salario inferiore a quello dei colleghi uomini, nonostante le mansioni fossero le stesse.\nNegli anni '90 cominciarono ad esserci pressioni perch\u00e9 la normativa anti-discriminazione andasse oltre le discriminazioni basate sul sesso nel contesto dell'occupazione e della sicurezza sociale.\nNel 1992 il trattato di Maastricht ha creato l'Unione europea, un significativo passo in avanti nell'integrazione politica del continente. Nel 1997 il trattato di Amsterdam ha attribuito all'UE nuovi poteri in materia di lotta alla discriminazione. In particolare l'art. 19 del TFUE (ex art. 13 del TCE) stabilisce al paragrafo 1:\nNel 2000 quindi \u00e8 stata approvata la direttiva 2000/43/CE sull'uguaglianza razziale, che attua il principio della parit\u00e0 di trattamento fra le persone indipendentemente dalla \"razza\" e dall'origine etnica, anche nell'accesso a beni, servizi e protezione sociale. Lo stesso anno \u00e8 stata approvata anche la direttiva 2000/78/CE sulla parit\u00e0 di trattamento in materia di occupazione e di condizioni di lavoro, che intende lottare contro le discriminazioni fondate sulla religione o le convinzioni personali, gli handicap, l'et\u00e0 o le tendenze sessuali.\nNel 2000, in occasione dell'approvazione del Trattato di Nizza, \u00e8 stata anche proclamata (senza valore vincolante) la Carta dei diritti fondamentali dell'Unione europea la quale afferma che:\nNel 2004 \u00e8 stata approvata la direttiva 2004/113/CE sul principio della parit\u00e0 di trattamento tra uomini e donne per quanto riguarda l'accesso a beni e servizi e la loro fornitura, ma non nel campo della protezione sociale.\nNel 2007, per un'iniziativa promossa dal Consiglio europeo e dal Parlamento europeo, \u00e8 stato proclamato l\"anno europeo delle pari opportunit\u00e0 per tutti\", il cui obiettivo \u00e8 rendere tutti i cittadini pi\u00f9 consapevoli del proprio diritto di godere di uguali trattamenti e vivere una vita libera da qualsiasi discriminazione.\nNel 2008 la decisione quadro 2008/913/GAI sulla lotta contro talune forme ed espressioni di razzismo e xenofobia mediante il diritto penale obbliga gli stati membri a prevedere sanzioni penali nel caso di istigazione pubblica alla violenza o all'odio sulla base di razza, colore della pelle, religione, ascendenza, origine nazionale o etnica.\nLa Commissione europea nel 2008 ha proposto una \"direttiva orizzontale\", con lo scopo di garantire una tutela pi\u00f9 omogenea. All'interno della procedura di consultazione la proposta ha ricevuto nel 2009 il parere favorevole del Parlamento europeo, ma \u00e8 stata bloccata dal Consiglio dell'Unione europea, a causa dell'opposizione di sette paesi membri, fra cui la Germania.\nNel 2009 con il Trattato di Lisbona la Carta dei diritti fondamentali dell'Unione europea assume valore vincolante. Gli stati membri per\u00f2 sono tenuti a rispettarla solo quando applicano il diritto dell'Unione."}
{"id": "830297", "revid": "124665237", "url": "https://it.wikipedia.org/wiki?curid=830297", "title": "Guillermo Navarro", "text": "Biografia.\nPremiato nel 2007 agli Oscar per \"Il labirinto del fauno\", ha collaborato a molti altri progetti. Tra i registi con cui lavora pi\u00f9 frequentemente troviamo Robert Rodriguez e Guillermo Del Toro, bench\u00e9 abbia esordito con film spagnoli, come ad esempio \"Intimit\u00e0 in una stanza da bagno\". Nel 2013 ha diretto tre episodi della serie tv \"Hannibal\", mentre nel 2015 ha diretto due episodi di \"Narcos\"."}
{"id": "830298", "revid": "1442080", "url": "https://it.wikipedia.org/wiki?curid=830298", "title": "Tuvani", "text": "I tuvani (o anche tuviniani; in lingua tuvana e in mongolo: \u0422\u044b\u0432\u0430\u043b\u0430\u0440, \"Tyvalar\") sono un gruppo etnico di origine turca della Russia e della Cina. Sono stanziati principalmente nella repubblica di Tuva, in Russia, e sono storicamente conosciuti come un gruppo degli urianhaj (mongolo \u0423\u0440\u0438\u0430\u043d\u0445\u0430\u0439; tradotto in cinese con \u70cf\u6881\u6d77 \"W\u016bli\u00e1ngh\u01cei\"). I tuvani, come anche gli \u0161ori ed i sajani, sono noti per presentare frequentemente depigmentazione (capelli biondi), carattere probabilmente ereditato dagli antichi Ting-ling o dai chirghisi dello Enisej.\nStoria.\nI tuvani sono quasi sempre stati, nel corso della loro storia, allevatori, in special modo di capre, pecore, cammelli, renne e yak. Tradizionalmente hanno sempre vissuto in \"iurta\" o \"\u010dum\" che erano soliti spostare per pascolare le mandrie.\nI tuvani furono assoggettati all'impero uiguro fra i secoli VIII e XIX. Gli uiguri stabilirono molte fortificazioni nel territorio di Tuva come segno della sottomissione tuvana (vi \u00e8 oggi un progetto per restaurare una di queste antiche fortificazioni, Por-Bazhyn nei pressi del lago Tere-Khol, per trasformarla in un centro di ricreazione e turistico). L'influenza dell'occupazione uigura \u00e8 stata presente in Tuva fino alla fine del XIX secolo a causa dell'applicazione del nome \"Ondar Uyghur\" per i tuvani ondar che vivevano nei pressi del fiume Chem\u010dik, nelle regioni a sud-ovest. La dominazione uigura fu interrotta nell'840 dai chirghisi che sopraggiunsero dal lato nord del fiume Enisej. I chirghisi vi stabilirono un khanato che dur\u00f2 fino all'avvento dei mongoli nel XIII secolo.\nNel 1207, il principe oirato Kuduka-Beki guid\u00f2 i distaccamenti di Djuci verso un affluente del fiume Kaa-Khem. Si unirono l\u00ec ai tuvani Ke\u0161dim, Bait e Telek e fu l'inizio del regno mongolo in terra tuvana. Uno dei pi\u00f9 grandi generali di Gengis Khan, Subotai, probabilmente era un tuvano.\nI tuvani furono dominati fino al XVII secolo dal capo mongolo-Khalka Sholoi Ubashi (khanato di Altyn-Khan), Fu in questo periodo, nel 1615, che i primi russi visitarono Tuva nel ruolo di emissari per il khanato di Altyn-Khan. I documenti russi di questo periodo raccontano di differenti gruppi tribali che contribuirono alla formazione dei moderni tuvani. Tyumenets e Petrov descrivono i maad, stanziati nel bacino di Bii-Khem, a circa 14 giorni di cavallo da Tomsk. I maad si spostarono attraverso l'area di Chem\u010dik e Ulug-Khem fino ai territori dell'Altyn-Khan nei pressi del lago Uvs Nuur.\nLo Stato di Altyn-Khan scomparve a causa delle continue guerre tra gli oirati e gli halh di Jasaghtu Khan. I tuvani divennero parte dello Stato zungaro controllato dagli oirati. Gli zungari dominarono gli altopiani tra i monti Sajany e gli Altaj fino al 1755. Fu in questo periodo che molte trib\u00f9 si sciolsero, migrarono o si unirono. Gruppi di telengit altaj si stanziarono nelle regioni occidentali di Tuva sui fiumi Chem\u010dik e Barlyk e nella regione di Bai-Taiga.\nCina.\nIn Cina i tuvani vivono principalmente nella Regione Autonoma dello Xinjiang, e sono stati inseriti nell'etnia mongola\nCultura.\nReligione.\nLa religione tradizionale dei tuvani \u00e8 l'animismo (sciamanesimo), che \u00e8 ancora ampiamente praticato insieme al buddhismo tibetano.\nMusica.\nLa musica tradizionale Tuvana \u00e8 famosa in tutto il mondo grazie allo Khoomei, un insieme di tecniche di canto difonico con le quali i cantanti creano un bordone costante con la voce, mentre con gli armonici da esso generati formano delle melodie in scala pentatonica. Questo stile di canto si svilupp\u00f2 dall'abitudine dei pastori di imitare il verso degli animali e della natura, al fine di armonizzarsi con essa attraverso il suono, in modo analogo al canto a tenore della Sardegna.\nGli strumenti musicali principali sono l'Igil, una viella a due corde intrecciate da crine di cavallo, il Doshpuluur, di fatto un banjo a tre corde, ed il kengirge, un grosso tamburo di pelle di capra, importato dai buddisti Tibetani."}
{"id": "830307", "revid": "536103", "url": "https://it.wikipedia.org/wiki?curid=830307", "title": "Esosfera", "text": "L'esosfera terrestre \u00e8 lo strato pi\u00f9 esterno dell'atmosfera terrestre, a partire da circa 500 km di altezza. Caratterizzata da una temperatura di circa 700 \u00b0C che varia a seconda dell'attivit\u00e0 solare, le particelle gassose che raggiungono e superano la velocit\u00e0 di fuga (11,2 km/s) non partecipano pi\u00f9 alla rotazione terrestre e si disperdono nello spazio interplanetario \n(in genere sono gli elementi pi\u00f9 leggeri (idrogeno ed elio) quelli che lasciano pi\u00f9 frequentemente la nostra atmosfera). \nLa temperatura di centinaia di gradi a grandi altezze non indica un caldo enorme, ma si tratta solamente della temperatura cinetica e cio\u00e8 la temperatura che sarebbe necessaria al livello del mare affinch\u00e9 le molecole possedessero la stessa energia cinetica che hanno a queste altezze, ovvero \u00e8 l'energia \"posseduta\" dai singoli atomi, i quali per\u00f2 sono molto rarefatti spazialmente; ragion per cui, pur possedendo ciascuno un'energia equivalente a centinaia di gradi, percepibili qualora a livello pressorio del suolo, la loro rarefazione non permette un identico scambio termico con il restante ambiente (ad es. con la tuta di un astronauta o un termometro)."}
{"id": "830309", "revid": "124580015", "url": "https://it.wikipedia.org/wiki?curid=830309", "title": "Valle Peligna", "text": "La Valle Peligna (o Conca Peligna o Conca di Sulmona) \u00e8 un altopiano dell'Abruzzo interno centro-meridionale, in provincia dell'Aquila e Pescara, posto ad una quota di circa 400\u2013500\u00a0m s.l.m., una delle macroaree di bassa quota della provincia dell'Aquila assieme alla Conca Aquilana, al Fucino e all'Alto Sangro.\nGeografia.\nLa Valle Peligna, deriva il suo nome dal greco \"peline\" = pelagus -pelagio ovvero fangoso, limaccioso: in et\u00e0 preistorica, la conca di Sulmona era infatti occupata da un vastissimo lago al pari della zona del Fucino; in seguito a disastrosi terremoti ed alluvioni, la barriera di roccia che ostruiva il passaggio verso il mare, nelle Gole di Popoli, croll\u00f2, ovvero fu erosa dalla portata dei due fiumi che con la confluenza del Tirino prende - oggi - il nome di fiume Aterno-Pescara.\nHa superficie di 100\u00a0km quadrati ed un'altitudine media di 300\u2013440\u00a0m dal livello del mare. Posta tra le coordinate geografiche da 41\u00b048'10\" a 42\u00b011'45\" di latitudine nord e da 13\u00b046'10\" a 13\u00b069'42\" di longitudine est. \u00c8 attraversata dai fiumi Aterno e Sagittario che confluiscono nel Pescara. Confina a nord-ovest con la conca del Fucino, a sud con la valle del Tasso-Sagittario, la Valle del Gizio e i Monti Marsicani a sud-ovest, a nord-est con la valle dell'Aterno tramite il massiccio del Monte Sirente e la valle Subequana, a nord-ovest con la Valle del Giovenco, a est e sud-est con il massiccio della Maiella.\nGeografia antropica.\nFanno parte di questa valle le cittadine di Popoli, Raiano, Vittorito, Corfinio, Roccacasale, Pratola Peligna, Prezza, Sulmona, Introdacqua, Bugnara, Pacentro, Pettorano sul Gizio. Eccetto la prima, sono tutte ricomprese sotto la tutela della Comunit\u00e0 Montana Peligna.\nGeologia.\nGeologicamente \u00e8 una fossa di sprofondamento tettonico dovuta a fenomeni distensivi per slittamento delle circostanti montagne. \nNell'era Mesozoica l'area era in buona parte una piattaforma carbonatica, cio\u00e8 un mare poco profondo, affiancata da bacini pelagici pi\u00f9 profondi. Ci\u00f2 \u00e8 confermato dal ritrovamento di calcari giurassici costituiti da resti di invertebrati che abitavano mari poco profondi e caldi.\nNel Pleistocene la Valle era occupata da un lago prosciugatosi con il collasso di uno sbarramento naturale posto nelle gole di Popoli, all'incirca presso la stazione ferroviaria di Bussi. Tale collasso avvenne nel Pleistocene, come testimoniato dalla presenza di depositi lacustri risalenti nel periodo 700000-300000 anni fa.\nSuccessivamente si alternarono climi aridi e freddi (glaciazioni) a climi caldi e questo comport\u00f2 una notevole erosione delle montagne, i cui depositi riempirono la valle, fino alla conformazione attuale. In base a quanto riportato nelle note integrative al foglio \"Sulmona\" della carta geologica 1:50000 lo spessore dei depositi quaternari \u00e8 di circa 40 metri nei pressi di Pratola Peligna. Al di sotto \u00e8 stata individuata una paleovalle: quel che resta del fondo del lago, in parte eroso durante la fase di svuotamento.\nStoria.\nLa Valle Peligna costituisce uno dei territori dell'Abruzzo abitati sin dall'antichit\u00e0, si ricorda la fondazione leggendaria di Sulmona avvenuta per l'eroe troiano Solimo nel 1180 a.C. Questa terra \u00e8 stata la patria dell'antico popolo italico dei Peligni e la citt\u00e0 di Corfinium fu la capitale della Lega Italica, alleanza di popoli italici, che nel 91 a.C. si ribell\u00f2 a Roma. Sulmona, patria di eminenti personaggi della cultura e citt\u00e0 d'arte, \u00e8 stato Municipio romano. \nIn epoca augustea Sulmona divenne famosa grazie alle poesie del nativo Ovidio, e fu citt\u00e0 fiorente per tutto il resto della durata dell'impero romano, e anche nell'alto medioevo. In epoca sveva e per gran parte del medioevo fu il centro amministrativo dell'Abruzzo. Vi fu costruito l'acquedotto medievale e fu capoluogo artistico simbolico del gotico (esempi le chiese di San Panfilo e il complesso dell'Annunziata), definito appunto \"gotico sulmonese\". Durante le guerre fra Angioini e Aragonesi fu molto importante la valle, si combatt\u00e9 a Introdacqua con Fabrizio Colonna, a Pacentro con Caldora e anche a Sulmona, visto che nessuna delle tre non vollero sottomettersi ai franco-aquilani.\nLa conca fu devastata nel 1706 dal terremoto della Maiella, tuttavia le citt\u00e0 riuscirono a risollevarsi. Nell'800 Sulmona e Corfinio si distinsero al livello culturale per il filologo Antonio De Nino, il quale fece notevoli scoperte archeologiche nel sito romano di \"Corfinium\", mentre a Sulmona si intensifica la produzione del confetto tipico, con la nascita di vere e proprie fabbriche della famiglia Pelino. \nDurante l'invasione di Napoleone nella Valle Peligna ci furono battaglie fra Popoli, Roccacasale e Sulmona, ma quella di maggiore importanza fu quella nei pressi della Rocca, del dicembre 1798, conosciuta come la battaglia di San Terenziano. Dopo il sanguinoso sacco di Popoli le truppe francesi avevano l'obiettivo di raggiungere Sulmona. Dunque l'allora capomassa Giuseppe Pronio di Introdacqua riusc\u00ec a radunare uomini fra il suo paese, Sulmona e Roccacasale, e riusc\u00ec a organizzare un'imboscata resistendo per 5 giorni fino all'arrivo dei rinforzi del generale francese Duhesme. Il 5 gennaio 1799 gli uomini del Pronio furono sconfitti e per ripicca, prima di dirigersi a Sulmona fu ordinato di distruggere Roccacasale, decimando la sua popolazione e distruggendo ogni cosa (ed \u00e8 per ci\u00f2 che il castello De Sanctis \u00e8 oggi in rovina). \nDurante la Seconda Guerra Mondiale era situata nella linea Gustav. Negli anni '60, oltre ad un precoce sviluppo turistico abruzzese nel territorio sulmonese, crebbe la produzione industriale con la costruzione di molte fabbriche nei pressi di contrada Bagnaturo - Badia."}
{"id": "830311", "revid": "547034", "url": "https://it.wikipedia.org/wiki?curid=830311", "title": "Henri de R\u00e9gnier", "text": "Biografia.\nNato in un'antica famiglia aristocratica di Honfleur (in Normandia), Henri de R\u00e9gnier, dopo aver frequentato il coll\u00e8ge Stanislas (dove conobbe quello che diventer\u00e0 uno dei suoi pi\u00f9 cari amici, Vi\u00e9l\u00e9-Griffin), studi\u00f2 legge con la prospettiva di entrare nella diplomazia. Prefer\u00ec per\u00f2 dedicarsi alle lettere: nel 1885 inizi\u00f2 a pubblicare versi, in Francia e Belgio, su alcune riviste simboliste, in particolare su \"Lut\u00e8ce\".\nAmmiratore di Mallarm\u00e9, di cui frequentava i marted\u00ec, fu dapprima influenzato da Leconte de Lisle e in seguito da Jos\u00e9 Maria de H\u00e9r\u00e9dia , di cui spos\u00f2 nel 1895 la seconda figlia, Marie, scrittrice lei pure, sotto lo pseudonimo di G\u00e9rard d'Houville. Tuttavia pare che il loro matrimonio non sia stato molto felice: Marie ebbe numerosi amanti, uno dei quali fu Pierre Lou\u00ffs, suo amico, e probabile padre di suo figlio, Pierre .\nR\u00e9gnier fu un autore di successo fin dal 1889, anno in cui pubblic\u00f2 i \"Po\u00e8mes anciens et romanesques\", a cui seguirono numerose altre raccolte poetiche, come \"Tel qu'en songe\" (1892), \"Ar\u00e9thuse\" (1895), \"Les Jeux rustiques et divins\" (1897), \"Les M\u00e9dailles d'argile\" (1900), \"La Cit\u00e9 des eaux\" (1902), \"La Sandale ail\u00e9e\" (1905) e \"Le Miroir des heures\" (1910).\nScrisse anche vari racconti di ispirazione simbolista, come quelli contenuti nel volume \"Contes \u00e0 soi m\u00eame\", 1893 o ne \"La Canne de jaspe\", 1897. Nel 1900, con la pubblicazione de \"La Double Ma\u00eetresse\", R\u00e9gnier comincia la sua attivit\u00e0 di romanziere. Romanzo freudiano ante litteram, \" La Double Ma\u00eetresse\" narra la vita di Nicolas de Galandot, nobiluomo francese morto a Roma, alle cui vicende comincia ad interessarsi il nipote, Fran\u00e7ois de Portebize, che eredita i suoi beni. Come numerosi altri testi, quest'opera \u00e8 ambientata nel XVIII secolo, epoca che \u00e8, insieme al XVII secolo, tra le preferite di R\u00e9gnier, appassionato lettore di Saint-Simon e di La Bruy\u00e8re\nCritico letterario e artistico, collabor\u00f2 a lungo con diverse riviste e giornali dell'epoca, tra cui \"Le Figaro\" et \" Le Journal des d\u00e9bats\". \nInnamorato di Venezia, vi si rec\u00f2 a diverse riprese a partire dal 1899, quando fu invitato dalla contessa Marie Isabelle Victoire Ghislaine Baume-Pluvinel a Palazzo Dario. Dopo la morte di costei (1911), R\u00e9gnier abit\u00f2 in casa Zuliani, dove aveva gi\u00e0 soggiornato nel 1904, quando negli altri palazzi erano in corso lavori di restauro. Venezia compare in numerose sue opere, tra cui ricordiamo \"La Canne de jaspe\" (1897), \"Les Esquisses v\u00e9nitiennes\" (1906), \"L'altana ou la vie v\u00e9nitienne (1928),\" \"Le Voyage d'amour ou l'initiation v\u00e9nitienne\" (1930). Nel 1948 la citt\u00e0 gli dedic\u00f2 una lapide commemorativa su un muro di Palazzo Dario.\nNel 1911, \u00e8 eletto all'Accademia francese.\nOpere.\nDi Henri de R\u00e9gnier sono stati tradotti in italiano i seguenti libri:\nBibliografia selettiva:\n\"La Double ma\u00eetresse (1900),\" romanzo\n\"Le Bon plaisir\" (1902), romanzo\n\"Le Mariage de minuit\" (1903), romanzo\n\"Les Vacances d'un jeune homme sage\" (1903), romanzo\n\"Les Rencontres de M. de Br\u00e9ot\" (1904), romanzo\n\"Le Pass\u00e9 vivant\" (1905), romanzo\n\"La Peur de l'amour\" (1907), romanzo\n\"La Flamb\u00e9e\" (1909), romanzo\n\"La P\u00e9cheresse\" (1920), romanzo\n\"L'Escapade\" (1925), romanzo\nCuriosit\u00e0.\nUna massima di Henri de R\u00e9gnier, \" Le plaisir d\u00e9licieux et toujours nouveau d'une occupation inutile\" (in Italiano \" Il piacere delizioso e sempre nuovo di un'occupazione inutile\" ) introduce il videogioco Dragon's Dogma a seguito del prologo."}
{"id": "830315", "revid": "486946", "url": "https://it.wikipedia.org/wiki?curid=830315", "title": "Articolo 58 (codice penale sovietico)", "text": ""}
{"id": "830319", "revid": "2084998", "url": "https://it.wikipedia.org/wiki?curid=830319", "title": "Plant", "text": ""}
{"id": "830323", "revid": "22475", "url": "https://it.wikipedia.org/wiki?curid=830323", "title": "Oh\u0159e", "text": "L'Oh\u0159e (in tedesco: \"\") \u00e8 un affluente di sinistra dell'Elba. Nasce in Germania dal Fichtelgebirge e attraversa i Monti Metalliferi prima di confluire nell'Elba, per un totale di 316\u00a0km, di cui 65\u00a0km in Germania e 251\u00a0km nella Repubblica Ceca. L'area del bacino del fiume ha una dimensione di 6.255\u00a0km\u00b2, dei quali 5.614\u00a0km\u00b2 nella Repubblica Ceca e 641\u00a0km\u00b2 in Germania."}
{"id": "830324", "revid": "228587", "url": "https://it.wikipedia.org/wiki?curid=830324", "title": "Pandora (romanzo)", "text": "Pandora \u00e8 un romanzo della scrittrice statunitense Anne Rice, primo delle \"Nuove cronache dei vampiri\".\nIl titolo \u00e8 il nome della protagonista Pandora, che fu per un lungo periodo la compagna del vampiro Marius, creatore di Armand.\n\u00c8 una dei pochi antichi rimasti dopo che la madre di tutti i vampiri Akasha si svegli\u00f2 dal suo sonno eterno, annientando la maggior parte dei vampiri esistenti al mondo, lasciando in vita i pi\u00f9 anziani (per l'impossibilit\u00e0 di annientarli) e tutti quei vampiri che in un modo o nell'altro venivano amati da Lestat, di cui si era innamorata.\nTrama.\n\u00c8 il 1997 quando David Talbot si avvicina a Pandora, uno degli antichi vampiri rimasti sulla terra. La scorge su un ponte della Senna a Parigi, in una notte, proprio mentre Pandora ha appena ucciso una mortale. In quella notte David chiede a Pandora di scrivere la sua storia mortale, e il momento di come divenne vampiro.\nPandora nacque a Roma, nell'anno 15 a.C. Nel suo racconto omette di scrivere il nome completo della sua gens, ma non nasconde il suo nome da mortale, Lydia. Nasce in una famiglia benestante, grazie al padre senatore, nonch\u00e9 coraggioso militare. Lydia \u00e8 la sesta figlia dopo cinque maschi. Sua madre muore quando Lydia ha due anni. Lei e la sua famiglia vivono in una enorme e lussuosa casa sul colle Palatino. Fin da piccola s'interessa di letteratura, si innamora di poemi come l\"'Eneide\" e di autori come Ovidio dei quali lesse Amori e Metamorfosi. L'incontro con Marius avviene all'et\u00e0 di dieci anni; lui pi\u00f9 grande di lei di quindici anni. Marius discende da padre romano e madre barbara, da cui ha acquisito gli occhi azzurri, i capelli biondi e l'incredibile altezza. Marius rimane impressionato da Lydia e dalla sua esuberanza a tal punto di chiederla in sposa al padre di Lydia. Lui rifiuta. Lo rivede dopo altri cinque anni ad una cerimonia chiamata Lupercalia; \u00e8 qui che Lydia confessa al padre di volerlo sposare, ma il padre non le concede l'approvazione. Lydia non rivede pi\u00f9 Marius per altri vent'anni.\nNel frattempo Lydia si sposa e divorzia per ben due volte, e si avvicina al culto di Iside, dal quale venne iniziata attraverso una cerimonia segreta. Tornata a casa per assistere al padre abbandona il culto, per dedicarsi a tempo pieno al padre ormai anziano. Il racconto ha una svolta inaspettata quando Lydia tornando a casa scopre che i delatores (spie della guardia pretoriana) hanno ucciso tutti i fratelli e le loro rispettive famiglie. Sa che ben presto arriveranno anche a loro, per uccidere il padre. Il padre di Lydia organizza la fuga della figlia, grazie a due amici ebrei. Lydia viene quindi portata ad Antiochia, attraverso un lungo viaggio per mare (durante questo viaggio, le appaiono in sogno parecchi bevitori di sangue e quella che lei interpreta come la regina Iside, ma che in realt\u00e0 \u00e8 Akasha). Arrivati a destinazione Lydia cambia il suo nome in Pandora, e si spaccia per una vedova di origine greca. Ad Antiochia prende una casa per se, pochi schiavi e fa visita al tempio di Iside. Alla sacerdotessa del tempio racconta i propri sogni, sogni che derivano da leggende e miti su Iside e Osiride, e che sono scritti su documenti antichi che solo una persona ad Antiochia era stata in grado di decifrare. Pandora vuole incontrare questa persona. Scopre inoltre che in citt\u00e0 si aggira una creatura che uccide uomini, bevendo il loro sangue; \u00e8 una creatura sfigurata per via di varie bruciature presenti su tutto il corpo. Pandora pensa di essere vicina a una spiegazione.\nUna notte di ritorno a casa appare Marius, immutato nella sua bellezza; Pandora si confida con Marius dei suoi sogni, chiede informazioni, ma Marius vuole che Pandora se ne vada lontano da Antiochia, e soprattutto lontano dai sogni e lontano dalla creatura infernale che si aggira in citt\u00e0. Lei rifiuta. Il giorno successivo, dopo un sogno travolgente, scopre dove risiede la dimora di Marius, e s'intrufola in casa sua per aspettarlo. Sopraggiunta la notte inaspettatamente appare la creatura infernale (Akbar). La creatura vuole il sangue della Regina per ridare a s\u00e9 stesso la sua forma umana. Akbar \u00e8 stato bruciato quando l'Anziano ha esposto al sole il Re e la Regina (si fa riferimento alla leggenda descritta in \"La regina dei dannati\" di Anne Rice). Pandora e Akbar lottano, e in suo aiuto arriva Marius. Per evitare altri danni Marius porta Akbar nel luogo segreto in cui sono custoditi il Re e la Regina. Essi appaiono immobili, senza vita e sentimento.\nAkbar chiede di poter bere dalla Fonte, ma viene ucciso dalla stessa Regina. \u00c8 in questa notte che Pandora viene trasformata in vampiro: viene morsa inizialmente da Akbar nella lotta iniziale; ormai in fin di vita Pandora riceve da Marius il Dono Tenebroso. Pandora ancora molto debole si avvicina alla Regina (sotto richiesta della Regina stessa), la quale le offre il suo sangue. Pandora diviene immortale. Nelle sue vene scorre il sangue di Marius e della Fonte. Durante la trasformazione Pandora capisce lo scopo di tutto. \u00c8 stata attirata dalla Regina attraverso gli innumerevoli sogni, affinch\u00e9 lei diventi la compagna immortale di Marius, e restauri il culto di Iside (Akasha si \u00e8 sovrapposta alle leggende della dea egizia, in realt\u00e0 Akasha era mortale, trasformata in vampiro quando venne posseduta da uno spirito). Marius si oppone al restauro del culto e riesce a convincere Pandora di rimanere insieme a lui a proteggere la coppia reale per ben duecento anni. Ma il carattere mistico di Pandora e quello razionale di Marius si scontrano parecchie volte negli anni. Una notte Pandora abbandona Marius fuggendo per tre giorni; ha bisogno di evadere dall'enorme pressione che si \u00e8 creata tra lei e Marius. Al suo ritorno per\u00f2 non lo ritrova pi\u00f9. Se ne \u00e8 andato portando con s\u00e9 la Coppia Reale.\nIl racconto finisce. Sono passati altri duemila anni da quando Marius quella notte \u00e8 fuggito, le manca e vuole ritrovarlo."}
{"id": "830333", "revid": "1543377", "url": "https://it.wikipedia.org/wiki?curid=830333", "title": "Renault Type PI e Type PZ", "text": "Le Type PI e PZ sono due autovetture di fascia alta prodotte tra il 1927 ed il 1928 dalla casa automobilistica francese Renault.\nProfilo.\nQueste vetture di gran livello e dall'indiscussa eleganza nacquero per sostituire le Type JY ed MG. Rispetto a queste ultime per\u00f2, le Type PI e PZ perdono in personalit\u00e0, abbandonando lo \"skiff\" design per tornare a linee pi\u00f9 austere e convenzionali. In questo senso, tali vetture riacquisirono uno schietto stile anni venti. Meccanicamente, le PI e le PZ ereditarono il motore della Type MG, ossia un 6 cilindri in linea da 4767 cm\u00b3. Rispetto alle loro due antenate, il telaio era pi\u00f9 grande, di passo maggiorato, in modo da accrescere ulteriormente il gi\u00e0 alto livello di abitabilit\u00e0. Prodotta prevalentemente in configurazione limousine, fu prodotta fino alla fine del 1928. Dopo un anno di pausa, fu sostituita dalla Renault Nervastella nel 1930."}
{"id": "830334", "revid": "400694", "url": "https://it.wikipedia.org/wiki?curid=830334", "title": "Pandora (disambigua)", "text": ""}
{"id": "830337", "revid": "599013", "url": "https://it.wikipedia.org/wiki?curid=830337", "title": "Ycy", "text": ""}
{"id": "830338", "revid": "599013", "url": "https://it.wikipedia.org/wiki?curid=830338", "title": "Ycz", "text": ""}
{"id": "830339", "revid": "736476", "url": "https://it.wikipedia.org/wiki?curid=830339", "title": "Mechernich", "text": "Mechernich \u00e8 una citt\u00e0 nel sud della Renania Settentrionale-Vestfalia, appartenente al circondario di Euskirchen.\nGeografia fisica.\nLa citt\u00e0 \u00e8 suddivisa in 44 \"Ortsteile\", tra quartieri urbani e frazioni, e conta 27.325 abitanti."}
{"id": "830340", "revid": "599013", "url": "https://it.wikipedia.org/wiki?curid=830340", "title": "Yda", "text": ""}
{"id": "830341", "revid": "599013", "url": "https://it.wikipedia.org/wiki?curid=830341", "title": "Ydc", "text": ""}
{"id": "830342", "revid": "599013", "url": "https://it.wikipedia.org/wiki?curid=830342", "title": "Yde", "text": ""}
{"id": "830344", "revid": "599013", "url": "https://it.wikipedia.org/wiki?curid=830344", "title": "Ydf", "text": ""}
{"id": "830346", "revid": "599013", "url": "https://it.wikipedia.org/wiki?curid=830346", "title": "Ydg", "text": ""}
{"id": "830348", "revid": "599013", "url": "https://it.wikipedia.org/wiki?curid=830348", "title": "Ydi", "text": ""}
{"id": "830349", "revid": "599013", "url": "https://it.wikipedia.org/wiki?curid=830349", "title": "Ydk", "text": ""}
{"id": "830350", "revid": "599013", "url": "https://it.wikipedia.org/wiki?curid=830350", "title": "Ydl", "text": ""}
{"id": "830351", "revid": "599013", "url": "https://it.wikipedia.org/wiki?curid=830351", "title": "Ydn", "text": ""}
{"id": "830352", "revid": "599013", "url": "https://it.wikipedia.org/wiki?curid=830352", "title": "Ydo", "text": ""}
{"id": "830354", "revid": "599013", "url": "https://it.wikipedia.org/wiki?curid=830354", "title": "Ydp", "text": ""}
{"id": "830355", "revid": "599013", "url": "https://it.wikipedia.org/wiki?curid=830355", "title": "Ydq", "text": ""}
{"id": "830356", "revid": "599013", "url": "https://it.wikipedia.org/wiki?curid=830356", "title": "Ydr", "text": ""}
{"id": "830357", "revid": "599013", "url": "https://it.wikipedia.org/wiki?curid=830357", "title": "Yds", "text": ""}
{"id": "830358", "revid": "599013", "url": "https://it.wikipedia.org/wiki?curid=830358", "title": "Ydt", "text": ""}
{"id": "830359", "revid": "599013", "url": "https://it.wikipedia.org/wiki?curid=830359", "title": "Ydv", "text": ""}
{"id": "830360", "revid": "599013", "url": "https://it.wikipedia.org/wiki?curid=830360", "title": "Ydx", "text": ""}
{"id": "830361", "revid": "599013", "url": "https://it.wikipedia.org/wiki?curid=830361", "title": "Yec", "text": ""}
{"id": "830364", "revid": "46931", "url": "https://it.wikipedia.org/wiki?curid=830364", "title": "Tuviniani", "text": ""}
{"id": "830371", "revid": "365417", "url": "https://it.wikipedia.org/wiki?curid=830371", "title": "Centromachetes pococki", "text": "Il Centromachetes pococki (Kraepelin, 1894) \u00e8 uno scorpione della famiglia dei Bothriuridae.\nMorfologia.\nQuesti scorpioni hanno il cefalotorace stretto. A differenza di altre famiglie, le tibie non hanno speroni.\nBiologia.\nIl corteggiamento pu\u00f2 essere molto lungo e comportare anche qualche puntura. Come in tutti gli scorpioni, le uova schiudono nel corpo materno. I giovani vengono partoriti e si arrampicano sul dorso della madre. Preda ortotteri e si nutre anche di bruchi.\nDistribuzione e habitat.\n\u00c8 diffuso in Sudamerica (Cile).\nPredilige le regioni secche e umide, e vive in cavit\u00e0 scavate sotto sassi e macigni."}
{"id": "830381", "revid": "124158105", "url": "https://it.wikipedia.org/wiki?curid=830381", "title": "Jessica Drew", "text": "Jessica Miriam Drew, \u00e8 un personaggio immaginario dei fumetti pubblicato negli Stati Uniti d'America dalla Marvel Comics; creato da Archie Goodwin e dal disegnatore Sal Buscema nel 1977, \u00e8 stato il primo a personificare il supereroe Donna Ragno. Esord\u00ec nella serie a fumetti \"Marvel Spotlight\" (vol. 1) n. 32. Ha fatto anche parte del gruppo dei Nuovi Vendicatori.\nBiografia del personaggio.\nDa bambina crebbe coi genitori nella piccola nazione balcanica della Transia; il genetista Herbert Edgar Wyndham - che in seguito sarebbe divenuto noto come Alto Evoluzionario - scienziato visionario e abilissimo, manipolato a sua insaputa da personaggi come Sinistro, si mise in affari con Jonathon Drew, padre di Jessica per fondare la \"cittadella della scienza\" per continuare i propri esperimenti sui terreni che la moglie aveva ereditato e dove venne scoperto l'uranio. Le radiazioni derivanti dall'uranio portarono Jessica in fin di vita. Il padre, disperato, le iniett\u00f2 un siero sperimentale basato sul sangue di un ragno radioattivo e, con l'aiuto di Wyndham, venne posta in un acceleratore genetico, dove l'invecchiamento e la degenerazione erano molto pi\u00f9 lenti. Nel giro di pochi mesi, Jonathon perse anche la moglie e, distrutto, emigr\u00f2 in America, lasciando Jessica nelle mani di Wyndham e della Bova. Dall'acceleratore Jessica usc\u00ec solo decenni dopo, dimostrando un'et\u00e0 apparente di diciassette anni.\nNella miniserie \"Spider-Woman: Origin\" (2005 - scritta da Brian Reed e Brian Michael Bendis), viene rivisitata l'intera evoluzione del personaggio, compresa l'origine e il coinvolgimento di personaggi chiave quali l'Alto Evoluzionario, inserendo numerose e poco conciliabili contraddizioni con la storia nota sino a quel momento. In questa versione i genitori lavoravano per l'HYDRA quando il loro esperimento fall\u00ec trasmettendo il DNA di un ragno nella pancia della futura madre di Jessica quando era incinta; dopo il parto, il padre, impazzito, continu\u00f2 a iniettare DNA del ragno nella neonata Jessica; quando la madre lo scopr\u00ec si scontr\u00f2 col marito e Jessica scaten\u00f2 contro il padre il suo pungiglione finendo in coma per molti anni; quando Jessica si risvegli\u00f2, il generale Wyndham della HYDRA ne modific\u00f2 i ricordi per poterla controllare e quindi venne reclutata e addestrata dall'HYDRA. A seguito del rapimento di un agente dell'HYDRA dallo S.H.I.E.L.D., Jessica and\u00f2 alla sua ricerca e si scontr\u00f2 con Nick Fury che si accorse che Jessica era solo una ragazza e le diede il suo aiuto per sconfiggere l'organizzazione. Jessica si trasfer\u00ec quindi a Los Angeles e inizi\u00f2 una vita come supereroe incontrando eroi come l'Uomo Ragno, Wolverine e i Vendicatori e affrontando un'insolita schiera di criminali. I poteri di Jessica scemarono dopo che lei us\u00f2 tutto il suo pungiglione per sconfiggere Morgana e sacrific\u00f2 la sua immunit\u00e0 per salvare Hank Pym. Dopo un periodo disastroso venne contattata dall'HYDRA che le propose di fare la spia nello S.H.I.E.L.D. in cambio dei suoi poteri. Jessica, disperata, contatt\u00f2 Nick Fury che le consigli\u00f2 di accettare e fare da spia doppiogiochista per lo S.H.I.E.L.D. Dopo aver subito un'operazione di sei mesi Jessica ritorn\u00f2 a essere la Donna Ragno. Jessica accompagn\u00f2 Devil, Luke Cage e Frankin Nelson al Raft, una prigione per supercriminali, quando Electro scaten\u00f2 un'evasione di massa. Assieme a Devil, Capitan America, Uomo Ragno, Luke Cage e Iron Man, combatt\u00e9 gli evasi fino all'arrivo dello S.H.I.E.L.D. Pi\u00f9 tardi venne contattata per entrare a far parte dei Nuovi Vendicatori; costretta dall'HYDRA ad accettare per avere una spia nel gruppo, assieme a loro and\u00f2 in Giappone dove si scontr\u00f2 con Madame Hydra e venne tradita dal suo tentativo di liberare il suo capo. Capitan America la costrinse a rivelare la verit\u00e0 e lei confess\u00f2, rivelando parte del suo doppio gioco per conto di Fury. In seguito Jessica aiut\u00f2 i Vendicatori ad affrontare il Collettivo.\nNel corso di Civil War Tony Stark rivela a Maria Hill il triplo gioco che Jessica faceva per l'HYDRA. Braccata dagli agenti S.H.I.E.L.D, Jessica non avr\u00e0 altra scelta che unirsi alla resistenza di Capitan America.\nIn seguito alla morte di Capitan America, Jessica decide di restare con i Vendicatori e insieme a loro va in Giappone per salvare Maya Lopez da Elektra, ora signora della Mano, una setta di ninja assassini. Durante il salvataggio Elektra viene uccisa ma si rivela essere una Skrull. Jessica propone allora di portarne il cadavere da Iron Man ma Occhio di Falco, Wolverine e Luke Cage sono contrari non fidandosi di colui che li ha delusi e traditi. Improvvisamente, a causa di un calo di energia, l'aereo che li sta trasportando precipita; Jessica si mette in salvo volando fuori dallo sportello e, una volta a terra, raccoglie tra le macerie il corpo alieno, decisa a portarlo da Stark: tradisce cos\u00ec il suo gruppo confermando i sospetti di Wolverine. Dopo che Jessica gli ha portato il cadavere alieno, Stark ha deciso di aggregarla ai Potenti Vendicatori, nonostante i pareri contrari di Natasha Romanoff (la Vedova Nera II) e Janet van Dyne (Wasp) e le titubanze di Carol Danvers (Ms. Marvel), dovute alla sua naturale propensione a fare il doppio gioco.\nSaghe.\nSecret Invasion.\nDurante il crossover Secret Invasion si scopr\u00ec che la regina Veranke, una skrull infiltrata, aveva preso il posto della Donna Ragno, affinch\u00e9 potesse recare il maggior numero di danni alla comunit\u00e0 dei supereroi terrestri, dato che la sua posizione consentiva di riferire all'impero Skrull informazioni riguardanti lo S.H.I.E.L.D, Fury, i Nuovi Vendicatori e l'organizzazione terroristica HYDRA. La vera Jessica Drew era stata sostituita e imprigionata ancora prima della formazione dei Nuovi Vendicatori, dato che a catturarla furono degli Skrull che impersonavano gli scienziati dell'HYDRA addetti a restituirle i poteri.\nDark Reign e Agente dello S.W.O.R.D..\nAl ritorno sulla terra, Jessica, non avendo un posto dove andare, accetta la proposta di Wolverine di unirsi ai Nuovi Vendicatori. Poco tempo dopo, Jessica viene contattata da Abigail Brand che le propone di unirsi allo S.W.O.R.D., un'agenzia segreta che si occupa di minacce extraterrestri: il compito della Donna Ragno \u00e8 quello di rintracciare gli Skrull rimasti sulla terra ed eliminarli. Jessica accetta e una volta a Madripoor risolve il suo primo incarico: l\u00ec infatti ritrova il compagno Vendicatore Uomo Ragno; la cosa insospettisce Jessica, che lo attacca scoprendo che si tratta di uno Skrull. Successivamente, Jessica viene arrestata e quando riesce a evadere, si ritrova faccia a faccia con Viper.\nRagnoverso.\nJessica si unisce all'esercito di ragni per combattere gli Eredi (Morlun e i suoi parenti) al fianco dell'Uomo Ragno, Spiderman 2099, Spider-Girl, Kaine e Silk. Quando l'esercito di Peter e quello di Otto Octavius si incontrano e attirano l'attenzione degli eredi, Spider-Woman fugge con Silk e Spider-Man Noir. Successivamente viene mandata da Spider-Man a raccogliere ulteriori informazioni sugli Eredi. Dopo la battaglia con gli eredi, Jessica decise di lasciare i Vendicatori e iniziare una nuova vita come supereroe solitario. Collabora con Ben Urich e col criminale redento Roger Goldking/Porcospino.\nSecret Wars.\nSapendo che l'universo sarebbe finito, Mister Fantastic e la Donna invisibile scelsero Jessica e Vedova Nera per pilotare una Nave Spaziale che conteneva alcuni individui selezionati per far proseguire la razza umana sfuggendo alla distruzione dell'universo. La loro nave fu abbattuta e le due morirono con i loro passeggeri. Alla restaurazione dell'universo questi eventi vengono annullati.\nGravidanza e maternit\u00e0.\nL'anno successivo, Jessica rimase incinta per inseminazione artificiale, ma continu\u00f2 la sua vita come detective privata, e quando la sua gravidanza le impose il riposo lasci\u00f2 Ben Urich e il Porcospino a sostituirla. Su consiglio di Capitan Marvel per partorire si reca in un ospedale alieno che per\u00f2 viene attaccato da dei soldati Skrull. Riesce comunque a risolvere la situazione prima di partorire un maschietto, che chiama Gerald \"Gerry\" Drew e che sembra ereditare i poteri della madre. Inizia una relazione con il Porcospino.\nPoteri e abilit\u00e0.\nPu\u00f2 emettere scariche elettriche dalle mani, ha una resistenza e una forza fisica sovrumana. Pu\u00f2 controllare l'emissione dei suoi feromoni e ampliarne gli effetti, attraendo cos\u00ec a s\u00e9 gli uomini e repellendo le donne; ha anche la capacit\u00e0 di aderire alle pareti. Grazie al un costume della HYDRA, \u00e8 capace di volare. \u00c8 stata addestrata sia dall'HYDRA che dallo S.H.I.E.L.D. nelle arti marziali e nello spionaggio, diventando un'esperta combattente nel corpo a corpo, di cui conosce egregiamente sette discipline.\nAltre versioni.\nUltimate Jessica Drew: nell'universo Ultimate Jessica Drew \u00e8 un clone femmina di Peter Parker creata dal Dottor Octopus; dopo la Saga del clone, Jessica accetta la sua identit\u00e0, entra in clandestinit\u00e0 e comincia la sua vita da vigilante, affrontando criminali come le Bombshell e l'Avvoltoio. In seguito, comincia una relazione con Johnny Storm, divenuto ora nipote di May Parker e cugino adottivo di Peter; in questa versione ha un ruolo importante nella nascita del nuovo Spider-Man Ultimate Miles Morales consegnandogli anche il nuovo costume.\nAltri media.\nTelevisione.\nSerie televisiva animata"}
{"id": "830386", "revid": "33689", "url": "https://it.wikipedia.org/wiki?curid=830386", "title": "Quorum strutturale", "text": ""}
{"id": "830392", "revid": "729019", "url": "https://it.wikipedia.org/wiki?curid=830392", "title": "Ness Ziona", "text": "Ness Ziona (Ebraico: \u05e0\u05e1 \u05e6\u05d9\u05d5\u05e0\u05d4) \u00e8 una citt\u00e0 del Distretto Centrale di Israele. Alla fine del 2004 la popolazione era di 27.800 abitanti.\nStoria.\nNess Ziona \u00e8 stata fondata nel 1883. Il suo nome deriva da Geremia 4,6.\nPopolazione.\nSecondo la CBS, nel 2001 la citt\u00e0 era composta per il 99,6% da ebrei ed altre etnie non arabe, senza quindi una significativa componente araba; sempre nel 2001 vi erano 12.400 maschi e 12.900 femmine. la popolazione della citt\u00e0 era costituita da un 32,5% di abitanti che non superavano i 19 anni, un 16,6% tra i 20 e i 29, 18,9% tra i 30 e i 44, 18,8% da 45 a 59 anni, 3,0% dai 60 ai 64, e un 10,2% dai 65 anni in su. Il tasso di crescita della popolazione nel 2001 era pari al 2,8%.\nIstruzione.\nNella citt\u00e0 vi sono 5.019 studenti e 13 scuole; di queste, 10 sono le scuole elementari, frequentate da 2.821 studenti, e 4 sono le scuole superiori con 2.198 studenti.\nAmministrazione.\nGemellaggi.\nNess Ziona ha stretto diversi gemellaggi:"}
{"id": "830396", "revid": "181699", "url": "https://it.wikipedia.org/wiki?curid=830396", "title": "Domanda giudiziale", "text": "La domanda giudiziale, nell'ordinamento giuridico italiano e, segnatamente, nel diritto processuale civile, \u00e8 la richiesta con cui una parte chiede ad un organo giurisdizionale l'emissione di provvedimento a s\u00e9 favorevole, iniziando cos\u00ec l'esercizio dell'azione legale.\nCaratteristiche.\nLa tutela giurisdizionale \u00e8 prevista per ogni cittadino dalla Costituzione:\nA seconda della natura del processo, la domanda \u00e8 proposta con atto di citazione o con ricorso.\nPu\u00f2 essere originaria o successiva, se contiene una o pi\u00f9 domande congiunte. La domanda implica la necessit\u00e0 di un rapporto fra due soggetti, il primo dei quali, cio\u00e8 colui che la propone, esprime una pretesa verso il secondo: di qui la condizione che la domanda venga portata a conoscenza del convenuto, prima che il giudice possa emanare alcun provvedimento: infatti, il giudice, salvo diversa disposizione di legge, non pu\u00f2 pronunciare decisioni in merito ad alcuna domanda, se la parte contro la quale \u00e8 stata proposta non \u00e8 stata regolarmente citata o non \u00e8 comparsa volontariamente.\nLa domanda ha pertanto due scopi: quello di promuovere la difesa del convenuto e quello di provocare la decisione del giudice.\nTipologia.\nLa domanda giudiziale \u00e8 posta attraverso due distinti atti introduttivi:\nTecnicamente la forma del ricorso presenta maggiori vantaggi nei confronti di quella della citazione, soprattutto perch\u00e9 permette al giudice di considerarne, sia pure approssimativamente, la validit\u00e0, evitandone la notificazione della controparte, quando non presenti i requisiti necessari.\nLo scopo.\nNon sempre tuttavia lo scopo della domanda consente che essa sia proposta nelle forme suddette; per esempio, per promuovere l'azione di esecuzione, la legge dispone che si notifichi al debitore una intimazione a pagare in un certo tempo (precetto) concedendo alla stesso la facolt\u00e0 di fare opposizione, ossia di portare dinanzi al giudice le sue ragioni difensive citando il precettante, donde l'istituto della ingiunzione, in cui, pare escludendo come atto iniziale la citazione, la legge provvede a rendere possibili e pronte le difese di colui contro il quale \u00e8 intentata l'azione."}
{"id": "830398", "revid": "2178", "url": "https://it.wikipedia.org/wiki?curid=830398", "title": "Domanda (diritto)", "text": ""}
{"id": "830399", "revid": "348618", "url": "https://it.wikipedia.org/wiki?curid=830399", "title": "Renault Type PG e Type RA", "text": "Le Type PG ed RA sono due autovetture di fascia alta prodotte tra il 1926 ed il 1928 dalla casa automobilistica francese Renault.\nProfilo.\nPresentati nel 1926, questi modelli anticipavano tutte le soluzioni tecniche (telaio, meccanica e motore) che sarebbero poi state ampiamente utilizzate nelle Renault Vivasix e Vivastella, introdotte a partire dall'anno seguente. Le \"Type PG\" ed \"RA\" erano caratterizzate da un telaio da ben 3.560 mm di passo, in modo da fornire un'abitabilit\u00e0 degna delle pi\u00f9 prestigiose limousine Renault di quegli anni. Era comunque disponibile anche un telaio di dimensioni pi\u00f9 ridotte.\nAnche la meccanica anticipava quella delle Vivasix: le Type PG ed RA montavano infatti un motore a 6 cilindri da 3180 cm\u00b3 di cilindrata, in grado di erogare 65 CV di potenza massima e di spingere tali vetture ad una velocit\u00e0 massima di oltre 100\u00a0km/h. Sempre a proposito del motore, va aggiunto che tra le altre sue caratteristiche vi era la testata amovibile e tra le novit\u00e0 il radiatore d'olio. Il cambio era manuale a 3 marce.\nFurono tolte di produzione nel 1928, quando al Salone di Parigi fu presentata la sua naturale evoluzione, siglata \"Type PG1\" per gli addetti ai lavori, ma che divenne nogta con la denominazione commerciale di \"Vivasix\"."}
{"id": "830401", "revid": "392357", "url": "https://it.wikipedia.org/wiki?curid=830401", "title": "Carlo Federico Grosso", "text": "Biografia.\nFiglio dell'anglista Augusta Guidetti e del professor Giuseppe Grosso, ordinario di diritto romano ed esponente della Democrazia Cristiana (fu per anni presidente della Provincia di Torino e successivamente sindaco di Torino), si \u00e8 laureato a Torino nel 1959 con una tesi in diritto penale discussa con il prof. Marcello Gallo.\nHa quindi intrapreso la carriera universitaria, conseguendo nel 1962 la libera docenza in diritto penale e ottenendo nel giro di un anno l'incarico dell'insegnamento di suddetta materia presso la Facolt\u00e0 di Giurisprudenza dell'Universit\u00e0 di Urbino.\nRisultato vincitore del concorso a cattedra in diritto penale nel 1965, a partire dal 1\u00ba febbraio 1966 \u00e8 stato chiamato come professore straordinario di diritto penale nella Facolt\u00e0 di Giurisprudenza dell'Universit\u00e0 di Urbino. Dal 1\u00ba novembre 1969 ha ricoperto, in qualit\u00e0 di professore ordinario, la cattedra di diritto penale presso la Facolt\u00e0 di Giurisprudenza dell'Universit\u00e0 di Genova. Dal 1\u00ba novembre 1974 \u00e8 stato chiamato a fare parte della Facolt\u00e0 di Giurisprudenza dell'Universit\u00e0 di Torino, della quale \u00e8 stato componente come professore ordinario fino al 2007, anno in cui ha fatto domanda di pensionamento, continuando tuttavia a insegnare la sua disciplina a contratto annuale. Nel 2009 \u00e8 stato nominato, su indicazione della Facolt\u00e0, professore emerito.\nCarriera pubblica.\nEletto al consiglio comunale di Torino come indipendente nelle liste del PCI, \u00e8 stato vicesindaco del capoluogo piemontese negli anni ottanta, consigliere comunale dal 1980 al 1990 e poi, dal 1990, vicepresidente del Consiglio regionale del Piemonte. Nel 1994 \u00e8 stato eletto dal Parlamento della Repubblica Italiana in seduta comune componente del Consiglio Superiore della Magistratura, organo di cui nel 1996 \u00e8 stato eletto vicepresidente, ricoprendo tale carica fino alla scadenza naturale del mandato, nel 1998. In seguito \u00e8 tornato a occuparsi delle sue normali attivit\u00e0 di professore universitario e di avvocato.\nHa presieduto, negli anni 1998-2001, una commissione ministeriale per la riforma del codice penale nominata dall'allora Ministro della giustizia Giovanni Maria Flick; tale commissione ha successivamente proseguito i propri lavori con i ministri Oliviero Diliberto e Piero Fassino. Dopo un'ampia discussione pubblica con studiosi di diritto penale, avvocati e magistrati, che si \u00e8 articolata in numerosi convegni e incontri, nel 2001 ha consegnato al ministero il testo degli articoli della parte generale del codice, corredato da un'ampia relazione illustrativa. Nel 1998, su nomina dell'allora Ministro per i beni culturali con delega allo sport Walter Veltroni, ha presieduto una commissione amministrativa di indagine in materia di doping.\nPatrocini legali.\nNella sua carriera di avvocato, \u00e8 stato il primo difensore di Annamaria Franzoni nel processo per il delitto di Cogne, ed \u00e8 legale delle testate \"La Repubblica\" e \"L'Espresso\" del Gruppo Editoriale L'Espresso. \u00c8 stato avvocato di parte civile nel processo per la strage della Stazione di Bologna e in quello per la strage del Rapido 904. Ha tutelato la posizione di oltre 32\u00a0000 portatori di bond come parte civile nei processi per il crack Parmalat davanti ai Tribunali di Parma e Milano, e, sempre come parte civile, ha patrocinato il Comune di Milano nel processo per i \"derivati\" davanti al Tribunale di Milano. \n\u00c8 stato difensore dell'Eni e di suoi dirigenti in numerosi processi penali. Ha inoltre difeso Renato Soru davanti al Tribunale di Cagliari, Silvio Scaglia davanti al Tribunale di Roma, Calogero Mannino davanti alle Sezioni Unite della Cassazione e al Tribunale di Palermo nel processo sulla trattativa Stato-mafia. Ha poi difeso come parte civile Piero Fassino in quel di Milano in un processo per violazione di segreto contro Silvio Berlusconi e altri. \nRuolo culturale e vita privata.\nEra editorialista giudiziario del quotidiano \"La Stampa\", socio corrispondente dell'Accademia delle Scienze di Torino e socio effettivo dell'Accademia Teatina delle Scienze. \u00c8 stato insignito dal Presidente della repubblica Oscar Luigi Scalfaro dell'onorificenza di Cavaliere di Gran Croce dell'Ordine al merito della Repubblica Italiana. \n\u00c8 stato componente del comitato scientifico di importanti riviste penalistiche italiane, come \"Rivista italiana di diritto e procedura penale\" e \"Cassazione penale\".\n\u00c8 morto a Torino, il 23 luglio 2019 per fibrosi polmonare.. \u00c8 sepolto nel Cimitero monumentale di Torino\nEra padre del costituzionalista Enrico Grosso, anche lui professore ordinario presso l'Universit\u00e0 degli Studi di Torino.\nOpere.\nCarlo Federico Grosso \u00e8 autore di numerose pubblicazioni di diritto penale, come gli scritti monografici:\nHa scritto inoltre molteplici saggi su diversi argomenti di diritto penale, con particolare attenzione alle tematiche della parte generale del diritto penale, della pubblica amministrazione, dell'economia, dei riflessi penali delle problematiche di bioetica (come la maternit\u00e0 assistita, l'accanimento terapeutico e l'eutanasia, i trapianti, il consenso informato). Ha coordinato le riedizioni del \"Manuale di diritto penale, parte speciale\" e del \"Manuale di diritto penale, leggi complementari\" di Francesco Antolisei, e ha pubblicato nel 2013 un \"Manuale di diritto penale, parte generale\", scritto insieme con i suoi allievi Marco Pelissero, Davide Petrini e Paolo Pisa."}
{"id": "830404", "revid": "124815405", "url": "https://it.wikipedia.org/wiki?curid=830404", "title": "Greyhound", "text": "Il greyhound \u00e8 una razza canina appartenente al gruppo dei levrieri; \u00e8 quindi un cane da caccia a vista.\n\u00c8 il cane pi\u00f9 veloce, e se ben allenato pu\u00f2 raggiungere i 63\u00a0km/h come velocit\u00e0 media in gara (457 metri con partenza da fermo), e i 72\u00a0km/h come massima velocit\u00e0 nei rettilinei. Viene infatti utilizzato soprattutto nei cinodromi, in gare di \"racing\" o di \"coursing\". \u00c8 un ottimo cane da compagnia, molto affezionato al padrone. Non richiede pi\u00f9 moto di quanto ne richieda qualunque cane di taglia media, anche se gradisce galoppare in libert\u00e0.\nOrigini.\nSi tratta di una razza molto antica, secondo alcuni deriva dai levrieri nord africani come lo sloughi e il saluki. Si suppone che sia stato importato in Europa tra il sesto e il quinto secolo prima di Cristo dai Celti. Il nome \"greyhound\" deriva probabilmente dall'inglese arcaico \"grighund\", dove \"hund\" \u00e8 l'arcaico di \"hound\" (\"segugio\"), ma il significato di \"grig\" \u00e8 ancora incerto. \nAnche lo standard FCI del greyhound N\u00b0 158 / 27.01.2011, ne individua le origini nel Medio Oriente. Disegni di cani di questo tipo sono stati scoperti sulle pareti di tombe dell\u2019antico Egitto, risalenti fino al 4000 A.C. Sempre lo Standard spiega come cani di questo tipo si diffusero per tutta l\u2019Europa nel corso degli anni, ma fu in Gran Bretagna che essi vennero allevati in modo da arrivare a uno Standard. \nTuttavia questa teoria classica potrebbe essere stravolta dalle scoperte effettuate dagli scienziati dell'Hutchinson center di Seattle, i quali hanno realizzato il primo confronto completo dei geni delle razze canine.\nL'analisi \u00e8 stata completata con l'aiuto dell'American Kennel Club ed ha riguardato 85 tipi di razze e 414 DNA di altrettanti cani. Sono stati trovati indizi interessanti su come le razze canine siano collegate tra loro, e in che modo esse possono essere discese da cani ancestrali in diverse parti del globo.\nSono stati portati risultati interessanti e nuovi rispetto alla maggior parte delle ricerche precedenti, grazie a nuove tecniche genetiche molto pi\u00f9 sensibili delle precedenti che non erano state in grado di rilevare grandi differenze tra razze diverse.\nIn particolare: Mitochondrial DNA analyses, single nucleotide polymorphisms (SNPs) analyses ed il Bayesian model-based clustering algorithm\nSono stati individuati 4 cluster o gruppi di razze aventi antenati comuni:\n- un primo gruppo include razze come il Siberian Husky, il levriero afgano, il Basenji dell'Africa, il Chow chow della Cina, l\u2019Akita in Giappone, e il Saluki in Egitto: tali razze sono le pi\u00f9 strettamente correlate al lupo: \"I cani di queste razze possono essere ritenuti i migliori rappresentanti del pool genetico del cane ancestrale\". \n- Un secondo gruppo di cani \u00e8 costituito dai discendenti di razze simil-mastino, tra cui il bulldog, rottweiler, e boxer. \n- Un terzo gruppo comprende antenati e discendenti di cani tipo da pastore, come ad esempio il l\u2019Irish Wolfhound, il Collie, il Greyhound, e il San Bernardo. \n- L\u2019ultimo cluster comprende segugi, terrier, spaniel, e retriever.\nLo studio sembra mostrare come Saluki e Afghani facevano parte di un gruppo asiatico assieme a Chow chow, Basenji e Akita, mentre il Greyhound appare nel gruppo che si potrebbe definire \"celtico\", probabilmente progenitore di razze pi\u00f9 recenti tra cui il Whippet, Borzoi, Cane pastore belga, collie, pastore delle Shetland, e il San Bernardo.\nSecondo i risultati dello studio la selezione del greyhound sarebbe da attribuire ai Celti anzich\u00e9 ai popoli dell'Egitto e della Mesopotamia.\nLa ricerca ha evidenziato come alcune razze che si presumevano di antica origine, in realt\u00e0 sono il risultato di una selezione pi\u00f9 recente. L\u2019esempio \u00e8 il Cane dei Faraoni, l\u2019Ibizan Hound, inserito dall'FCI nel gruppo 5 dei cani primitivi, non sono inclusi in questo cluster ancestrale.\nNonostante si pensi che discendano da razze antiche descritte nelle rappresentazioni delle tombe egizie datate 5000 anni fa, questi cani potrebbero essere stati ricreati in tempi moderni per assomigliare a queste antiche razze, oppure potrebbero aver subito cos\u00ec tanto la miscelazione con altre razze che, a livello di DNA, sono state mascherate le loro antiche origini.\nAttitudini.\nIn origine i levrieri erano cani da caccia e, poich\u00e9 la caccia era riservata ai nobili, erano cani tenuti in alta considerazione. Li troviamo in dipinti di Pieter Bruegel il Vecchio, Botticelli, Pisanello e molti altri ancora. La regina Elisabetta I, appassionata di coursing, ne disciplin\u00f2 per prima la pratica. Il coursing \u00e8 una competizione in campo aperto in cui due greyhound cercano di raggiungere una lepre; questa pratica \u00e8 oggi vietata in Inghilterra ma ancora legale in Irlanda.\nNell'800 il coursing divent\u00f2 sempre pi\u00f9 popolare; risale al 1837 la prima edizione della Waterloo Cup, la pi\u00f9 importante manifestazione di coursing in Inghilterra, vietata dall'Hunting Act del 2004.\nIl primo meeting di corse \u00e8 del luglio 1926 a Manchester. Da qui le corse coi greyhound, e le scommesse sulle corse, si diffusero in tutti i paesi anglosassoni e non soltanto. In Italia l'ultimo cinodromo legato alle scommesse, quello di Roma, ha chiuso nel 2002.\nIn Inghilterra come in altri paesi europei, ad esclusione dell'Irlanda, \u00e8 vietata la corsa nei cinodromi (racing) mentre il \"corsing\" (corsa in liberi terreni pianeggianti/collinari) \u00e8 una prova di attitudine al \"lavoro\", rincorrendo una finta lepre (trazione meccanica) come alle sue origini, in qualit\u00e0 di cane da caccia a vista."}
{"id": "830407", "revid": "1753545", "url": "https://it.wikipedia.org/wiki?curid=830407", "title": "Simeone di Emesa", "text": "Biografia.\nL'ordinazione a monaco.\nNato da una famiglia agiata di Edessa, visse fino all'et\u00e0 di trent'anni insieme con la propria madre, che lasci\u00f2 solo per compiere, insieme all'amico d'infanzia Giovanni, un pellegrinaggio a Gerusalemme in occasione della festa dell'Esaltazione della Croce. Le sue agiografie, contenute nelle opere \"Storia ecclesiastica\" di Evagrio Scolastico e \"Symeonis Salis Confessoris\" del vescovo di Limisso di Cipro Leonzio di Neapoli, narrano che i due compagni dopo che sulla via del ritorno avevano visitato alcuni monasteri sul fiume Giordano, decisero di dedicarsi interamente alla vita monacale.\nIn poco tempo furono consacrati monaci ma, essendo desiderio di Simeone dedicarsi interamente alla vita ascetica nel deserto, abbandonarono il monastero ove erano stati ordinati.\nA Emesa.\nDopo 29 annivissuti in contemplazione nel deserto Simeone si stabil\u00ec nella citt\u00e0 di Emesa, ove condusse la vita di \"Stolto in Cristo\", cos\u00ec come erano chiamati coloro i quali, fingendo pazzia e sottoponendosi ad ogni sorta di penitenza, credevano di avvicinarsi alle sofferenze patite da Ges\u00f9 nel Calvario. La sua vita in citt\u00e0 non fu priva di aneddoti curiosi e significativi, cos\u00ec come ci racconta Evagrio Scolastico nella sua opera. Apparendo a tutti \"in uno stato alterato\" non salutava chi incontrava, scappando se qualcuno gli rivolgeva la parola nella convinzione che questi \"volesse rubare la sua virt\u00f9\".\nA causa di tali comportamenti era spesso visto in cattiva luce dalla popolazione locale la quale, fuggendo Simeone dalla compagnia degli altri, non poteva sapere se e quando il monaco pregava Dio o digiunava, tanto pi\u00f9 che questi non era avulso dall'introdursi furtivamente nelle locande per mangiare tutto ci\u00f2 che gli si parava davanti.\nLeggende devozionali e miracoli.\nVi era tuttavia una stretta cerchia di persone con la quale Simeone si mostrava sincero e affabile:\nCulto.\nLa sua memoria liturgica cade il 21 luglio."}
{"id": "830408", "revid": "1527148", "url": "https://it.wikipedia.org/wiki?curid=830408", "title": "Processo civile", "text": "Il processo civile \u00e8 un tipo di processo atto a dirimere controversie aventi ad oggetto il diritto privato. Si basa sui principi del diritto processuale civile contenuti per gran parte nel codice di procedura civile. \nLa funzione.\nLa figura del processo \u00e8 strettamente correlata a quella della tutela, essendo quest'ultima necessariamente giudiziale ed esaurendo solitamente il suo compito nell'apparato processuale con una pronuncia del giudice.\nPartendo da questo presupposto, tra le molte considerazioni in dottrina riguardo alla reale funzione del processo ce ne sono due principali.\nLa pi\u00f9 antica vede il processo come lo strumento che assiste il singolo per la realizzazione e l'esercizio di un suo diritto; l'altra, prevalente in quasi tutto il XX secolo, considera il processo come una funzione pubblica diretta alla reintegrazione del diritto oggettivo.\nAbbandonata inizialmente la prima impostazione sulla scia anche dell'influenza tedesca, si \u00e8 capito col tempo che tuttavia essa non faceva coincidere molto il processo con la sua vera funzione originaria, ovvero lo scopo della tutela dei diritti del singolo.\nParte della dottrina sta recuperando del tutto o in parte la prima impostazione, anche in considerazione del fatto che il processo viene necessariamente dopo la mancata cooperazione di due soggetti. Inoltre non \u00e8 l'unico rimedio fornito dall'ordinamento, esistendone anche altri di natura processuale ma anche sostanziale. \u00c8 la legge che deve definire d'altronde i rimedi e i bisogni di tutela, e non il processo, che deve invece tradurre la norma in tecniche adeguate allo scopo.\nNel mondo.\nItalia.\nIl processo civile in Italia \u00e8 la disciplina del processo civile adottata nella Repubblica Italiana.\nUna prima disciplina, dopo la proclamazione del Regno d'Italia, venne adottata la codificazione sabauda del 1859, sostituita in seguito nel 1865 da un nuovo codice civile e di civile italiano; rimasero in vigore fino alla nuova codificazione avvenuta nel 1942."}
{"id": "830409", "revid": "33689", "url": "https://it.wikipedia.org/wiki?curid=830409", "title": "Quorum funzionale", "text": ""}
{"id": "830418", "revid": "125894298", "url": "https://it.wikipedia.org/wiki?curid=830418", "title": "Nazionale di pallamano maschile dell'Italia", "text": "La nazionale di pallamano maschile dell'Italia \u00e8 la rappresentativa pallamanistica maschile dell'Italia ed \u00e8 posta sotto l'egida della Federazione Italiana Giuoco Handball.\nRappresenta l'Italia nelle varie competizioni ufficiali o amichevoli riservate a squadre nazionali, la selezione maggiore \u00e8 denominata Nazionale A. Occupa la 38\u00aa posizione nel ranking EHF e la 103\u00aa posizione nel ranking IHF.\nStoria.\nL'unica qualificazione alla fase finale di un campionato del mondo \u00e8 stata ottenuta nel 1997: dopo aver eliminato Slovenia, Svizzera e Austria nelle qualificazioni, i Mondiali si disputarono nella citt\u00e0 di Kumamoto, in Giappone, e l'Italia termin\u00f2 diciottesima su ventiquattro squadre, ottenendo una vittoria con l'Argentina, un pareggio con la Norvegia e sconfitte contro la Francia campione uscente, la Svezia e la Corea del Sud nella partita decisiva per il passaggio del turno.\nL'anno seguente l'Italia ospit\u00f2 a Bolzano e Merano la fase finale del campionato europeo, qualificandosi d'ufficio come paese organizzatore e terminando undicesima su dodici squadre: gli azzurri vinsero solo con la Svezia e si rivelarono decisive le due sconfitte con un solo gol di scarto con Francia e Lituania. In entrambe la manifestazioni la Nazionale italiana di pallamano \u00e8 stata allenata da Lino \u010cervar, futuro campione olimpico e mondiale sulla panchina della Nazionale croata. Da allora, non si \u00e8 pi\u00f9 qualificata ad alcun torneo internazionale di una certa importanza.\nNel 2014 il nuovo tecnico \u00e8 Fredi Radojkovi\u010d, ex tecnico della Pallamano Trieste. Il 15 Gennaio 2017 l\u2019Italia vince il Gruppo C di qualificazione al campionato europeo 2020 (che per\u00f2 \u00e8 stato esteso a 24 squadre) e conquista il pass per la 2\u00aa fase, raggiungendo un passaggio del turno che mancava dal 2004 quando l'allora CT Settimio Massotti condusse l'Italia al Play-Off di qualificazione mondiale contro la forte Islanda dopo aver eliminato squadre come Austria e Bielorussia. Dopo questo obiettivo e dopo l\u2019elezione di Pasquale Loria come presidente federale, si decide anche di cambiare tecnico e il posto viene ceduto a Riccardo Trillini, gi\u00e0 alla guida dell'Handball K\u00e4erjeng. L'allenatore cingolano pone fine all'era Radojkovi\u010d, sulla panchina azzurra dal 2014. Tuttavia, a gennaio 2020, l'Italia non supera la prima fase delle qualificazione al mondiale, ottenendo nel girone disputato a Benevento solo un pari contro il Kosovo.\nIl giocatore con pi\u00f9 presenze nella Nazionale italiana di pallamano \u00e8 il teramano Settimio Massotti, ex ct della nazionale: 303 le partite da lui giocate in maglia azzurra; Massotti \u00e8 anche il capocannoniere della Nazionale, avendo messo a referto 1360 reti.\nPiazzamenti.\nGiochi olimpici.\nLa nazionale di pallamano maschile dell'Italia non ha mai partecipato alle Olimpiadi.\nCampionato mondiale di pallamano.\nSi \u00e8 qualificata a una sola edizione, nel 1997, finendo 18\u00ba.\nCampionato europeo di pallamano.\nHa ospitato l'edizione del 1998, finendo 11\u00ba.\nRose.\nRosa attuale.\nGiocatori.\nSegue la rosa dei giocatori convocati per le qualificazioni ai Mondiali 2023 di gennaio 2022."}
{"id": "830419", "revid": "339392", "url": "https://it.wikipedia.org/wiki?curid=830419", "title": "Nazionale italiana di pallamano maschile", "text": ""}
{"id": "830424", "revid": "1762097", "url": "https://it.wikipedia.org/wiki?curid=830424", "title": "Corpo elettorale", "text": "Il corpo elettorale rappresenta l'insieme delle persone alle quali viene riconosciuto il diritto di esercitare l'elettorato attivo, e cio\u00e8 il diritto di eleggere i propri rappresentanti, e l'elettorato passivo, e cio\u00e8 il diritto di essere eletto, e solitamente rappresenta un sottoinsieme dei cittadini.\nIl diritto di voto, cos\u00ec riconosciuto, opera sotto precisi requisiti.\nIl voto.\nLa democrazia, che riconosce il Corpo elettorale nella sua massima latitudine, \u00e8 la forma di Stato attraverso cui il popolo esprime il proprio voto.\nIl voto \u00e8 un metodo attraverso il quale un gruppo di persone esprime un giudizio. Quando i componenti del gruppo si esprimono in quanto individui, si parla di \"voto personale\": esso \u00e8 uno dei principi fondamentali delle moderne democrazie rappresentative e, in Italia, \u00e8 consacrato dall'articolo 48 della Costituzione, unitamente alla libert\u00e0 ed uguaglianza del voto.\nIl gruppo di persone chiamate a votare pu\u00f2 esser pi\u00f9 o meno grande e a seconda dei casi pu\u00f2 variare e comprendere i partecipanti di una riunione cos\u00ec come gli appartenenti a una circoscrizione elettorale e quindi a un'elezione.\nDi solito il voto \u00e8 uno strumento che \u00e8 volto a prendere una decisione in seguito a una discussione o a un dibattito, ma - quando coinvolge il Corpo elettorale - \u00e8 l'atto finale di una campagna elettorale e consiste in uno scrutinio dal quale consegue la proclamazione degli eletti in assemblee rappresentative.\nIl popolo.\nIl popolo \u00e8 l'elemento personale dello Stato, e trova nell'ordinamento italiano la propria sovranit\u00e0 nell' della Costituzione.\nIl corpo elettorale si presenta come la parte attiva del popolo, ovvero l'insieme dei cittadini che godono dell'elettorato attivo, inteso quale diritto di costituire, attraverso il voto, i collegi politicamente rappresentativi dello Stato-ordinamento (non solo il Parlamento ma anche i Consigli regionali, provinciali, comunali e circoscrizionali).\nPertanto le funzioni principali del corpo elettorale sono due:\nCorpo elettorale in Italia.\nEcco il corpo elettorale in Italia, prima nel Regno d'Italia e poi nella Repubblica Italiana:\nNota: Il dato include gli italiani all'estero.\nCorpo elettorale a San Marino.\nEcco il corpo elettorale a San Marino:\nNota: Il dato include i sammarinesi all'estero."}
{"id": "830425", "revid": "66316", "url": "https://it.wikipedia.org/wiki?curid=830425", "title": "Clyde Jackson Browne", "text": ""}
{"id": "830435", "revid": "66316", "url": "https://it.wikipedia.org/wiki?curid=830435", "title": "Jos\u00e9 Monge Cruz", "text": ""}
{"id": "830436", "revid": "1372005", "url": "https://it.wikipedia.org/wiki?curid=830436", "title": "Andrea I d'Ungheria", "text": "Nipote di Stefano il santo, egli divenne re dopo l'insurrezione xenofoba e pagana, per la quale pat\u00ec l'esilio e suo padre Vaszoly venne accecato.\nAppartenente alla dinastia degli Arpadi, Andrea era figlio di Vazul, signore di Gran. In seguito alla congiura ordita dal padre contro Stefano I, la sua famiglia fu esiliata ed il trono pass\u00f2 a Pietro Orseolo.\nDopo una sommossa che cacci\u00f2 Pietro Orseolo nel 1046, Andrea fu richiamato e incoronato re.\nLott\u00f2 contro l'imperatore Enrico III per difendere l'indipendenza dell'Ungheria. Successivamente firm\u00f2 un trattato, e divenne vassallo di Enrico III.\nAppoggi\u00f2 il cattolicesimo durante lo scisma d'oriente.\nFu ucciso nel 1061 mentre fuggiva dal fratello B\u00e9la I, durante la guerra civile. Venne sepolto nell'abbazia di Tihany."}
{"id": "830438", "revid": "287204", "url": "https://it.wikipedia.org/wiki?curid=830438", "title": "Tebaina", "text": "La tebaina (C19H21NO3) \u00e8 uno dei numerosi alcaloidi contenuti nell'oppio, chimicamente prossimo a morfina e codeina ma pi\u00f9 tossico, e viene utilizzato principalmente per creare derivati sintetici quali ossicodone, naloxone (antagonizzante dei recettori oppioidi), buprenorfina ed etorfina.\nNon \u00e8 possibile utilizzarla per la terapia antalgica e neppure come bechico (azione calmante della tosse) perch\u00e9 ha un effetto altamente convulsivante simile alla stricnina, sicch\u00e9 non presenta alcun uso terapeutico. \nIl suo nome deriva dalla citt\u00e0 egizia di Tebe, uno dei centri antichi del commercio di oppio."}
{"id": "830441", "revid": "26630", "url": "https://it.wikipedia.org/wiki?curid=830441", "title": "B\u00e9la I d'Ungheria", "text": "La sua morte fu particolarmente bizzarra: secondo il \"Chronicon Pictum\", appena apprese che il Sacro romano impero voleva lanciare una campagna militare contro l'Ungheria per far tornare al potere il giovane Salomone, gli si ruppe il trono su cui era seduto causandogli un brutto infortunio; B\u00e9la, ormai \"mezzo morto\", venne condotto in braccio dai soldati verso i confini del suo regno fino a quando, nei pressi del torrente di Kinizsa, spir\u00f2.\nIn seguito alla sua dipartita il paese fu sconvolto dai contrasti dei figli G\u00e9za I e Ladislao I e, appunto, il nipote Salomone.\nFigli.\nB\u00e9la spos\u00f2 Richeza, figlia di Mieszko II di Polonia e di Richeza di Lotaringia, da cui ebbe nove figli:"}
{"id": "830443", "revid": "124927915", "url": "https://it.wikipedia.org/wiki?curid=830443", "title": "Poteri universali", "text": "Con il termine poteri universali si definiscono il Papato ed il Sacro Romano Impero bassomedievali, le due massime autorit\u00e0 politiche e spirituali dell'epoca. Si definivano \"universali\" poich\u00e9 volevano essere le guide politiche, morali e spirituali dell'intera Cristianit\u00e0 medievale e ritenevano ogni altro potere subordinato al proprio.\nQuesti due poteri, a partire dal \"Dictatus Papae\" di papa Gregorio VII (1075), furono sempre in aperto conflitto per ottenere il primato assoluto ed il teatro dello scontro fu quasi sempre la penisola italiana. La lotta si protrasse per circa duecento anni, ma, alla fine, la costituzione delle forti monarchie nazionali e la crisi del Sacro Romano Impero portarono ad un drastico indebolimento di entrambe le parti.\nL'ultimo sogno universalistico, coltivato da Carlo V d'Asburgo, si infranse davanti alla divisione dell'impero ed all'accanita opposizione del pi\u00f9 potente dei nuovi stati nazionali, il Regno di Francia. Contemporaneamente, la supremazia del papato fu messa in discussione dalla Riforma Protestante.\nIl Sacro Romano Impero.\nIl termine \"Sacro Romano Impero\" fu coniato all'epoca di Federico Barbarossa e si riferisce a quell'organismo politico nato idealmente all'epoca di Carlo Magno e risorto, dopo la propria dissoluzione nel corso dei secoli IX e X, ad opera di Ottone I (962). Il nuovo impero risultava ridimensionato rispetto a quello carolingio, poich\u00e9 aveva perso la maggior parte della Francia e la propria influenza in Spagna, nell'Italia meridionale e nell'Est. La sua struttura organizzativa, inoltre, era molto variata dall'VII secolo: il potere centrale era venuto meno, i vassalli, in seguito al capitolare di Quierzy ed alla \"constitutio de feudis\", trasmettevano i propri poteri in linea ereditaria e non venivano pi\u00f9 scelti personalmente dall'Imperatore.\nL'Impero, dunque, aveva un carattere tutt'altro che unitario ed il potere dell'Imperatore si basava molto sul suo carisma e sui suoi possedimenti personali. Sebbene la carica imperiale fosse elettiva, poich\u00e9 i monarchi erano eletti dalla dieta di tutti i feudatari, alcune famiglie, come gli Hohenstaufen, riuscirono a garantirsi la trasmissione ereditaria del titolo. Succedeva altre volte, invece, che scoppiassero addirittura guerre per l'ottenimento del titolo, come quella tra Guelfi e Ghibellini, scoppiata alla fine del XII secolo ed estesasi anche a Francia e Inghilterra.\nIl Papato.\nI territori papali, nel Medioevo, non costituivano il centro delle attenzioni del papa. Come guida della Cristianit\u00e0, infatti, egli cercava di ottenere il controllo su tutte le decisioni della politica europea (alcuni esempi sono le crociate ed il fenomeno della \"pace di Dio\") e, per far ci\u00f2, doveva necessariamente essere riconosciuto come autorit\u00e0 suprema nel continente. Il soglio di Pietro, in questo periodo, venne occupato da personalit\u00e0 come papa Gregorio VII, autore del Dictatus Papae, documento che riconosceva al pontefice l'autorit\u00e0 suprema su tutti i Cristiani, le prerogative di incoronare e deporre imperatori e monarchi ed il controllo assoluto sulla Chiesa, Innocenzo III, pontefice teocratico per antonomasia, e Bonifacio VIII, l'ultimo energico assertore della supremazia temporale del pontefice.\nL'autorit\u00e0 papale poggiava prima di tutto sul prestigio spirituale, poi sul potere di scomunica e di interdetto (strumenti efficacissimi all'epoca) ed in ultimo luogo sulla debolezza dell'autorit\u00e0 imperiale, l'unica che, per prestigio e per forza reale, potesse competere con quella papale. I papi, inoltre, poterono sempre contare sulla frammentazione dei territori del Nord Italia (che, come tutti quelli imperiali, erano divisi in una miriade di feudi e di comuni) e sulle lotte di potere interne all'Impero.\nLe cause del conflitto.\nPapato e Impero si scontrarono in un conflitto che, con numerose interruzioni, si protrasse dal 1075 al 1313, ovvero dall'emanazione del Dictatus Papae di Gregorio VII alla morte di Enrico VII di Lussemburgo, l'ultimo imperatore che abbia tentato di imporre la propria autorit\u00e0 in Italia. Da quel momento in poi, i due poteri entrarono in crisi e non tornarono pi\u00f9 ad avere lo stesso potere e lo stesso prestigio del periodo basso medievale.\nLa lotta per le investiture.\nIl primo motivo di scontro tra papato e impero fu la questione dei vescovi-conti imperiali. Da sempre nell'Impero i vescovi avevano ricevuto in beneficio terre e le propriet\u00e0 della Chiesa erano state ingenti. Gli Ottoni decisero di sfruttare questi ecclesiastici per recuperare ci\u00f2 che era sembrato perso per sempre con la \"constitutio de feudis\", cio\u00e8 la possibilit\u00e0 per il sovrano di riottenere il pieno controllo del feudo alla morte del feudatario. I vescovi, infatti, secondo i nuovi rigidi dettami della riforma gregoriana, non avrebbero potuto mettere al mondo eredi (veniva quindi imposto definitivamente il celibato ecclesiastico) e, di conseguenza, avrebbero garantito che il feudo, alla morte del beneficiario, tornasse all'imperatore.\nI sovrani, tuttavia, non si volevano limitare all'investitura feudale dei prelati, ma si arrogavano anche il diritto di concedere i titoli ecclesiastici, incarico che, secondo i dettami della Chiesa riformata, sarebbe dovuto spettare solo al Papa. I due poteri, quindi, si scontrarono violentemente sulla questione. Il protagonista dello scontro fu l'imperatore Enrico IV che, per via dell'aperto conflitto col pontefice, fu addirittura scomunicato e costretto ad umiliarsi davanti al Papa presso il castello di Canossa pur di vedersi rimettere l'anatema.\nSi raggiunse un compromesso solo nel 1122, col Concordato di Worms, accordo secondo il quale l'imperatore avrebbe avuto il compito esclusivo di concedere il beneficio, mentre il Papa avrebbe avuto la prerogativa esclusiva di assegnare il titolo vescovile.\nLa donazione di Costantino.\nL'altra principale causa del perenne conflitto tra i due poteri universali fu la donazione di Costantino, un presunto atto dell'imperatore Costantino I in cui era scritto che l'imperatore romano, trasferendo la propria corte da Roma a Costantinopoli, avrebbe fatto dono al papato di tutte le terre occidentali dell'Impero Romano.\nL'atto, un falso smascherato solo nel Rinascimento dall'umanista Lorenzo Valla, consegnava di fatto la sovranit\u00e0 legittima sull'Europa occidentale dall'imperatore al papa e, di conseguenza, offriva al pontefice l'occasione di dichiararsi superiore all'autorit\u00e0 imperiale in quanto concessore di un beneficio. Il Sacro Romano Impero, secondo quest'ottica, sarebbe stato da considerarsi vassallo della Chiesa. Questa visione, naturalmente, fu rigettata in pieno dalla cancelleria imperiale.\nTeoria del Sole e della Luna.\nIl principale terreno di scontro ideologico tra papato e impero furono le due diverse concezioni del potere delle due autorit\u00e0. Se gli imperatori si professarono sempre i legittimi eredi del potere di Roma e quindi legittimati a governare l'intera Cristianit\u00e0, i papi risposero sostenendo di essere superiori a ogni potere laico in quanto vicari del Cielo sulla Terra e depositari della luce di Dio. La formula coniata per rappresentare questa situazione fu la \"teoria del Sole e della Luna\": come nel cielo il Sole brilla di luce propria e la Luna di luce riflessa, cos\u00ec anche il papa, brillando della luce di Dio, l'unica originale, concederebbe all'imperatore, sovrano terreno, parte del lume divino facendolo brillare di luce riflessa.\nGli imperatori, ovviamente respinsero questa pretesa ed elaborarono un'altra concezione, la cosiddetta \"teoria dei due Soli\", secondo la quale papato e impero avrebbero avuto pari dignit\u00e0, ma in ambiti diversi: la Chiesa avrebbe avuto il primato spirituale, mentre l'Impero quello temporale. Fu la prima teorizzazione della separazione tra Stato e Chiesa e fu enunciata anche da Dante nel De Monarchia e nella Divina Commedia (Purgatorio, canto XVI)."}
{"id": "830444", "revid": "363629", "url": "https://it.wikipedia.org/wiki?curid=830444", "title": "Fentanyl", "text": "Il fentanyl (noto anche come fentanil o fentanile, o con i nomi commerciali \"Sublimaze\", \"Actiq\", \"Durogesic\", \"Duragesic\", \"Fentanest\", \"Effentora\", \"Onsolis\", \"Instanyl\", \"Abstral\" e altri) \u00e8 un potentissimo analgesico oppioide, sintetico, appartenente alla classe delle 4-anilidopiperidine.\nIl fentanyl \u00e8 circa 100 volte pi\u00f9 potente della morfina: 100 \u00b5g di fentanyl equivalgono approssimativamente a 30\u00a0mg di morfina e 125\u00a0mg di petidina (meperidina) in attivit\u00e0 analgesica, con una rapida insorgenza e breve durata d'azione. Si tratta di un agonista forte del recettore \u03bc per gli oppioidi. Storicamente \u00e8 stato utilizzato per trattare il dolore cronico ed \u00e8 comunemente usato prima di interventi chirurgici o manovre \"invasive\" come anestetico, in associazione con una benzodiazepina. Ha una LD50 di nei ratti e una LD50 di nelle scimmie.\nStoria.\nIl fentanyl fu sintetizzato dal dottor Paul Janssen nel 1960, grazie all'avvenuta sintesi, alcuni anni prima, della petidina. Janssen riusc\u00ec infatti a sviluppare il fentanyl analizzando alcune sostanze strutturalmente analoghe e correlate alla petidina, dotata anch'essa di attivit\u00e0 oppioide. L'uso diffuso di fentanyl ha innescato la produzione di fentanyl citrato (il sale del farmaco, formato dalla combinazione di acido citrico e fentanyl in un rapporto stechiometrico di 1:1). Fentanyl citrato \u00e8 entrato a far parte della pratica clinica come anestetico generale sotto il nome commerciale di Sublimaze intorno al 1960. In seguito molti altri analoghi del fentanyl sono stati sviluppati e introdotti nella pratica medica, e tra questi sufentanil, alfentanil, remifentanil e lofentanil. Questi ultimi sono ancora pi\u00f9 potenti, fino a 10\u00a0000 volte la morfina, con attivit\u00e0 negli esseri umani a partire da 1\u00a0\u03bcg.\nA met\u00e0 degli anni '90 del XX secolo il fentanyl ha visto la sua prima comparsa per le cure palliative con l'introduzione nella pratica clinica del cerotto a base di fentanyl, denominato \"Durogesic\". Nel decennio successivo \u00e8 stato introdotto il primo \"lecca-lecca\" a base di fentanyl, una formulazione oromucosale chiamata \"Actiq\", e successivamente delle compresse orosolubili denominate \"Fentora\". Grazie alla possibilit\u00e0 di rilascio controllato tramite cerotti transdermici, il fentanyl \u00e8 divenuto attualmente l'oppiaceo sintetico pi\u00f9 ampiamente utilizzato nella pratica clinica. \nSono tutt'oggi allo studio e in via di sviluppo diverse nuove modalit\u00e0 di erogazione, tra cui uno spray sublinguale per i pazienti affetti da cancro.\nChimica.\nSintesi.\nLa sintesi del fentanyl (\"N\" -fenil- \"N\" - (1-fenetile-4-piperidinil) propanamide) \u00e8 stata realizzata dalla Janssen Pharmaceuticals in tre fasi, a partire dal 4-piperidinone cloridrato. La sequenza ha inizio con la \"N\"-alchilazione del 4-piperidinone cloridrato con il 2-feniletilbromuro a dare \"N\"-fenetil-4-piperidinone (NPP). La tappa successiva comprende l'amminazione riduttiva del NPP avvalendosi di anilina e boroidruro di sodio a dare a 4-anilino-\"N\"-fenetilpiperidina (ANPP). L'ultima tappa comporta la \"N\"-acilazione dell'ammina terziaria con anidride propionica a formare il prodotto finale, fentanyl.\nAnaloghi.\nL'industria farmaceutica ha sviluppato diversi analoghi del fentanyl:\nFarmacocinetica.\nDopo la somministrazione endovenosa il fentanyl si distribuisce con grande rapidit\u00e0 nei tessuti biologici. Il farmaco si accumula nel muscolo scheletrico e nel tessuto adiposo e viene rilasciato lentamente nel sangue. L'emivita \u00e8 variabile tra le 3 e le 12 ore. Il volume di distribuzione di fentanyl \u00e8 di 4 L/kg. Il fentanyl viene metabolizzato principalmente a livello epatico. Il farmaco subisce un'elevata clearance di primo passaggio. L'eliminazione avviene prevalentemente per via urinaria, sotto forma di metaboliti e solo un 10% circa come farmaco immodificato. Circa il 9% di una dose somministrata per via endovenosa si ritrova nelle feci, soprattutto come metaboliti.\nQuando il farmaco viene somministrato per via endovenosa, l'inizio dell'azione \u00e8 pressoch\u00e9 immediato. Il massimo effetto analgesico e depressivo respiratorio viene raggiunto nel giro di alcuni minuti. La durata d'azione dell'analgesia \u00e8 di 30-60 minuti, dopo una dose endovenosa singola di 100 \u00b5g (equivalenti a 0,1\u00a0mg). Somministrato per via intramuscolare, l'inizio dell'azione del fentanyl si osserva dopo circa 7-8 minuti. La durata dell'azione \u00e8 maggiore e raggiunge le 1-2 ore. Si deve tenere presente che la durata della depressione respiratoria indotta da fentanyl pu\u00f2 essere decisamente pi\u00f9 lunga dell'effetto analgesico. Il fentanyl ha la propriet\u00e0 di rallentare la frequenza respiratoria, e il picco della depressione respiratoria di una singola dose per via endovenosa si nota tra i 5 e i 15 minuti dopo l'iniezione.\nFarmacodinamica.\nIl farmaco ha effetto simile a quello degli altri oppiacei, specialmente nelle compresse sublinguali, il cui uso illecito \u00e8 schiacciare le compresse per poi sniffarle. Pi\u00f9 alto \u00e8 il dosaggio, pi\u00f9 alto \u00e8 il rischio di un'overdose, e soprattutto dell'instaurarsi di una tolleranza. Una dose da 800 \u00b5g di fentanyl equivale a 200 mg di morfina pura e a 35 mg di metadone. Il fentanyl, (30 secondi a confronto del picco max raggiunto da 2 ore di metadone o 25/35 minuti della morfina in compresse).\nIl fentanyl \u00e8 un agonista puro degli oppiacei e, come tale, la sua principale azione terapeutica \u00e8 rappresentata dall'analgesia. La molecola fornisce la maggior parte degli effetti tipici di altri oppiacei, in particolare, oltre all'analgesia, l'ansiolisi, l'euforia, la sensazione di benessere, la stipsi e la miosi, la soppressione della tosse e la depressione respiratoria. Questi effetti sono determinati dall'agonismo per i recettori oppioidi \u03bc. La sua maggior potenza rispetto alla morfina dipende in gran parte dalla sua elevata lipofilia. A causa di questa, pu\u00f2 penetrare pi\u00f9 facilmente nel sistema nervoso centrale.\nCome per altri analgesici agonisti puri, all'aumentare della dose si assiste a un aumento dell'attivit\u00e0 analgesica. Non esiste una vera dose massima predefinita, in quanto il limite dell'efficacia analgesica \u00e8 imposto solo dalla comparsa di eventuali effetti collaterali, i pi\u00f9 gravi dei quali includono la sonnolenza e la depressione respiratoria.\nPer contrastare i suoi effetti viene utilizzato il naloxone come farmaco di primo intervento.\nAnalgesia.\nGli effetti analgesici del fentanyl sono correlati alle concentrazioni ematiche raggiunte dal farmaco. In generale la concentrazione efficace (e la tossicit\u00e0) aumentano con l'aumentata tolleranza acquisita agli oppioidi.\nTuttavia il grado di tolleranza varia notevolmente da individuo a individuo. Ne consegue che la dose di fentanyl da utilizzarsi dovrebbe essere sempre titolata individualmente alla ricerca dell'effetto desiderato.\nSistema nervoso centrale.\nGli effetti del fentanyl sul sistema nervoso centrale sono diversificati.\nNon \u00e8 noto il preciso meccanismo su cui si basa l'azione analgesica, anche se la molecola \u00e8 notoriamente un'agonista del recettore \u03bc per gli oppiacei. Specifici recettori per gli oppioidi endogeni sono stati identificati in tutto il cervello e nel midollo spinale.\nLa depressione respiratoria indotta dal farmaco \u00e8 probabilmente dovuta a un'azione diretta sui centri respiratori del tronco cerebrale, che vengono depressi nella loro attivit\u00e0 di stimolazione elettrica e vedono inoltre una ridotta reattivit\u00e0 agli aumenti dell'anidride carbonica. L'azione di epressione del riflesso della tosse \u00e8 anch'essa dovuta a un effetto diretto sul centro tosse nel midollo. Gli effetti antitussigeni si registrano a dosaggi inferiori a quelli normalmente richiesti per indurre analgesia. Il fentanyl provoca inoltre miosi, ma non \u00e8 chiaro tramite quale interazione.\nSistema gastrointestinale.\nIl fentanyl provoca una ridotta motilit\u00e0 gastrointestinale e aumento del tono della muscolatura liscia di stomaco e duodeno. La digestione del cibo viene ritardata e le contrazioni propulsive peristaltiche del piccolo intestino e del colon vengono ridotte.\nNel contempo l'ipertono della muscolatura liscia intestinale pu\u00f2 comportare l'insorgenza di stipsi. \u00c8 stata inoltre registrata una riduzione delle secrezioni gastriche, biliari e pancreatiche, con tendenza allo spasmo dello sfintere di Oddi.\nSistema cardiovascolare.\nIl fentanyl determina un rilascio di istamina, il quale talvolta si accompagna a vasodilatazione periferica. Altre manifestazioni del rilascio di istamina includono il prurito, il rash cutaneo, l'iperemia congiuntivale (occhi rossi), la sudorazione e l'ipotensione ortostatica.\nSistema respiratorio.\nIl fentanyl pu\u00f2 provocare una depressione respiratoria. Il rischio di tale evenienza \u00e8 minore nei pazienti in terapia cronica con oppiacei che hanno sviluppano tolleranza agli effetti di queste sostanze. Durante la fase di titolazione del farmaco la comparsa di sonnolenza deve essere vista come un evento sentinella, precursore della depressione respiratoria. Il picco della depressione respiratoria pu\u00f2 gi\u00e0 comparire da 15 a 30 minuti dall'inizio dell'assunzione di fentanyl e pu\u00f2 persistere per diverse ore.\nVa tenuto presente che alcuni soggetti possono sperimentare depressione respiratoria grave o fatale anche alle normali dosi raccomandate. Il fentanyl, se somministrato rapidamente per via endovenosa a dosi molto elevate pu\u00f2 interferire con la respirazione in quanto provoca rigidit\u00e0 dei muscoli della respirazione.\nUsi clinici.\nIl fentanyl per via endovenosa \u00e8 ampiamente utilizzato per l'anestesia e l'analgesia, pi\u00f9 spesso in sale operatorie e reparti di terapia intensiva.\nViene spesso somministrato in combinazione con una benzodiazepina, come ad esempio midazolam (in genere preferito al diazepam per la pi\u00f9 breve emivita) per produrre analgesia durante il periodo di anestesia. Estremamente comune \u00e8 il suo utilizzo nell'induzione dell'anestesia associandolo a un agente ipnotico come propofol.\nSe ne sfrutta l'azione analgesica anche in molte procedure diagnostiche o terapeutiche, quali ad esempio l'endoscopia, il cateterismo cardiaco, la chirurgia orale e altre. Inoltre il fentanyl (in genere per via transdermica) \u00e8 spesso usato nel trattamento del dolore cronico e in particolare del dolore neoplastico.\n\u00c8 stato utilizzato anche in endodonzia per migliorare l'azione anestetica locale durante il trattamento canalare.\nFormulazioni transdermiche.\nIl fentanyl \u00e8 disponibile come cerotto transdermico per il trattamento e la gestione del dolore cronico (Durogesic / Duragesic / Matrifen). Il cerotto rilascia gradualmente il principio attivo che tende ad accumularsi nei tessuti adiposi dell'organismo. Da questi siti di deposito, successivamente, il farmaco viene rilasciato lentamente nel sangue per un periodo di tempo che pu\u00f2 raggiungere le 72 ore, consentendo cos\u00ec un sollievo dal dolore per un lungo periodo.\nI cerotti transdermici di fentanyl (commercializzati da numerose societ\u00e0 farmaceutiche come medicinale equivalente) sono prodotti in diversi formati: cerotti da 5,25\u00a0cm\u00b2 caratterizzati da una velocit\u00e0 di rilascio di 12,5 \u00b5g/ora, cerotti da 10,5\u00a0cm\u00b2 con velocit\u00e0 di rilascio di 25 \u00b5g/ora, 21,0\u00a0cm\u00b2 e rilascio di 50 \u00b5g/ora, 31,5\u00a0cm\u00b2 e rilascio di 75 \u00b5g/ora, 42\u00a0cm\u00b2 e rilascio di 100 \u00b5g/ora.\nIl dosaggio, come si \u00e8 visto, varia al variare delle dimensioni del cerotto, in quanto il tasso di assorbimento transdermico, a una determinata temperatura cutanea, \u00e8 generalmente costante. Il tasso di assorbimento dipende da una serie di fattori: la temperatura corporea, le caratteristiche individuali della pelle, la quantit\u00e0 di grasso corporeo e il posizionamento del cerotto stesso.\nI diversi sistemi di rilascio utilizzati dai vari produttori possono determinare un diverso tasso di assorbimento individuale. Il cerotto tipicamente avr\u00e0 effetto, in condizioni normali, nel giro di 8-12 ore. Per questo motivo i cerotti di fentanyl sono spesso prescritti in associazione ad altri oppiacei (ad esempio la morfina, il metadone, l'idromorfone e l'ossicodone) per gestire adeguatamente il dolore acuto. Nel contesto delle cure palliative, fentanil per via transdermica ha un ruolo preciso. Viene infatti utilizzato in:\nFormulazione per somministrazione oromucosale.\nIn commercio esiste una formulazione solida di fentanyl citrato collocata su un bastone a forma di lecca lecca (Actiq), che va posizionato in bocca, appoggiato contro la guancia e poi ritmicamente mosso all'interno del cavo orale utilizzando l'apposito applicatore. Questo tipo di azione permette di far sciogliere lentamente in bocca il prodotto massimizzandone l'assunzione oromucosale.\nLa formulazione va tenuta in bocca e non masticata, perch\u00e9 l'uso corretto permette il rapido rilascio di fentanyl nell'organismo. Infatti l'assorbimento di fentanyl attraverso la mucosa della bocca avviene in modo decisamente pi\u00f9 rapido rispetto all'assimilazione sistemica, secondaria a ingestione, con assorbimento da parte del tratto gastrointestinale. Infatti, pur in presenza di una buona capacit\u00e0 di assorbimento da parte dell'intestino tenue, va tenuto presente l'importante metabolismo di primo passaggio, il quale porta a una biodisponibilit\u00e0 orale del 33% circa.\nI soggetti con problemi di secchezza delle fauci possono avvalersi del prodotto avendo l'accortezza di inumidire la mucosa della bocca con poche gocce d'acqua.\nLa formulazione oromucosale va consumata nell'arco di circa 15 minuti.\nSe il consumatore dovesse mostrare segni marcati di effetti di natura oppioide, in primo luogo sonnolenza, prima dell'esaurimento completo dell'unit\u00e0, \u00e8 doveroso interrompere immediatamente l'assunzione rimuovendo il prodotto dalla bocca e valutare la possibilit\u00e0 di ridurre in futuro il dosaggio o il tempo di esposizione.\nLa formulazione oromucosale \u00e8 destinata a individui tolleranti agli oppioidi e si \u00e8 dimostrata efficace nel trattamento del dolore neoplastico. \u00c8 utile anche per il dolore acuto grave che possono manifestare soggetti sofferenti di gravi patologie osteostrosiche, di dolore lombare, in alcuni casi di neuropatia, di artrite acuta e in altri casi di dolore cronico di natura non neoplastica.\nUn\u2019interessante applicazione della formulazione oromucosale \u00e8 il suo possibile utilizzo nei piccoli pazienti pediatrici, coinvolti in traumi e per i quali si pone un problema di gestione del dolore. Questa formulazione permette spesso un approccio pi\u00f9 \"soft\", evitando in prima istanza l'incannulamento di una vena periferica, permettendo dunque una maggiore compliance del piccolo paziente. Per contro si rende necessario un attento monitoraggio del bambino e un'attenta titolazione della dose terapeutica.\nLa formulazione \u00e8 disponibile in sei dosaggi: pastiglie da 200\u00a0\u00b5g, da 400\u00a0\u00b5g, da 600\u00a0\u00b5g e 800\u00a0\u00b5g cui si aggiungono dosaggi da 1\u00a0200\u00a0\u00b5g e 1\u00a0600\u00a0\u00b5g. Le confezioni commerciali contengono da un minimo di 3 a un massimo di 15 pastiglie. Esistono anche formulazioni prodotte come medicinale equivalente.\nFormulazione in spray nasale.\nRecentemente si sono resi disponibili in commercio formulazioni per spray nasale. A ogni erogazione nasale vengono nebulizzati in una narice 50\u00a0\u00b5g di principio attivo. La dose pu\u00f2 essere progressivamente aumentata fino a raggiungere un dosaggio sufficiente ad assicurare un deciso miglioramento della sintomatologia dolorosa. Se i risultati ottenuti non sono considerati soddisfacenti, \u00e8 possibile somministrare nuovamente la stessa quantit\u00e0 di farmaco ma a non meno di 10 minuti di distanza dalla prima erogazione. In commercio esistono formulazioni spray nasale di diverso dosaggio, con concentrazioni disponibili pari a 50\u00a0\u00b5g, 100\u00a0\u00b5g e 200\u00a0\u00b5g di principio attivo. Gli spray nasali e alcune formulazioni con appositi inalatori possono provocare una risposta rapida, ma la rapida insorgenza di elevate concentrazioni ematiche pu\u00f2 rischiare di compromettere il profilo di sicurezza del farmaco. Un'ultima considerazione \u00e8 inerente all'elevato costo di questi apparecchi. La confezione di 10 dosi da 50\u00a0\u00b5g ha un costo al pubblico di circa 107 \u20ac, contro un costo di circa 43 \u20ac per le compresse orosolubili (4 compresse) e un costo di circa 3 \u20ac per 5 fiale di fentanyl da 100\u00a0\u00b5g.\nUtilizzo come sostanza stupefacente.\nIl fentanyl \u00e8 una delle droghe pi\u00f9 acquistate sul mercato clandestino delle droghe nel dark web. La droga \u00e8 acquistata prevalentemente in Cina, dove si situa il maggior numero di fornitori di oppiodi sintetici. Le autorit\u00e0 stimano che, in seguito alle restrizioni sulle prescrizioni di oppioidi, nel 2015 l'assunzione di fentanyl e altre simili droghe abbia causato 9\u00a0580 morti negli Stati Uniti, un aumento del 73% rispetto al 2014. Si stima inoltre che il numero di morti per overdose negli Stati Uniti sia in aumento, con un numero di morti che si aggira intorno ai 59\u00a0000 nel 2016 e di 120\u00a0000 in due anni (2017-2018), mentre nel 2010 le morti per overdose da oppioidi erano 21\u00a0088; dopo le varie accuse contro i farmaci oppioidi, specialmente OxyContin (ossicodone cloridrato), e la riduzione significativa delle prescrizioni le morti sono drasticamente aumentate, inoltre molti pazienti con dolore hanno accusato un sottotrattamento terapeutico. \nEffetti collaterali e indesiderati.\nGli effetti collaterali pi\u00f9 importanti (oltre il 10% dei pazienti) includono diarrea, nausea, costipazione, secchezza delle fauci, sonnolenza, confusione, debolezza e sudorazione.\nCon minore frequenza (3-10% dei pazienti) si registrano dolore addominale, cefalea, affaticamento, anoressia e perdita di peso, vertigini, nervosismo, allucinazioni, ansia, depressione, sintomi simil-influenzali, dispepsia, dispnea (respiro corto), ipoventilazione, apnea e ritenzione urinaria. Fentanyl \u00e8 stato anche associato all'afasia.\nPur essendo un analgesico pi\u00f9 potente della morfina, il fentanyl tende a indurre minore senso di nausea e minore rilascio di istamina, e di conseguenza meno prurito.\nCome per altri farmaci liposolubili, la farmacodinamica di fentanyl non \u00e8 di facile interpretazione: non ci sono dati sicuri sulla farmacodinamica di fentanyl nei pazienti anziani, nei soggetti cachettici o debilitati, i tipi di paziente che spesso ricorrono a fentanyl per via transdermica. Questo potrebbe spiegare il crescente numero di segnalazioni, registrate fin dagli anni 1970, di un grave effetto avverso, la depressione respiratoria. Nel 2006 l'agenzia statunitense Food and Drug Administration ha tenuto sotto osservazione alcune morti sospette causate da arresti respiratori e/o cardiaci. Solo nel settembre 2008 l'agenzia del farmaco del Regno Unito ha messo in guardia sui possibili rischi correlati all'uso di fentanyl."}
{"id": "830451", "revid": "22475", "url": "https://it.wikipedia.org/wiki?curid=830451", "title": "Booster", "text": ""}
{"id": "830454", "revid": "2093951", "url": "https://it.wikipedia.org/wiki?curid=830454", "title": "Pontificio istituto orientale", "text": "Il Pontificio Istituto Orientale \u00e8 una scuola di studi superiori specializzata nello studio dell'Oriente cristiano, con sede a Roma. L'obiettivo principale del PIO \u00e8 quello di far conoscere alle Chiese dell\u2019Oriente \u201cle immense ricchezze che sono conservate nei forzieri delle loro tradizioni\u201d (san Giovanni Paolo II, \"Orientale Lumen\" 4) e al contempo di rendere note all\u2019Occidente latino queste ricchezze cos\u00ec poco conosciute. La missione del PIO ha come obiettivi di ricerca l'insegnamento e la pubblicazione in relazione alle tradizioni delle Chiese Orientali, circa la loro liturgia, teologia, patristica, storia, diritto canonico, letteratura, lingue, spiritualit\u00e0, archeologia e questioni di rilevanza ecumenica e geopolitica.\nLo scopo dell\u2019Orientale \u00e8 educare studenti gi\u00e0 in possesso del primo livello dei gradi accademici, indipendentemente dalla loro appartenenza religiosa, Latini o Greco-Cattolici, Ortodossi o altro, approfondendo le loro conoscenze dell\u2019Oriente cristiano e delle sue Chiese. Gli studenti provengono soprattutto dai Paesi delle chiese orientali: Medio Oriente, Europa orientale, Africa (Egitto, Etiopia ed Eritrea) e Asia (Kerala e altre parti dell\u2019India; Cina), con un significativo numero di studenti dall\u2019Europa e dalle Americhe interessati a studiare l\u2019Oriente cristiano. Oggi, con il flusso di migranti e rifugiati che provengono da alcuni dei paesi summenzionati, gli studenti provengono anche dalle comunit\u00e0 cristiane orientali in diaspora. \nStoria.\nIl progetto di creare una scuola di alti studi a favore della Cristianit\u00e0 Orientale era stato nelle intenzioni della Chiesa Cattolica gi\u00e0 dal tempo del pontificato di papa Leone XIII, ma venne realizzato soltanto nel 1917 da papa Benedetto XV (1914-1921). Fondato da Benedetto XV con il motu proprio \"Orientis catholici\" del 15 ottobre 1917, rientra nella politica volta all'interesse dell'Oriente cristiano, che aveva gi\u00e0 improntato il pontificato del suddetto papa: appena eletto, infatti, Benedetto XV creava la Congregazione per le Chiese orientali. L\u2019Orientale fa parte di un \"Consortium\" insieme alla Pontificia Universit\u00e0 Gregoriana (fondata nel 1551) e al Pontificio Istituto Biblico (fondato nel 1909), anch'essi situati a Roma. Tutte e tre le istituzioni sono rette dalla Compagnia di Ges\u00f9. L\u2019Orientale dipende dalla Santa Sede, ma la sua amministrazione e il suo governo sono affidati alla Compagnia di Ges\u00f9. Il suo Gran Cancelliere \u00e8 il Prefetto della Congregazione per le Chiese Orientali e il suo Vice-Gran Cancelliere \u00e8 il Superiore Generale della Compagnia di Ges\u00f9, mentre la Congregazione per l\u2019educazione cattolica \u00e8 il dicastero dal quale dipende l\u2019approvazione dei programmi accademici dell\u2019Orientale. \nL'istituto venne affidato da papa Pio XI il 14 settembre 1922 alla Compagnia di Ges\u00f9. \nLa prima sede provvisoria dell\u2019Orientale fu nelle immediate vicinanze del Vaticano, nel Palazzo dei Convertendi, in Piazza Scossacavalli, che pi\u00f9 tardi dovette far spazio a Via della Conciliazione. L\u2019Istituto venne allora per breve tempo ospitato, sempre a Roma, presso gli edifici attualmente del Pontificio Istituto Biblico, in via della Pilotta 25, fino al 1926, anno in cui ricevette l\u2019attuale sua sede definitiva in piazza di Santa Maria Maggiore 7. Di tutte le chiese di Roma, la Basilica di Santa Maria Maggiore che si trova nella medesima piazza \u00e8 quella che pi\u00f9 da vicino richiama l\u2019Oriente. I suoi famosi mosaici furono eseguiti sotto Papa Sisto III (432-440) per celebrare il Terzo Concilio Ecumenico di Efeso (431), che, per sottolineare il fatto che Ges\u00f9 Cristo \u00e8 una sola persona, concluse come conseguenza che Maria, sua Madre, era Madre di Dio, o \"Theotokos\", come la chiamano i Greci. Poich\u00e9 la Basilica si pregia di avere la reliquia della mangiatoia, liturgicamente \u00e8 conosciuta come \u201cad Praesepe\u201d, la Chiesa della Mangiatoia. Qui, oltretutto, nella seconda met\u00e0 del IX secolo gli apostoli degli Slavi, i Santi Cirillo e Metodio, depositarono i loro libri liturgici, come segno che dal quel momento, avendo ricevuto l\u2019approvazione del Papa, sarebbe stato possibile celebrare la liturgia in lingua slava ecclesiastica. In una strada laterale di fronte all\u2019Orientale si trova la Basilica di Santa Prassede, con i suoi mosaici carolingi che attestano il profondo rifiuto di papa san Pasquale I dell\u2019Iconoclasmo, che ai tempi della costruzione della Basilica (817) stava risorgendo a Oriente. Nelle vicinanze, c\u2019\u00e8 una lastra di marmo che ci ricorda il luogo della morte di san Cirillo, il fratello di san Metodio, che mor\u00ec qui nell'anno 869. Dentro il complesso dell\u2019isolato dove si trova l\u2019Orientale c\u2019\u00e8 la chiesa di Sant\u2019Antonio il Grande (Sant\u2019Antonio Abate), verso cui gli Orientali hanno una particolare devozione: ma \u00e8 un santo con grande devozione popolare anche a Roma, dove le persone ancora oggi ricordano i tempi in cui presso questa chiesa avveniva la benedizione degli animali. Da quando \u00e8 stato creato il Pontificio Collegio Russo nel 1929, conosciuto come \"Russicum\", da papa Pio XI, la chiesa \u00e8 retta dai gesuiti che vivono nel Collegio. Sotto molti punti di vista, quella dell\u2019Orientale \u00e8 davvero una posizione ideale. \nL\u2019Orientale venne creato come istituzione gemella della Congregazione per la Chiesa Orientale, il cui nome venne cambiato nel 1967 in Congregazione per le Chiese Orientali. Senza il legame con questo importante organo della Santa Sede, sarebbe impossibile comprendere lo scopo e la missione dell\u2019Orientale, n\u00e9 come l\u2019Orientale possa essere stato fondato nel pieno della \u201cinutile strage\u201d della I Guerra Mondiale, nel 1917. La questione alla quale la creazione dell\u2019Orientale voleva essere una risposta veniva da lontano ed era conosciuta come la \"la question d\u2019Orient\". La questione sorse per la prima volta dopo l\u2019umiliante sconfitta ottomana per mano dei Russi nel 1774 (cf. il Trattato di Kutchuk-Kainarji), e divenne ancora pi\u00f9 acuta quando Napoleone arriv\u00f2 in Egitto nel 1798: cosa si sarebbe dovuto fare per i milioni di cristiani sotto gli Ottomani una volta scomparso l\u2019Impero ottomano? La questione raggiunse la sua acme durante il Congresso Eucaristico di Gerusalemme nel 1893, quando i Patriarchi cattolici orientali fecero conoscere i disagi e le richieste delle loro comunit\u00e0 al legato papale, il Cardinal Beno\u00eet Langenieux, che le present\u00f2 a sua volta al Papa. Leone XIII subito convoc\u00f2 una assemblea di Patriarchi cattolici orientali per l\u2019anno seguente (1894), dalla quale emerse la lettera apostolica \"Orientalium dignitas\", conosciuta come la Magna Charta dei diritti dei cattolici orientali. \nQuando avvenne il collasso dell\u2019Impero russo dopo la rivoluzione del febbraio del 1917, ed essendo ormai in vista la sparizione di quello ottomano, il Papa decise di passare all\u2019azione. Con il \"motu proprio\" dal titolo \"Providentis Dei\" (1.05.1917), il papa cre\u00f2 la Congregazione Orientale; con il \"motu proprio\" \"Orientis catholici\" (15.10.1917), cre\u00f2 l\u2019Orientale. Il Papa riserv\u00f2 a s\u00e9 la prefettura della nuova Congregazione, che agli inizi dunque fu guidata solo da un Segretario, sebbene a norma del diritto canonico (cfr. can. 257 del \"Codex Iuris canonici\" Pio-Benedettino del 1917 che specificava proprio questo) dovesse comunque essere cardinale. Gi\u00e0 tre anni dopo la fondazione dell\u2019Orientale, Benedetto XV confer\u00ec all\u2019Istituto, attraverso la Costituzione Apostolica \"Quod nobis in condendo\", il diritto di conferire gradi accademici. Fin dall\u2019inizio il Papa insistette sulla necessit\u00e0 di una ricca biblioteca specializzata per favorire lo studio e la ricerca del corpo docente e discente dell\u2019Orientale. \nAgli inizi i professori vennero scelti da vari ordini religiosi e anche tra i laici. Essi furono Antoine Delpuch (1868-1936), dei Padri Bianchi, che tenne l\u2019incarico di pro-Preside nel primo anno di funzionamento dell'Orientale (1918-1919); due Benedettini, tra cui il beato Alfredo Ildefonso Schuster; tre Assunzionisti, tra cui Martin Jugie (1878-1954), che fu professore all\u2019Orientale soltanto per i primi cinque anni, ma che scrisse una monumentale sintesi della storia della teologia orientale; un Domenicano; un Mechitarista; quattro gesuiti, tra cui il famoso archeologo Guillaume de Jerphanion (1877-1948); due Russi, un Greco e un Etiope; e tre professori laici, tra i quali il rinomato filologo e storico Michelangelo Guidi.\nPoco dopo essere diventato Papa, Pio XI sent\u00ec che sarebbe stato meglio se solo un ordine si prendesse cura dell\u2019Orientale, e non solo per portare avanti l'Istituto nelle sue esigenze immediate ma anche per poter meglio pianificare la preparazione di coloro avrebbero dovuto portare avanti l'insegnamento dell\u2019Orientale per il futuro.\u00a0La sua scelta cadde sui Gesuiti, e in un incontro con il Padre Generale Vladimir Ledochowski (14.09.1922) egli affid\u00f2 l\u2019Orientale alla Compagnia di Ges\u00f9. Questo era stato il suggerimento dell\u2019Abate Alfredo Ildefonso Schuster, OSB, che nel frattempo era divenuto il primo Preside dell\u2019Orientale con piene funzioni. Giunse, quindi, il tempo per un primo Preside gesuita, che fu Michel d\u2019Herbigny (1880-1957), Preside dell\u2019Orientale dal 1922 al 1931. Fu un uomo assai dotato, che riusc\u00ec a dare un nuovo impulso alla nascente istituzione grazie alle pubblicazioni e anche con la sua nuova sede di Piazza di Santa Maria Maggiore. Complicazioni sopraggiunte durante la sua assai delicata missione in Russia lo portarono a un precoce ritiro dalle attivit\u00e0. Nell\u2019incarico di Preside, a M. d\u2019Herbigny succedettero Emil Hermann (1932-1951), un canonista tedesco di grande valore, la cui prudenza lo aiut\u00f2 a guidare l\u2019Istituto durante il periodo della guerra; Ignacio Ortiz de Urbina (1951-1957), basco e studioso di patristica di grande fama; Alphonse Raes (1957-1962), rinomato studioso delle tradizioni\u00a0siriache, che divenne Prefetto della Biblioteca Vaticana; Joseph Gill (1962-1963), il grande esperto sul Concilio di Firenze (1438-1445) e curatore principale della pubblicazione degli Atti di quel Concilio; ancora Joseph Gill (1964-1967), che nel 1965 inizi\u00f2 a portare il titolo di Rettore gesuita; Ivan \u017du\u017eek (1967-1972), che pi\u00f9 tardi divenne segretario della Pontificia Commissione per la revisione del diritto canonico orientale; Georges Dejaifve (1972-1976), noto ecumenista; Eduard Huber (1976-1981), gi\u00e0 Rettore della Meudon School of Russian; Peter-Hans Kolvenbach (1981-1983), il quale dopo breve tempo divenne Superiore Generale della Compagnia di Ges\u00f9 per venticinque anni (1983-2008); Gilles Pelland (1984-1986), che divenne poi\u00a0 Rettore della Universit\u00e0 Gregoriana; Gino Piovesana (1986-1990), la cui esperienza come Rettore della Sophia University di Tokyo e la sua competenza in filosofia russa gli furono di grande aiuto; Clarence Gallagher (1990-1995), canonista, che ricopr\u00ec l\u2019incarico sia di Decano che di Rettore; di nuovo Gilles Pelland (1995-1998), l\u2019unico Rettore ad avere avuto due mandati in tempi diversi; H\u00e9ctor Vall Vilardell (1998-2007), ecumenista, che fu Rettore per nove anni; Cyril Vasil\u2019 (2007-2009), canonista, che dopo solo due anni divenne Arcivescovo Segretario della Congregazione per le Chiese Orientali; Sunny Kokkaravalayil (2009-2010), anch\u2019egli canonista, che fu pro-Rettore per un anno e per sette anni superiore religioso della comunit\u00e0; James McCann (2010-2015), il quale terminato l'incarico all\u2019Orientale divenne \"Senior Vice President\" della \"Gregorian Foundation\", New York; e David Nazar (2015-), durante l\u2019incarico del quale l\u2019Orientale \u00e8 stato non solo ristrutturato ma ha visto anche la comunit\u00e0 religiosa dei professori gesuiti dell\u2019Istituto diventare una sola con quella dei gesuiti nel Pontificio Collegio Russo, conosciuto popolarmente come \"Russicum\".\nI cento anni di storia dell'istituzione (1917-2017) possono essere suddivisi innanzitutto nel primo periodo degli undici anni iniziali, quando l\u2019Orientale cerc\u00f2 di assestarsi e diventare conosciuto, cosa che avvenne con l\u2019enciclica di Pio XI dedicata all\u2019Orientale \"Rerum orientalium\" (1928). Seguno i trent\u2019anni successivi, fino alla soglia del Concilio Vaticano II (1928-1958), quando parte della ricca mietitura che ci si aspettava gi\u00e0 veniva raccolta e venivano gettate le basi per costruire ulteriormente. Nei successivi trent'anni dopo il Concilio fino al 1989, il fresco vento del Vaticano II port\u00f2 un rinnovato interesse per l\u2019Oriente Cristiano e l\u2019Orientale. Quando con il 1989 si riapr\u00ec l\u2019Europa dell\u2019Est, nuove relazioni e opportunit\u00e0 si aprirono anche all\u2019Istituto verso quel mondo fino a quel momento proibito, e molti nuovi studenti di quei paesi poterono iniziare a studiare presso l\u2019Orientale.\nIn accordo con i moderni standard pedagogici per la ricerca accademica, la biblioteca \u00e8 stata recentemente ristrutturata con aria condizionata, illuminazione \"high-end LED\", acustica moderna e sempre pi\u00f9 numerose risorse digitali. In occasione del centenario della fondazione dell\u2019Orientale (1917-2017) papa Francesco ha visitato l\u2019Istituto il 12 ottobre del 2017. Una sua generosa donazione ha permesso una grande ristrutturazione che ha aumentato gli spazi dell\u2019Orientale, fornendo moderni uffici ai professori, una sala da pranzo per gli studenti e sale di incontro per la facolt\u00e0 e gli studenti. \nStruttura.\nL'Istituto si articola in due facolt\u00e0: Diritto canonico orientale e Scienze ecclesiastiche orientali, quest'ultima articolata in tre dipartimenti (storico, teologico-patristico e liturgico). Le due facolt\u00e0 sono frequentate prevalentemente da religiosi. L'ente \u00e8 situato presso la basilica di Santa Maria Maggiore, separato dal \"Collegium Russicum\" dalla chiesa di Sant'Antonio Abate all'Esquilino.\nL'istituto possiede una biblioteca aperta al pubblico ed edita alcune riviste di settore: \"Orientalia Christiana Periodica\", \"Orientalia Christiana Analecta\", \"Anaphorae Orientales\", \"Kanonika\", e la collana in formato elettronico \"Iura Orientalia\".\nGran cancelliere \u00e8 il cardinale prefetto della Congregazione per le Chiese orientali, vice gran cancelliere \u00e8 il preposito generale della Compagnia di Ges\u00f9 e il rettore \u00e8 sempre un membro della Compagnia di Ges\u00f9."}
{"id": "830460", "revid": "712828", "url": "https://it.wikipedia.org/wiki?curid=830460", "title": "Chidori Kaname", "text": ""}
{"id": "830463", "revid": "85405", "url": "https://it.wikipedia.org/wiki?curid=830463", "title": "Alexandr Ostrovsky", "text": ""}
{"id": "830467", "revid": "78273", "url": "https://it.wikipedia.org/wiki?curid=830467", "title": "Battaglia di Yarmuk", "text": ""}
{"id": "830470", "revid": "1343317", "url": "https://it.wikipedia.org/wiki?curid=830470", "title": "Asparago rosa di Mezzago", "text": "L'asparago rosa di Mezzago De.C.O. \u00e8 una qualit\u00e0 di \"Asparagus officinalis\" coltivata esclusivamente a Mezzago in provincia di Monza e della Brianza.\nNel resto dell'Italia, ad eccezione di Cilavegna, si producono turioni completamente verdi o bianchi, mentre quelli raccolti a Mezzago hanno l'apice rosato (3-4 centimetri) e la restante parte completamente bianca.\nLa produzione inizia i primi giorni di aprile e termina circa a fine maggio. Il caratteristico colore e le peculiari qualit\u00e0 organolettiche, frutto di un terreno particolarmente favorevole (argilloso con presenza di minerali ferrosi) rendono l'asparago rosa unico e particolarmente pregiato.\nNel 2000 questo prodotto \u00e8 divenuto De.C.O. (denominazione comunale).\nIl colore rosa della punta \u00e8 dovuto all'esposizione alla luce del sole per un tempo limitatissimo: dall'alba alla raccolta (che avviene nelle prime ore del mattino). L'asparago cresce dalla radice verso l'alto oltrepassando uno strato di terreno sabbioso.\nCucina.\nI piatti tipici che si possono gustare a Mezzago sono il risotto con gli asparagi, le lasagne verdi agli asparagi, il branzino con gli asparagi, asparagi con uova o olio, arrosto agli asparagi, roll\u00e9 di maialino agli asparagi."}
{"id": "830476", "revid": "36426", "url": "https://it.wikipedia.org/wiki?curid=830476", "title": "Stefano di Giovanni", "text": ""}
{"id": "830478", "revid": "123349783", "url": "https://it.wikipedia.org/wiki?curid=830478", "title": "PEACH-PIT", "text": "PEACH-PIT \u00e8 lo pseudonimo usato da due mangaka giapponesi molto famose in patria, e .\nAutrici.\nLo pseudonimo deriva da un bar del telefilm Beverly Hills 90210. Le loro opere sono caratterizzate dalla presenza di protagoniste femminili bish\u014djo. Anche in Italia sono stati pubblicati i loro titoli.\nBanri Send\u014d \u00e8 nata il 7 giugno e del duo \u00e8 la persona che si occupa della sceneggiatura di tutte le storie. Shibuko Ebara \u00e8 nata il 21 giugno ed \u00e8 la responsabile dei nomi da dare alle opere. Se il tratto di Banri \u00e8 netto e dettagliato, quello di Shibuko \u00e8 molto pi\u00f9 morbido e delicato. Durante la creazione dei propri lavori le due si dividono equamente i lavori di disegno. Entrambe le autrici sono appassionate di modellismo e amano particolarmente le Super Dollfie, un tipo di bambola giapponese che hanno utilizzato come base per modellare Shinku, Souseiseki e Suiseiseki di Rozen Maiden.\nMolte delle loro opere appartengono a quel genere narrativo chiamato Everyday Magic (\u30a8\u30d6\u30ea\u30c7\u30a4\u30fb\u30de\u30b8\u30c3\u30af, Eburidei Majikku), che vede le proprie storie ambientate in un mondo concreto e ordinario sconvolto dall'apparizione di personaggi provenienti da altri mondi in grado di causare fenomeni del tutto inspiegabili. Molti dei loro lavori mescolano teorie scientifiche come quella del Demone di Laplace o del gatto di Schr\u00f6dinger a visioni del mondo prettamente filosofiche ed astratte. La fantascienza ha spesso un carattere predominante e viene fatto sovente ricorso a complessi ed elaborati termini scientifici. Le loro opere sono caratterizzate dalla presenza di protagoniste femminili bish\u014djo e, nel caso di ZOMBIE-LOAN, anche di protagonisti bish\u014dnen.\nIl duo ha cambiato nome pi\u00f9 volte nel corso del tempo. Inizialmente conosciute come Dottor Brandon (\u30d6\u30e9\u30f3\u30c9\u30f3\u535a\u58eb, Burandon hakase), le due autrici passarono in seguito a Professor Dylan (\u30c7\u30a3\u30e9\u30f3\u6559\u6388, Diran ky\u014dju) ed infine a PEACH-PIT. Il loro sito web prende il suo nome dalla traduzione giapponese del loro nome."}
{"id": "830480", "revid": "36426", "url": "https://it.wikipedia.org/wiki?curid=830480", "title": "Il Sassetta", "text": ""}
{"id": "830484", "revid": "124123", "url": "https://it.wikipedia.org/wiki?curid=830484", "title": "Filetero", "text": "Biografia.\nOriginario di Tio, nella Paflagonia, fu tesoriere di Lisimaco, diadoco di Alessandro Magno e re della Tracia.\nNel 282 a.C. si impossess\u00f2 della citt\u00e0 di Pergamo, nella Troade (Asia Minore). Dopo aver tradito Lisimaco, alla sua morte a Corupedio (281 a.C.), pass\u00f2 dalla parte di Seleuco.\nQuando anche questi mor\u00ec (280 a.C.), Filetero rimase fedele al figlio di Seleuco, Antioco I ed ottenne dunque una notevole autonomia nell'amministrazione del territorio di Pergamo. Pur non trasformando la citt\u00e0 in un regno autonomo, la gest\u00ec di fatto come un piccolo principato indipendente; \u00e8 per questo considerato come il fondatore della dinastia degli Attalidi, futuri sovrani di Pergamo. Mor\u00ec nel 263 a.C.\nFu venerato come divinit\u00e0 a Pergamo."}
{"id": "830490", "revid": "486946", "url": "https://it.wikipedia.org/wiki?curid=830490", "title": "San Luigi di Tolosa", "text": ""}
{"id": "830491", "revid": "1351394", "url": "https://it.wikipedia.org/wiki?curid=830491", "title": "Andy Gill", "text": "Biografia.\nTra i suoi album si fanno ricordare \"Entertainment!\" e \"Solid Gold\", e ha pubblicato i celebri singoli \"At Home He's a Tourist,\" \"Damaged Goods,\" \"Anthrax\" e \"I Love a Man in Uniform\".\nHa prodotto molti lavori del suo gruppo, di cui l'ultimo nel 2005, e quelli di altri artisti come Red Hot Chili Peppers, The Stranglers, Futureheads, Michael Hutchence, Killing Joke e The Young Knives.\nViene spesso confuso con Andy Gill, recensore musicale del periodico \"The Independent\".\n\u00c8 morto nel 2020 all'et\u00e0 di 64 anni per problemi respiratori."}
{"id": "830494", "revid": "347132", "url": "https://it.wikipedia.org/wiki?curid=830494", "title": "Benigno Luigi Papa", "text": "Biografia.\nEmise la professione religiosa tra i Frati minori cappuccini il 30 agosto 1953. Il 25 marzo 1961 venne ordinato sacerdote nella chiesa di Santa Fara di Bari dall'arcivescovo di Bari e Canosa Enrico Nicodemo.\nConsegu\u00ec poi la licenza in Teologia dogmatica presso la Pontificia Universit\u00e0 Gregoriana (1963); la licenza in Scienze bibliche presso il Pontificio Istituto Biblico (1965) e la laurea in Teologia biblica presso lo Studium Biblicum Franciscanum di Gerusalemme (1974).\n\u00c8 stato docente e preside dell'Istituto Teologico Interreligioso Pugliese \u201cSanta Fara\u201d, di Bari, e professore presso la Pontificia Universit\u00e0 Antonianum di Roma.\nDal 1974 al 1978 ricopr\u00ec l'incarico di vicario foraneo della IV zona pastorale e, dal 1978 al 1981, quello di vicario episcopale per la Vita consacrata, per l'arcidiocesi di Bari e Canosa.\nIl 14 novembre 1981 fu eletto vescovo di Oppido Mamertina-Palmi.\nRicevette l'ordinazione episcopale il 27 dicembre 1981 dall'arcivescovo Anastasio Alberto Ballestrero (coconsacranti: arcivescovo Andrea Mariano Magrassi, arcivescovo Aurelio Sorrentino).\nFu promosso arcivescovo di Taranto l'11 maggio 1990; fece l'ingresso nell'arcidiocesi il 9 giugno dello stesso anno.\nL'11 febbraio 1998 confer\u00ec l'ordinazione episcopale a Salvatore Ligorio, vescovo eletto di Tricarico.\nIn seno alla Conferenza episcopale pugliese \u00e8 stato presidente della Commissione per i problemi sociali e del lavoro (1990-1994), presidente della stessa conferenza episcopale regionale (1994-1999) e presidente della Commissione episcopale per il pontificio seminario regionale di Molfetta.\nMentre nell'ambito della Conferenza Episcopale Italiana \u00e8 stato membro della Commissione mista vescovi-religiosi (1982-1985), presidente della Commissione episcopale per la vita consacrata e presidente della Commissione mista vescovi-religiosi (1985-1990), presidente della Commissione episcopale per la famiglia (1991-1994), nuovamente presidente della Commissione episcopale per la vita consacrata e presidente della Commissione mista vescovi-religiosi (2000-2002), vicepresidente della Conferenza episcopale italiana, per il Sud Italia (2002-2007).\nIl 21 novembre 2011 papa Benedetto XVI accolse la sua rinuncia al governo pastorale dell'arcidiocesi di Taranto per raggiunti limiti d'et\u00e0; gli successe Filippo Santoro.\nIl 4 aprile 2016 papa Francesco lo nomin\u00f2 amministratore apostolico \"sede vacante\" dell'arcidiocesi di Messina-Lipari-Santa Lucia del Mela; mantenne l'incarico fino al 7 gennaio successivo, quando insedi\u00f2 il nuovo arcivescovo Giovanni Accolla.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "830495", "revid": "33689", "url": "https://it.wikipedia.org/wiki?curid=830495", "title": "Irlanda medievale", "text": "Il Medioevo irlandese \u00e8 il periodo che si estende dalla conversione dell'isola al Cristianesimo fino alla conquista dei Tudor di fine Quattrocento. \u00c8 un lungo lasso di tempo divisibile in tre grossi tronconi, ovvero l'opera di conversione cristiana tra il 400 e l'800 d.C., il periodo delle invasioni vichinghe terminato nel 1100 ed il terzo ed ultimo caratterizzato dall'inizio dell'influenza normanna.\nIn questo lungo periodo l'isola d'Irlanda attravers\u00f2 varie condizioni: se nei primi secoli essa fu uno dei centri d'irradiazione culturale e spirituale dell'Europa del tempo, in seguito essa si isol\u00f2 parzialmente dal resto del continente e fu estranea alla maggior parte dei fenomeni e dei movimenti dell'Europa del tempo.\nL'arrivo e la diffusione del Cristianesimo (400-800).\nI secoli centrali del I millennio d.C. determinarono grandi cambiamenti in Irlanda.\nNiall dei Nove Ostaggi (morto c.450/455) aveva gettato le basi della dinastia U\u00ed N\u00e9ill nell'ovest e nel nord dell'Irlanda, ma aveva anche preparato un assetto politico iniziale per quel che sarebbe stata l'Irlanda medievale. Politicamente, inoltre, l'antica ed enfatizzata alleanza tribale fu rimpiazzata nell'VIII secolo da una pi\u00f9 moderna e tipicamente medievale successione dinastica al trono. Molti regni e trib\u00f9 in passato potenti sparirono nel corso degli anni, mentre i temuti pirati irlandesi continuavano le loro razzie su tutta la costa occidentale britannica, anticipando ci\u00f2 che avrebbero fatto poi i vichinghi nella loro terra. Alcuni di loro arrivarono a fondare nuovi interi regni in Galles, Pittia e Cornovaglia. Gli Attacotti del Leinster meridionale potrebbero aver combattuto nelle legioni romane tra met\u00e0 e fine 300.\nProbabilmente furono alcuni che tornarono successivamente tra ricchi mercenari, mercanti o addirittura schiavi catturati in Gran Bretagna o Gallia, che portarono la nuova fede cristiana in Irlanda. Alcune fonti sostengono, infatti, che ci fossero missionari attivi nell'Irlanda meridionale ben prima della comparsa di San Patrizio. Qualunque fossero state le vie, e sicuramente furono molte, la nuova fede si radic\u00f2 molto velocemente e profondamente nell'isola.\nTradizione vuole che nell'anno 432, San Patrizio arriv\u00f2 sull'isola e, negli anni che seguirono, si adoper\u00f2 alla conversione dell'Irlanda al Cristianesimo. Secondo Prospero di Aquitania, storico del tempo, gi\u00e0 Palladio, nel 431, era stato dal Papa inviato in Irlanda come \"primo vescovo per gli Irlandese a credere in Cristo\", il che dimostra come ci fossero gi\u00e0 Cristiani sull'Isola. Secondo le ricostruzioni pi\u00f9 coerenti, sembra oggi che Palladio abbia operato semplicemente come vescovo per la comunit\u00e0 cristiana irlandese, e solamente nei regni di Leinster e Meath, mentre Patrizio \u2014 che tra l'altro potrebbe essere arrivato nel 461 \u2014 lavor\u00f2 quasi soltanto e soprattutto come missionario nell'Irlanda pagana, convertendo le popolazioni stanziate nelle terre pi\u00f9 remote di Ulster e Connacht.\nPatrizio \u00e8 tradizionalmente ritenuto autore di un metodo di conversione molto conservatore delle tradizioni irlandese, preservando i tessuti sociali e tribali delle popolazioni, codificandoli in leggi e cambiando solo ci\u00f2 che contrastava con le leggi Cristiane. Si pensa anche che abbia introdotto l'alfabeto latino in Irlanda, cosa che permise ai monaci irlandesi di preservare parti massicce della letteratura orale celtica. La storicit\u00e0 di queste affermazioni \u00e8 oggi soggetto di dibattito e non c'\u00e8 diretta evidenza di collegamento tra Patrizio e questi fatti. Il mito di Patrizio, come lo chiamano alcuni studiosi, fu costruito nei secoli successivi alla sua morte. \u00c8 infatti oggi accettato quasi universalmente che vi fossero gi\u00e0 Cristiani prima della sua venuta, nonch\u00e9 pagani dopo la sua morte.\nCi\u00f2 che \u00e8 certo \u00e8 che la tradizione dei druidi collass\u00f2 in breve tempo, sia per il diffondersi inarrestabile della nuova fede, sia per i postumi di pestilenze e carestie avvenute a causa dei cambiamenti climatici del 535. Gli studiosi irlandesi, intanto, eccellevano nell'uso della lingua latina, che apprendevano imparando la teologia cristiana nei numerosi monasteri che iniziarono a fiorire copiosamente. Inizi\u00f2 un periodo d'oro per la cultura irlandese, dato che missionari partivano dall'Irlanda per l'Inghilterra e l'Europa continentale, come l'abate missionario evangelizzatore San Colombano, futuro fondatore delle abbazie di Luxeuil e di Bobbio, portando ventate di sapere e cultura grazie ai loro \"scriptorium\", mentre non di rado studiosi di altre nazioni facevano visita ai monasteri irlandesi. Inoltre queste strutture isolate in maniera eccellente aiutarono a preservate l'insegnamento latino durante il Medioevo. Oltre alla cultura in genere, anche le arti fiorirono all'interno dei monasteri, come la lavorazione dei manoscritti, l'oreficeria, la metallurgia e la scultura, che portarono a capolavori artistici come il Libro di Kells, gioielli religiosi riccamente adornati e molte delle famose croci celtiche scolpite che si trovano sparse ancora oggi un po' ovunque nell'isola. Nei siti \u00e8 facile trovare anche altre strutture tipiche del tempo come clochan, forti circolari e fortificazioni a picco su promontori e colline.\nLa Chiesa irlandese assunse presto un carattere nazionale e svilupp\u00f2 riti propri (si parla di Cattolicesimo di rito celtico), perci\u00f2 furono sempre accolte parzialmente le sollecitazioni da parte di Roma perch\u00e9 si uniformasse al calendario liturgico ed alla celebrazione canonica.\nIn questi anni avvenne una delle primissime invasioni inglesi in Irlanda. Nel 684, infatti, una spedizione spedita dal Re della Northumbria Ecgfrith, approd\u00f2 in Irlanda nell'estate. Le forze inglesi riuscirono a fare un discreto numero di prigionieri e di bottini, ma non sembra stettero molto sull'isola. La successiva invasione inglese sarebbe avvenuta soltanto mezzo millennio dopo, nel 1169, stavolta ad opera dei Normanni.\nInvasioni vichinghe.\nPrimi assalti.\nNei primi secoli del Medioevo, la carta politica irlandese si semplific\u00f2 ed alla miriade di antichi piccoli regni ne sorsero solo cinque, la cosiddetta pentarchia. A Nord c'era l'Ulster, ad Est il Meath ed il Leinster, a Sud-Ovest il Munster ed a Nord-Ovest il Connacht. I sovrani, tuttavia, ebbero sempre un potere limitato e riconobbero tutti l'autorit\u00e0 di un Re supremo.\nQuesta situazione, tuttavia, dur\u00f2 solo fino al IX secolo, quando i Vichinghi danesi invasero l'Irlanda e la occuparono parzialmente.\nLa prima incursione vichinga nella storia irlandese avvenne nel 795, quando alcune frange di questo popolo originarie della Norvegia depredarono l'isola di Lambay, poco al largo della costa di Dublino: i primi assalti vichinghi erano generalmente di scala ridotta e decisamente brevi, ma furono immediatamente incisivi sulla situazione culturale irlandese, dato che determinarono la fine dell'era aurea della cultura cristiana irlandese. Dalla fine dell'VIII secolo inizi\u00f2 un periodo, che sarebbe durato circa duecento anni, di intermittenti battaglie permesse dalle ondate delle popolazioni nordiche, le quali miravano spesso ai ricchi monasteri e saccheggiavano i villaggi gaelici.\nSecondo varie ricostruzioni, i Vichinghi avevano in precedenza salpato verso le Shetland, poi pi\u00f9 sud verso le isole Orcadi, per poi arrivare alla costa atlantica della Scozia fino a raggiungere l'Irlanda.\nDurante i primi assalti, i vichinghi esplorarono praticamente tutta la costa irlandese, comprese le remote isole Skellig: si pensa fossero imprese avviate da aristocratici di propria sponte, tanto che nomi di vari condottieri sono riportati negli annali irlandesi: Saxolb (Soxulfr) nell'837, Turges (\u00deurgestr) nell'845, Agonn (H\u00e1kon) nell'847\nInsediamenti successivi.\nIntorno all'840 sia l'Irlanda che l'Inghilterra erano soggette a continui assalti delle popolazioni vichinghe, ed \u00e8 proprio in questi anni che i Vichinghi iniziarono a fondare degli insediamenti sulla costa irlandese per passarvi l'inverno, decisamente pi\u00f9 mite rispetto alle loro terre d'origine. La prima citt\u00e0 ad essere fondata fu Waterford, seguita poi da Wexford, Limerick, Cork, Arklow ed anche Dublino. L'evidenza archeologica riscontrata a Kilmainham, nella zona occidentale di Dublino, \u00e8 la prova pi\u00f9 eclatante della permanenza stabile dei vichinghi in Irlanda durante quel periodo. Fonti scritte del tempo dichiarano che i Vichinghi in quel periodo si muovevano velocemente verso l'interno per attaccare, usando spesso i fiumi come lo Shannon per poi ritornare nei loro covi costieri.\nThorgest (in latino \"Turgesius\") fu il primo Vichingo a tentare d'instaurare un Regno Irlandese.\nNavig\u00f2 risalendo lo Shannon ed il Bann verso Armagh nell'839 dove form\u00f2 un reame che si estendeva in zone estese di Ulster, Connacht e Meath e che dur\u00f2 dall'839 all'845. Nell'845 fu rapito ed annegato nel Lough Owen da M\u00e1el Sechnaill mac Ma\u00edl Ruanaid, Re di Mide.\nNell'848, M\u00e1el Sechnaill, divenuto Re Supremo, sconfisse un'armata Norvegese a Sciath Nechtain. Sostenendo che la sua causa era in favore dei cristiani contro i pagani, richiese l'aiuto dell'imperatore franco Carlo il Calvo, ma invano.\nNell'852, i Vichinghi Ivar Beinlaus ed Olaf il Bianco sbarcarono nella Baia di Dublino e fecero erigere una fortezza, proprio dove oggi \u00e8 situata la citt\u00e0. Olaf il Bianco era figlio di un re norvegese e si autoproclam\u00f2 re di Dublino. Questo momento \u00e8 considerato da molti come la data della fondazione della citt\u00e0, ma nel 902 l'insediamento, come molti altri di origine vichinga, era gi\u00e0 stato abbandonato. Nell'853 i Vichinghi si erano intanto stabiliti a Waterford\nIn un periodo non del tutto chiaro del IX secolo, i norreni fondarono un insediamento fortificato vicino alla foce del fiume Avoca ad Inber Dea, oggi conosciuto come Arklow, nella contea di Wicklow. Il nome \"Arklow\" deriva infatti dalla parola scandinava \"Arnkell\" od \"Arnketill\" con l'aggiunta della parola \"L\u00f3\", che significa \"prato in basso\". La zona di Arklow era comunque occupata dai vichinghi almeno dall'836, dato che gli Annali dell'Ulster riportano l'attacco dei pagani di Inber Dea a Kildare.\nUn nuovo e ben pi\u00f9 intenso periodo di colonizzazione avvenne intorno al 914. In quest'anno Waterford fu occupata nuovamente, divenendo la prima citt\u00e0 d'Irlanda. La citt\u00e0 fu fondata dal vichingo Regnall e la \"Torre di Reginaldo\" (\"Reginald's Tower\") presente tuttora in citt\u00e0, a lui dedicata, \u00e8 l'edificio urbano civico pi\u00f9 antico dell'isola d'Irlanda. Waterford \u00e8 tra l'altro l'unica citt\u00e0 irlandese a mantenere il suo nome d'origine vichinga, che significa \"fiordo dell'ariete\" o \"fiordo ventoso\", dato che gli irlandesi erano soliti chiamare l'area \"Cuan na Gr\u00e9ine\", \"Porto del Sole\". Tra il 915 ed il 922, Cork, Dublino, Wexford e Limerick furono fondate. Scavi significativi a Dublino e Waterford compiuti nel XX secolo hanno portato alla luce patrimoni culturali vichinghi di queste citt\u00e0. Anche la Battaglia di Confey avvenne in questo periodo.\nI Vichinghi fondarono varie altre localit\u00e0 costiere, e dopo varie generazioni un gruppo etnico formato sia da irlandesi che norreni si andava sviluppando (quello che viene chiamato gruppo dei \"Gall-Gaels\", dato che \"Gall\" in irlandese significa \"straniero\", in questo caso i Norvegesi). L'influenza nordica di questo periodo storico dell'Irlanda si riflette su molti dei cognomi dei re irlandesi del tempo (ad esempio Magnus, Lochlann o Sitric) ed anche da studi sul DNA dei residenti delle zone costiere irlandesi al giorno d'oggi.\nFine del dominio vichingo e breve restaurazione gaelica.\nI discendenti di Ivar Beinlaus stabilirono una lunga dinastia a Dublino e da questa base poterono dominare gran parte dell'isola. Questo dominio fu definitivamente interrotto dallo sforzo congiunto di M\u00e1el Sechnaill mac Domnaill, Re di Meath, e Brian Boru (c. 941- 1014). Alla fine del X secolo, Brian Boru, rampollo di una trib\u00f9 relativamente oscura della parte centro-occidentalde dell'Irlanda, i D\u00e1l gCais, aveva raggiunto abbastanza influenza politica attraverso varie manovre interne e conquiste, da reclamare il titolo di \"ard righ\" (Re Supremo). Boru ed i suoi alleati sconfissero una armata formata da Vichinghi e Gall-Gael nella Battaglia di Clontarf del 1014. Sebbene lo stesso Boru non sopravvisse in battaglia, i Vichinghi cessarono di essere il potere dominante irlandese e finirono con l'essere assimilati gradualmente nella popolazione indigena.\nI discendenti di Boru fallirono nel mantenere il trono unificato, col risultato di una frammentazione del territorio irlandese in regni a carattere regionale, fattore che avrebbe favorito la successiva invasione dei Normanni operata da Strongbow nel 1169. L'isola, quindi, riassunse parzialmente l'organizzazione precedente all'invasione, con i regni, il sovrano supremo ed il cattolicesimo come confessione dominante. Nel restaurato ordine, tuttavia, nonostante circa 150 anni di libert\u00e0 da invasioni straniere, si accesero progressivamente i conflitti tra il monarca ed i capi militari, poich\u00e9, mentre il primo cercava di accentrare sempre di pi\u00f9 il potere, i secondi si dimostravano gelosi delle proprie autonomie. Inoltre le guerriglie interne interdinastiche continuarono ad affievolire risorse ed energie. Nel 1150, Christian Malone, Abbate di Clonmacnoise, scrisse un famoso libro intitolato \"Chronicum Scotorum\", una cronologia dell'Irlanda dall'inondazione al XII secolo.\nL'invasione normanna.\nDalle lotte intestine allo sbarco normanno.\nDal XII secolo, l'Irlanda fu divisa politicamente in una mutevole gerarchia di regni minori e regni di dimensioni pi\u00f9 discrete. Il potere per\u00f2 era di fatto esercitato da poche dinastie regionali che si contendevano in conflitto la supremazia dell'isola. Gli U\u00ed N\u00e9ill del Nord possedevano gran parte di ci\u00f2 che \u00e8 oggi l'Ulster. I loro omonimi, gli U\u00ed N\u00e9ill del Sud, erano Regnanti di Brega (Meath). Il regno di Leinster era tenuto saldo dalla dinamica dinastia dei U\u00ed Cheinnselaigh. Un nuovo regno sorse tra Leinster e Munster, Osraige, governato dalla famiglia di Mac Giolla Ph\u00e1draig. Il Munster era formalmente controllato dai Mac Cartaig, che erano tuttavia spesso assoggettati agli U\u00ed Bhriain di Thomond. A nord di Thomond, i supremi regnanti del Connacht erano gli U\u00ed Chonchubhair.\nDopo aver perso la protezione del signore di Tyrone, Muirchertach MacLochlainn, Supremo Re d'Irlanda, che mor\u00ec nel 1166, Dermot MacMurrough (\"Diarmait Mac Murchada\" in gaelico), fu esiliato forzatamente da una confederazione di forze irlandesi capeggiato dal nuovo Re Supremo, Ruair\u00ed O'Connor.\nDirmait salp\u00f2 prima verso Bristol ed in seguito in Normandia, chiedendo ed ottenendo il permesso da Enrico II di usare le proprie armate per riprendere il suo regno. Nel 1167 MacMurrough aveva gi\u00e0 ottenuto l'appoggio di Maurice Fitz Gerald, ma riusc\u00ec a persuadere anche Rhys ap Gruffydd, principe di Deheubarth, a rilasciare dalla prigionia il fratellastro di Maurice, Robert Fitz-Stephen, per fargli prendere parte alla spedizione. Ma soprattutto ottenne il supporto del Conte di Pembroke, il famoso Riccardo di Clare pi\u00f9 conosciuto come \"Strongbow\".\nIl primo cavaliere normanno a sbarcare in Irlanda fu Richard fitz Godbert de Roche nel 1167, ma fu soltanto nel 1169 che gran parte delle forze Normanne, Gallesi e Fiamminghe arrivarono a Wexford. In poco tempo ripresero il Leinster e le citt\u00e0 di Waterford e Dublino furono assegnate sotto il controllo di Diarmait, che nel frattempo aveva fatto sposare \"Strongbow\" con la figlia e l'aveva designato come successore ed erede di questo regno. L'evento caus\u00f2 notevole costernazione ad Enrico II, che temeva l'instaurazione di un regno normanno rivale, decidendo cos\u00ec di visitare il Leinster per stabilire la sua autorit\u00e0.\nLa bolla papale e l'invasione di Enrico.\nPapa Adriano IV (il primo ed unico papa inglese della storia) aveva gi\u00e0 emanato una bolla papale nel 1155 che dava ad Enrico II l'autorit\u00e0 di invadere l'Irlanda in modo da frenare gli abusi e la corruzione ecclesiastici. Fu fatto tuttavia un uso meno restrittivo della Bolla \"Laudabiliter\", dato che il suo testo dava autorizzazione papale di dominare non solo l'isola d'Irlanda, bens\u00ec tutte le isole al largo della costa europea, inclusa la Gran Bretagna, sulla scia di quanto aveva fatto in Italia la Donazione di Costantino. Il passo rilevante del testo sancisce: \nRichiami alla \"Laudabiliter\" divennero pi\u00f9 frequenti nel tardo periodo Tudor quando le ricerche rinascimentali degli studiosi umanisti misero in dubbio la storicit\u00e0 della Donazione di Costantino.\nEnrico sbarc\u00f2 con una copiosa flotta a Waterford nel 1171, divenendo il primo Re d'Inghilterra a mettere piede sul suolo irlandese. Sia Waterford che Dublino vennero proclamate \"Citt\u00e0 Reali\" (\"Royal Cities\"). Il successore di Adriano, Papa Alessandro III, ratific\u00f2 la concessione delle terre irlandesi nel 1172. Enrico destin\u00f2 i suoi territori irlandesi al suo figlio pi\u00f9 giovane Giovanni, che fu elevato al rango di \"Dominus Hiberniae\" (\"Signore d'Irlanda\"). Quando per\u00f2 Giovanni inaspettatamente successe al fratello come Re Giovanni, il \"Regno d'Irlanda\" fin\u00ec direttamente sotto la Corona inglese.\nEnrico fu guardato di buon occhio da buona parte dei sovrani locali irlandesi, che lo vedevano come una soluzione alla continua espansione del Leinster e degli Hiberno-Normanni. Questa situazione politica port\u00f2 alla stipula del Trattato di Windsor nel 1175 tra Enrico e Ruaidhr\u00ed. Tuttavia, con sia Diarmuid che Strongbow morti (rispettivamente nel 1171 e 1176), Enrico tornato in Inghilterra e Ruaidhr\u00ed incapace di controllare i suoi vassalli, nell'arco di due anni l'assetto politico cambi\u00f2 rapidamente. John de Courcy invase e controll\u00f2 gran parte dell'Ulster orientale nel 1177, Raymond le Gros aveva gi\u00e0 conquistato Limerick e quasi tutto il Munster settentrionale, mentre le altre famiglie Normanne come Prendergast, fitz Stephen, fitz Gerald, fitz Henry e le Poer erano in continua mobilitazione per creare propri regni.\nSignoria d'Irlanda, 1185-1254.\nInizialmente i Normanni controllarono grandi aree d'Irlanda, stabilizzandosi sull'intera costa orientale, da Waterford fino all'Ulster orientale, e penetrando in profondit\u00e0 anche verso l'ovest, con aree nelle attuali contee di Galway e Mayo. Le potenze principali del territorio erano i grandi ducati hiberno-normanni come i Geraldines, i Butlers ed i Burkes, che controllavano vasti territori praticamente indipendenti dai governi di Londra e Dublino. Il \"Lord of Ireland\" rimaneva Re Giovanni, che, nelle sue visite del 1185 e 1210, aveva favorito lo stabilizzarsi delle aree normanne sia sul lato amministrativo che militare, oltre che portato vari re gaelici a prestargli lealt\u00e0; alcuni come Cathal Crobderg Ua Conchobair, concessero il loro trono a lui e le sue armate.\nInvasione contenuta.\nI normanni furono anche piuttosto fortunati ad avere leader del calibro dei Butler, Marshall, de Burgh, de Lacy e Broase, con mentalit\u00e0 dinamiche e intelligenti a capo. La perdita, poi, della Normandia nel 1204, port\u00f2 Giovanni a dedicare molto pi\u00f9 tempo alle faccende irlandesi che non lo videro affatto lontano. Tuttavia, gli Hiberno-Normanni cominciarono a soffrire di una serie di eventi che rallentarono se non a volte del tutto fermarono lo spargersi dei loro insediamenti e della loro influenza:\nDapprima ci furono numerose rivolte espletate in attacchi lanciati dai Signori Gaelici che avevano accettato la Signoria inglese. Avendo perso le battaglie sul campo coi cavalieri normanni per difendere i loro territori, i sovrani gaelici dovevano ora cambiare tattiche e affrontare le corazzate armate normanne. Cominciarono a tendere agguati e raid contro risorse, oltre che ad effettuare attacchi a sorpresa. Questo port\u00f2 ad una forte riduzione delle risorse a disposizione dei Normanni, oltre che a ridurre fortemente anche l'addestramento dei cavalieri, ma soprattutto a varie perdite di territori che tornarono gaelici.\nInoltre la mancanza di un indirizzo preciso politico da parte di Enrico III e del suo successore, Edoardo I (molto pi\u00f9 concentrati sulle vicende in Gran Bretagna e nei loro territori continentali) signific\u00f2 che per i coloni in Irlanda venne a mancare il supporto della Corona inglese, soprattutto di tipo finanziario, con una drastica limitazione del controllo territoriale. Anche le nascenti suddivisioni interne deteriorano la posizione Normanna e portarono a guerre intestine tra gli Hiberno-Normanni di spicco come i de Burghs, FitzGeralds, Butlers e de Berminghams. \nAspetto ultimo fu la divisione delle tenute tra i vari eredi delle famiglie che portarono ad una eccessiva frammentazione delle signorie normanne in piccole unit\u00e0: caso esemplare quello dei Marshall del Leinster, che divisero un possedimento in cinque.\nLe questioni politiche e gli eventi nell'Irlanda Gaelica servirono ad arginare e inglobare nell'orbita irlandese i colonizzatori, che non tardarono ad allearsi con sovrani gaelici per muovere guerra ad altri normanni.\nRinascita Gaelica e declino Normanno, 1254\u20131536.\nL'Irlanda Hiberno-Normanna fu profondamente colpita da tre eventi del XIV secolo. Il primo fu l'invasione dell'Irlanda da parte di Edward Bruce di Scozia che, nel 1315, raccolse intorno a s\u00e9 molti dei signori irlandesi contro la presenza inglese in Irlanda. Nonostante la successiva disfatta di Bruce nella Battaglia di Faughart, vicino Dundalk, le sue truppe causarono una grossa ondata di distruzione, specialmente nelle aree densamente popolate intorno Dublino. In questa situazione caotica, i signori Irlandesi locali si ripresero grosse quantit\u00e0 di terre che le loro famiglie avevano perso sin dalla prima conquista.\nIl secondo evento fu l'assassinio di William Donn de Burgh, 3\u00ba Conte dell'Ulster, nel giugno 1333, che port\u00f2 alla suddivisione ereditaria del suo territorio in tre parti distinte, una delle quali, in Connacht si ribell\u00f2 alla Corona e si alle\u00f2 velocemente con le forze gaeliche. In poco tempo, praticamente, tutta l'Irlanda ad ovest dello Shannon cadde dal dominio Hiberno-Normanno.\nLa terza calamit\u00e0 per la presenza medievale inglese in Irlanda fu la Morte Nera, che arriv\u00f2 nell'isola nel 1348. Siccome molti degli abitanti inglesi e normanni vivevano nei villaggi e nei centri abitati, la pestilenza colp\u00ec molto pi\u00f9 duramente queste popolazioni rispetto a quelle gaeliche, che erano pi\u00f9 disperse in insediamenti rurali. Un racconto celebrato proveniente da un monastero di Kilkenny narra della pestilenza come l'inizio dell'estinzione dell'umanit\u00e0 e la fine del mondo. La calamit\u00e0 fu un autentico disastro per gli insediatori britannici e, dopo che termin\u00f2, la cultura, i costumi e la lingua gaelica erano tornati dominanti nell'isola. L'area controllata dagli inglesi era ridotta ad un'area fortificata intorno Dublino, chiamata notoriamente \"The Pale\".\nCause ulteriori della rinascita Gaelica erano la profonda intolleranza politica e personale contro gli Hiberno-Normanni, peggiorata dalla procrastinazione e dagli orrori portati dalle successive carestie. \nSpinti via dalle aree fertili, gli Irlandesi erano costretti a sopravvivere su terre sperdute che non potevano offrire sostentamento e sicurezza specialmente negli anni peggiori di carestia, come il 1271 ed il 1277, ma anche il periodo tra il 1311\u20131319.\nFuori dal Pale, gli Hiberno-Normanni adottarono il linguaggio irlandese ed i costumi della gente del posto: divennero conosciuti come \"Old English\" e coniati con una definizione divenuta celebre da un commentatore inglese contemporaneo, \"more Irish than the Irish themselves\" (\"pi\u00f9 irlandesi degli irlandesi stessi\"). Nei secoli successivi si schierarono sempre pi\u00f9 con gli Irlandesi nei conflitti politici e militari con l'Inghilterra e rimasero sostanzialmente cattolici dopo la Riforma. Le autorit\u00e0 del Pale erano talmente preoccupate della \"Gaelicizzazione\" dell'Irlanda che, nel 1367 in un Parlamento costituito a Kilkenny, promulgarono una legislazione speciale (conosciuta come gli Statuti di Kilkenny) che tra le varie cose vietavano a discendenti inglesi di parlare il gaelico, vestire come gli irlandesi e sposare persone irlandesi. Tuttavia, siccome il governo di Dublino aveva decisamente poca autorit\u00e0, gli Statuti non ebbero granch\u00e9 effetto.\nLungo il XV secolo, questi orientamenti continuavano costantemente e l'autorit\u00e0 centrale diminuiva consistentemente. Lo stemma della monarchia inglese si trov\u00f2 avvolta in un turbine politico che culmin\u00f2 nella celebre \"Guerra delle due rose\", col risultato che l'influenza inglese in Irlanda si ridusse in maniera nettissima. I successivi Re d'Inghilterra delegarono la loro autorit\u00e0 costituzionale della Signoria d'Irlanda alla potente famiglia Fitzgerald di Kildare, che seppe bilanciare il potere militare con continue alleanze tra Lord e famiglie. Questo port\u00f2 ad un ulteriore allontanamento della Corona inglese dalle realt\u00e0 politiche irlandesi. Le stesse forze gaeliche, sempre pi\u00f9 potenti, crearono una politica sempre pi\u00f9 indipendente ed alienante rispetto a quella inglese, che sarebbe durata fino alla Riconquista Tudor."}
{"id": "830497", "revid": "921573", "url": "https://it.wikipedia.org/wiki?curid=830497", "title": "Personaggi di One Tree Hill", "text": "Questa voce contiene un elenco dei personaggi presenti nella serie televisiva \"One Tree Hill\".\nPersonaggi principali.\nLucas Scott.\nLucas Eugene Scott (interpretato da Chad Michael Murray; stagioni 1-6; guest stagione 9) \u00e8 nato da una relazione liceale tra Dan Scott e Karen Roe. \u00c8 stato cresciuto solo dalla madre, pur essendo stato riconosciuto, dopo che il padre Dan li ha abbandonati per sposare Deb, madre di Nathan, concepito lo stesso anno al college. Lo zio paterno Keith ha cos\u00ec assunto la figura paterna. Lucas vive a Tree Hill e passa la maggior parte del tempo con la sua migliore amica Haley James e con altri amici (come Skills, Mouth e Jimmy) a River Court a giocare.\nAll'inizio della prima stagione viene inserito nei Ravens (squadra del liceo) dal coach Whitey, sotto richiesta di Keith, dopo che la maggior parte dei giocatori sono stati squalificati per guida in stato di ebbrezza. Ha subito problemi con Nathan, capitano della squadra, perch\u00e9 Nathan \u00e8 la stella del basket e si sente minacciato da Lucas.\nLucas ha anche un feeling con Peyton Sawyer (fidanzata di Nathan), ma quando lei e Nathan si lasciano e lui le chiede di fare sul serio, lei spaventata scappa via. Lucas allora si fidanza con Brooke (migliore amica di Peyton e capitano delle cheerleader), ma poi Peyton e Lucas si rendono conto che hanno fatto un errore e vogliono stare insieme. \u00c8 per questo che i due si vedono di nascosto, ma in seguito decidono di dire tutto a Brooke e mentre Peyton sta parlando con Brooke, Lucas \u00e8 coinvolto in un incidente d'auto ( mentre lui e Keith stavano andando all'aeroporto a prendere Karen, che tornava dall'Europa. Lucas viene salvato da Dan, che si trova sulla strada adiacente, ed \u00e8 qui che per la prima volta nella serie Dan riconosce Lucas come suo figlio, per ottenere un intervento immediato all'ospedale. Lucas poi si risveglia da un coma breve e lascia Brooke che poi scoprir\u00e0 tutto e metter\u00e0 la parola fine al suo rapporto di amicizia con Peyton, la quale decider\u00e0 di non vedere pi\u00f9 il ragazzo. Lucas si sente gi\u00f9 e frustrato, va in un bar dove incontra Nicki, la madre egoista della bambina del suo compagno di squadra Jake, e i due vanno a letto insieme. Quando Peyton scopre questo, finisce persino la sua amicizia con Lucas e si riavvicina a Brooke. Lucas cos\u00ec decide di lasciare Tree Hill insieme allo zio Keith, preoccupato della persona che sta diventando. Il suo rapporto con Nathan migliora anche grazie allo stesso odio che i due provano verso il padre.\nNella seconda stagione, Lucas torna a Tree Hill perch\u00e9 Dan ha un attacco di cuore. Tornato a Tree Hill migliora il suo rapporto con Brooke e Peyton, ritornando amici, e anche il rapporto con Nathan si rafforza ancora di pi\u00f9. Nella scuola arriva una nuova ragazza, Anna Taggaro e Lucas ha subito un buon rapporto con lei, ma Anna si accorge che le piace Peyton, essendo lei bisessuale. Lucas scopre anche che ha ereditato da Dan la cardiomiopatia ipertrofica (HCM), ma non lo dice a nessuno. Successivamente Lucas \u00e8 costretto a vivere da Dan a causa della sua malattia (Dan gli compra le medicine), ma anche per proteggere Keith, la cui ragazza \u00e8 stata pagata da Dan per farlo soffrire. Karen da parte sua non si capacita che suo figlio va a vivere da Dan dopo quello che ha subito da lui. Alla fine per\u00f2 Lucas dice tutto alla mamma e i due si riappacificano. Lucas scopre anche che Deb \u00e8 tossicodipendente e quest'ultima vuole vendicare tutte le vittime di Dan. Anche Lucas vuole questo e, quando lo dice a Nathan, questo perde la fiducia che aveva in lui. Lucas poi bacia Brooke, con cui ha legato molto e a cui ha offerto un tetto sulla testa dopo il trasferimento dei suoi a Los Angeles, che per\u00f2 parte per l'estate.\nNella terza stagione, Lucas inizia un rapporto non esclusivo con Brooke e Rachel, una nuova cheerleader, utilizza questo per farla ingelosire. Una serie d'eventi portano Brooke a dormire con Chris Keller e Lucas lo scopre. Quando per\u00f2 Brooke gli mostra le 82 lettere che gli ha scritto in estate ma che non ha mai avuto il coraggio di spedire, Lucas la perdona. L'incidente con Chris Keller porta anche una riappacificazione con Nathan. I due avevano infatti avuto un inizio difficile per il modo in cui Nathan trattava Haley tornata dal tour. La madre di Lucas e Keith finalmente si mettono insieme e si fidanzano ufficialmente. Keith sta inoltre per adottare Lucas quando viene per\u00f2 ucciso da Dan che ritiene il fratello responsabile dell'incendio nel suo autosalone (la vera colpevole \u00e8 Deb) dal quale Lucas lo aveva salvato. Lucas passa un brutto periodo cercando di guarire dalla morte di Keith poich\u00e9 egli era stata la principale figura paterna nella sua vita (Lucas non sa ancora che Dan \u00e8 il colpevole dell'omicidio). Grazie a Whitey, Deb e Haley riesce a superare i brutti momenti. Dopo aver visto l'effetto devastante che la morte di Keith ha avuto su sua madre, Lucas decide che \u00e8 arrivato il momento di dire a Whitey, Nathan e sua madre della sua malattia al cuore (trasmessagli da Dan) e di lasciare quindi il basket per sempre. Durante un tour con sua madre tra le diverse universit\u00e0, Lucas capisce di voler diventare uno scrittore. Viene nominato inoltre testimone del matrimonio di Nathan ed Haley. La sua relazione con Brooke sembra finire in malo modo quando Brooke, durante il matrimonio di Nathan ed Haley, scopre che il giorno della sparatoria Lucas si \u00e8 lasciato baciare da Peyton che \u00e8 ancora innamorata di lui.\nNella quarta stagione, Lucas sta cercando di tornare con Brooke, ma capisce che non \u00e8 ci\u00f2 che vuole la ragazza. Lucas salva Peyton da un molestatore che si finge il fratellastro Derek. Aiuta inoltre sua madre con la gravidanza e decide che dopo il diploma andr\u00e0 all'Universit\u00e0 del North Carolina in modo da poter rimanere vicino a casa in caso di bisogno con la nuova sorellina. Karen e Whitey decidono di permettere a Lucas di giocare 15 minuti a partita per evitargli di dover abbandonare ci\u00f2 che ama. Brooke e Lucas cercano di tornare insieme, ma dopo il discorso di Whitey, capiscono che il loro non \u00e8 vero amore. Peyton confessa cos\u00ec i suoi sentimenti per Lucas. In seguito Lucas scopre che Nathan ha venduto le ultime due partite del campionato per saldare i suoi debiti. Lucas cerca di sabotare i piani del fratello ma scopre che non ce n'\u00e8 bisogno perch\u00e9, quando Nathan comprende realmente cosa vuol dire aspettare un bambino, decide di vincere. Durante i festeggiamenti in campo per la vittoria, Lucas capisce di voler aver accanto a s\u00e9 Peyton; Brooke gli d\u00e0 la sua benedizione dicendo che Peyton \u00e8 la ragazza giusta per lui. Lucas cos\u00ec dice subito a Peyton che lei \u00e8 l'unica che vuole avere accanto quando i suoi sogni si realizzeranno. Durante la festa post partita i due si mettono insieme. Haley viene per\u00f2 investita da una macchina e Lucas, cercando di spiegare ai paramedici quel che \u00e8 successo, ha un attacco di cuore poich\u00e9 non ha preso le medicine prima della partita per giocare al meglio. Mentre \u00e8 in coma in ospedale, Lucas sogna di ricevere una visita da Keith: Lucas vede accadere solo cose negative a persone buone. Keith gli mostra cos\u00ec come sarebbe stata la vita dei suoi amici se lui avesse fatto scelte diverse. Alla fine Lucas si rende conto di dover tornare indietro poich\u00e9 non ha mai detto a Peyton di amarla. Inoltre perdona Jimmy quando Keith gli rivela di non essere stato ucciso dal ragazzo. Grazie ad un compito, Lucas stringe amicizia con Glenda Farrell alla quale affida la prima bozza del suo primo romanzo. Sebbene Keith gli abbia mandato dei segnali riguardo alla verit\u00e0 sulla sua morte, Lucas si avvicina a Dan che chiede a Karen di poter entrare nella vita di loro figlio. Lucas in seguito scopre la verit\u00e0 riguardo a Dan grazie ad Abby Brown, testimone dell'omicidio di Keith. Tenta cos\u00ec di sparare a Dan ma lo manca di proposito. Sua madre Karen viene ricoverata in ospedale a causa delle condizioni critiche del bambino. Viene quindi operata con un parto cesareo al quale assiste anche Lucas che vede cos\u00ec nascere sua sorella: Lily Roe Scott. Lucas, il giorno del diploma, riceve come regalo da sua madre la prima copia rilegata del suo primo romanzo: \"Unkindness of Ravens\". Lo stesso giorno diventa anche zio grazie alla nascita del nipote James Lucas Scott, chiamato cos\u00ec in suo onore. Lucas viene nominato padrino e accetta il ruolo da assistente di Whitey, coach della squadra di basket del college di Nathan.\nNella quinta stagione, Lucas ha pubblicato il suo primo romanzo ed \u00e8 considerato un buon scrittore dai critici; nonostante ci\u00f2 quando torna a Tree Hill sembra non essere pi\u00f9 in grado di scrivere. Lucas ricopre inoltre il ruolo di nuovo coach dei Ravens (il coach seguito a Whitey non viene menzionato) e si assume le sue responsabilit\u00e0 da padrino e zio di James Lucas Scott, sostituendo la figura che un tempo era stata Keith nei suoi confronti. Questo lo porta ad essere tre persone contemporaneamente come lo era stato alla fine della quarta stagione (fidanzato di Peyton, padrino, coach). La storia di Lucas ci insegna quanto sia difficile raggiungere i propri obiettivi e realizzare i propri sogni. Parlando invece di amore, Lucas in questa stagione \u00e8 fidanzato con Linsday, la sua editrice con la quale \u00e8 in procinto di sposarsi e nei vari flashback delle puntate si vedr\u00e0 come \u00e8 finita la storia tra Lucas e Peyton.\nIl primo episodio della sesta stagione si apre con Lucas che attende una delle sue tre donne (Peyton, Brooke e Linsday) all'aeroporto. Arriva Peyton alla quale chiede di sposarsi al Las Vegas. I due poi non si sposano perch\u00e9 decidono di celebrare le nozze con gli amici ed i parenti a Tree Hill. Pubblica un secondo libro che non riscuote successo ed un produttore cinematografico (Julian) gli propone di girare il film del primo libro. Il regista del film dovrebbe essere Reese, il personaggio interpretato dall'attore James Van Der Beek; il progetto per\u00f2 fallisce. Peyton rimane incinta ma rischia di perdere il bambino e la gravidanza la porta ad avere dei gravi problemi di salute. Nella penultima puntata della sesta stagione lui e Peyton finalmente si sposano, mentre nell'ultima puntata lasciano Tree Hill insieme a Sawyer la loro bambina.\nNella nona stagione, Lucas viene richiamato a Tree Hill da Haley \"per prendere in custodia\" James e Lydia, che staranno con Lucas, Peyton e Sawyer fino a quando Nathan non verr\u00e0 ritrovato.\nNathan Scott.\nNathan Royal Scott (interpretato da James Lafferty; stagioni 1-9) \u00e8 il tipico campione di basket della scuola. Tutti i ragazzi lo ammirano, tutte le ragazze sono innamorate di lui, anche se ha una ragazza fissa, Peyton Sawyer, che tratta malissimo. Sembra gli importi solo di s\u00e9 stesso, frequentare feste, ubriacarsi e tradire la sua ragazza, una cheerleader. Sua madre \u00e8 quasi sempre assente per lavoro, vive con un padre oppressivo, che lo spinge a giocare sempre meglio, perch\u00e9 sia il migliore, ma sempre inferiore a lui. Nutre odio nei confronti del suo fratellastro Lucas, che non ha mai veramente conosciuto, dato che hanno posizioni sociali completamente diverse. La vita di Nathan cambia per sempre con l'arrivo di Lucas nella squadra di basket della scuola, i Ravens, e l'incontro con Haley James, migliore amica di Lucas, di cui si innamorer\u00e0 e che arriver\u00e0 a sposare alla fine della prima stagione.\nNathan ha una vita che sembra perfetta: campione di basket, famiglia benestante e una ragazza fissa, \"cheerleader\". Si comporta da bulletto con tutti e tradisce spesso la sua ragazza, che lo lascia, dopo aver capito che lui non vuole cambiare come lei spera. Ha un complicato rapporto con il padre: lui pensa di essere fortunato perch\u00e9 suo padre ha scelto di restare con lui invece con un altro figlio, Lucas, ma Dan \u00e8 oppressivo e in continua ad essere in competizione con il figlio. Tutto cambia quando Lucas, suo fratellastro, entra nella squadra dei Ravens. All'inizio cerca di fare di tutto per spingerlo a lasciare la squadra: gli fa scherzi stupidi, lo esclude dal gioco e lo prende in giro pubblicamente. Nathan ha anche pessimi voti a scuola, decidendo di sfruttare l'occasione per avvicinarsi alla migliore amica di Lucas, Haley, un tutor, e ferirla per ferire Lucas. Ma invece, l'incontro con Haley cambier\u00e0 la sua vita per sempre. Nathan e Haley vengono da due mondi diversi, lui sportivo, lei \"secchiona\"; infatti i suoi amici lo prendono in giro per questo, ma dopo poco Nathan comprende che non gli importa cosa dicono gli altri: lui \u00e8 innamorato di Haley come non lo \u00e8 mai stato. La vicinanza con Haley lo porter\u00e0 anche a conoscere meglio Lucas, tanto da diventare grandi amici. La rivalit\u00e0 col padre, lo porta ad assumere droghe per giocare meglio, collassando durante una partita; per questo, per un breve periodo lascia il basket, ma rientra in squadra, dopo aver capito quanto questo gioco conti per lui. I genitori di Nathan stanno divorziando, e continuano a metterlo in mezzo alle loro discussioni, tanto che Nathan decide di emanciparsi dai genitori e andare a vivere da solo. Grazie al gioco di squadra tra Lucas e Nathan i Ravens arrivano nella finale del campionato di stato, ma perdendo per un solo canestro a causa della spalla slogata di Lucas. Haley inoltre dice di non essere ancora pronta per avere un rapporto sessuale, ma un pomeriggio decide di fidarsi di Nathan, dopo un discorso in cui lui le dice quanto l'ama e che vuole stare per sempre con lei. Lucas si trasferisce, e, quando la mattina della partenza va a salutare Haley li trova insieme, cos\u00ec i due annunciano di essersi sposati la sera prima.\nNella seconda stagione, Nathan e Haley sono sposati e la mattina dopo Nathan riceve una chiamata che gli dice che suo padre ha avuto un infarto ed \u00e8 in coma. Nathan allora va in ospedale e confessa alla madre di essersi sposato e sia lei che il padre non accettano un matrimonio, ritenuto da loro prematuro, ma Nathan non rinnega ci\u00f2 che ha fatto e continua la sua vita con Haley. Si scopre anche che ha perso la verginit\u00e0 con Taylor, una delle sorelle di Haley. Questo all'inizio causa qualche discussione tra i due ma poi tutto si risolve. Il rapporto con Lucas si rafforza ancora di pi\u00f9 e Nathan riceve un'offerta per partecipare ad un importante campo di basket, gli High Flyers, ma rinuncia a tutto per sostenere Haley nel suo desiderio di diventare cantante. Ad aiutarla arriva per\u00f2 un altro cantante Chris Keller, innamorato di Haley che l'allontana da Nathan, tanto che quando Chris le offre l'occasione, lei parte in tour con lui, lasciando Nathan nella disperazione. Nel periodo in cui Haley \u00e8 lontana Nathan \u00e8 depresso e arrabbiato, anche se Haley si mantiene in contatto e continua a dire che lo ama ancora. Una volta Nathan si reca ad Atlanta per dirle che verr\u00e0 in tour con lei, ma Haley non sembra convinta , indirettamente ferendo Nathan che, sentendosi ferito, fugge senza proferir parola. Cos\u00ec Dan chiede al figlio di firmare la petizione di annullamento del matrimonio che lui firma, ma Haley no. Cooper, lo zio di Nathan, pilota di auto da corsa, lo invita a provare a guidare, ma, durante la gara Nathan si schianta, finendo all'ospedale. All'apparenza Nathan l'ha fatto apposta, ma quando Haley chiama dicendo che torner\u00e0 per vedere come sta lui le dice che deve continuare il tour. Litiga anche con Lucas perch\u00e9 gli aveva promesso che non avrebbe pi\u00f9 provato a incriminare Dan di truffa, ma Lucas ha continuato la sua strategia per incastrare il padre. Nathan infine decide di tornare a casa dai suoi e frequentare il campo High Flyers, ma la sera prima di partire, Haley si presenta casa di Nathan dicendogli che lo ama e che torna a casa.\nNella terza stagione, Nathan passa l'estate al campo High Flyers, lontano da Haley perch\u00e9 ha bisogno di riflettere. Nel frattempo a Tree Hill, Deb ha deciso di restare con Dan, dopo l'incendio alla concessionaria dove \u00e8 rimasto ferito, e provare a riunire la sua famiglia, ora che suo figlio \u00e8 tornato a casa. Nathan torna a Tree Hill e cerca di stare lontano il pi\u00f9 possibile da Haley e Lucas, rafforzando la sua amicizia con Peyton. Whitey lo nomina capitano dei Ravens, ma, siccome lui e Lucas sono arrivati alle mani, nel corso delle \"follie di mezzanotte\", l'allenatore li nomina co-capitani, decidendo di spostare la palestra ufficiale dei Ravens, in una vecchia e malmessa, che i ragazzi dovranno sistemare, in questo modo fa pace con Lucas. Nathan e Haley si stanno riavvicinando piano piano e Nathan. Haley convince Chris a tornare a Tree Hill per aiutarla a produrre il suo album. Dopo che suo padre \u00e8 stato eletto sindaco di Tree Hill, lui e Haley passano la notte insieme, ma la mattina dopo lui deve andare via senza neanche salutarla : ha ricevuto una chiamata da sua madre che gli chiedeva di raggiungerla in un motel. Giunto l\u00ec, Deb gli confessa che \u00e8 stata lei ad appiccare l'incendio alla concessionaria per uccidere Dan, e che ora Lucas lo ha scoperto, e lei vuole andarsene da Tree Hill, cos\u00ec i due si salutano. La relazione con Haley procede bene, ma un giorno giunto a scuola incontra Brooke sconvolta che gli riferisce di una sparatoria successa a scuola, ma ancora peggio, Haley \u00e8 ancora li dentro, cos\u00ec lui corre dentro l'edificio per salvarla seguito da Lucas. I due si ritrovano insieme a Skills, Mouth, Rachel, Abby e Marcus ostaggi di Jimmy Edwards. Anche se nessuno dei due ne esce ferito, per loro \u00e8 un'esperienza traumatizzante, soprattutto dopo aver saputo della morte di Keith. Nathan capisce quanto importante sia Haley nella sua vita, e che vuole ancora passare il resto della sua vita con lei, cos\u00ec le chiede di sposarla di nuovo davanti ad amici e parenti. Un altro evento che colpisce Nathan \u00e8 scoprire che Lucas soffre di HCM, e quindi non potr\u00e0 pi\u00f9 giocare a basket. La notte prima del matrimonio Nathan fa un sogno dove vede Haley in acqua, mentre grida il suo nome, e questo lo preoccupa molto, tanto che il giorno delle nozze chiede a Lucas di tenere Haley lontana dall'acqua. Comunque Nathan e Haley riconfermano le loro promesse di matrimonio davanti a tutti con una bellissima cerimonia, a parte per una scenata di Rachel ubriaca, dove si scopre che lei \u00e8 stata a letto con Cooper, e in seguito ruba la limousine degli sposi. Cos\u00ec per andare all'aeroporto per partire per la luna di miele prendono la Mustang, durante il viaggio Haley sta per dire qualcosa di importante a Nathan, ma lui frena appena in tempo per non scontrarsi con la limousine, ma questa finisce in acqua con dentro Rachel e Cooper. Nathan allora si tuffa per salvarli anche se Haley lo prega di non farlo. Nel finale vediamo Nathan che sta finendo l'aria sott'acqua e Haley che urla cercando aiuto, proprio come nel suo sogno .\nNella quarta stagione, Haley \u00e8 ancora sul ponte a chiedere aiuto mentre Nathan \u00e8 incastrato nella limousine, con l'aria che sta per finire, mentre chiamava Haley. Lucas, poi si tuffa, ma trova solo Cooper in acqua, accorgendosi poi di Nathan e Rachel, svenuti sulla riva del fiume. In ospedale Nathan si riprende quasi subito e ringrazia Lucas di averlo salvato, che gli riferisce che \u00e8 stato lui, Nathan, a portare Cooper a riva, \u00e8 stato Nathan a salvare tutti, ma lui non sembra ricordarlo. L'incidente impressiona molto Nathan che non riesce pi\u00f9 a dormire, continuando a tornare sul fiume, sperando una volta tornato a giocare a basket, che tutto torni a posto, invece non \u00e8 cos\u00ec, e questo influisce anche sul suo gioco. Il motivo di quest'ansia, \u00e8 che lui non crede di aver salvato Cooper e Rachel, pensa sia stato Keith a salvare tutti, lui compreso. Confessa questa cosa a Lucas e Peyton, e, mentre lo, fa Rachel sente tutto. Essendo innamorata di lui Rachel usa questa scusa per avvicinarsi a Nathan e allontanarlo da Haley, molto preoccupata per lui. Ma questo non ha effetto sul ragazzo infatti lui riesce anche a confessare a Haley di aver visto Keith. Una mattina Nathan riceve la notizia di essere stato ammesso alla Duke University, confidandolo ad Haley, e lei, le comunica di essere incinta. Nathan \u00e8 molto scosso da questa notizia va da Rachel, che, all'inizio finge di confortarlo, infine gli confessa di non aver visto Keith, ma stava solo cercando di sedurlo. Comunque Nathan accetta la gravidanza di Haley, e ne anche molto felice, ma i due hanno seri problemi economici. Nathan chiede aiuto a suo padre, ma lui non lo aiuta, cos\u00ec l'unico modo che trova per pagare le bollette \u00e8 farsi prestare i soldi da Daunte, un allibratore, che, all'inizio dice a Nathan che i soldi che gli ha dato sono un regalo, ma dopo poco comincia a condizionarlo chiedendo di sbagliare qualche tiro, ed infine di perdere la finale di stato. Durante quest'ultima partita Nate non gioca al suo meglio, ma Lucas e Skills, conoscendo la sua situazione lo escludono dal gioco, in modo che Nathan non possa influire molto sulla partita, ma i Ravens sono comunque in svantaggio. Nell'intervallo Haley dice a Nathan che avranno un maschio, cos\u00ec lui con l'aiuto di Skills e Lucas, vince la finale di stato. Questo ovviamente fa arrabbiare molto Daunte, che, per vendetta vuole investirlo ma invece investe Haley, mentre Lucas ha un attacco di cuore. Nathan, arrabbiato, corre all'auto di Daunte e lo massacra di botte fino ad ucciderlo. Haley rimane in coma per qualche giorno, e Nate \u00e8 disperato, ma poi lei si sveglia insieme a Lucas, e dopo una visita scoprono che il bambino sta bene. Dan si \u00e8 preso la colpa dell'omicidio di Daunte, ma Nathan confessa ad Haley tutto quello che ha fatto, anche se poi si apprende che Daunte \u00e8 morto nell'incidente e non per i pugni. Cos\u00ec la faccenda delle scommesse \u00e8 chiusa, ma, durante una festa, salta fuori un video di lui e Brooke a letto insieme due anni prima, cosa che fa infuriare Haley. I due dopo fanno pace e vanno al ballo insieme, ma la serata non va come previsto, cos\u00ec quando vanno a Honey Grove a prendere Mouth si imbucano al ballo tutti insieme passando una bella serata. Tornati a Tree Hill per\u00f2, dei giornalisti iniziano ad indagare sulle partite truccate, cos\u00ec Lucas si prende la colpa su richiesta di Haley, ma alla fine Nathan confessa ci\u00f2 che ha fatto perdendo la borsa di studio e la possibilit\u00e0 di andare al college. Ad aiutarlo sono Whitey e Haley che gli trovano un posto in un'universit\u00e0 minore, dove Whitey sar\u00e0 di nuovo il suo coach. Arriva il giorno del diploma, e, durante il discorso di fine anno, Haley ha le doglie, e Nathan va in ospedale con lei e assiste alla nascita del figlio: James Lucas Scott. Nate \u00e8 felicissimo insieme a Haley ma arriva la brutta notizia che Dan ha confessato l'omicidio di Keith. Lui e Lucas decidono che d'ora in poi non gli parleranno mai pi\u00f9, concentrandosi sulle loro vite. Il liceo finisce con una partita di basket al River Court, dove tutti firmano il campetto con lo spray, e Nathan sfida Lucas ad un uno contro uno, come tutto \u00e8 iniziato.\nLa quinta stagione comincia con un salto temporale di 4 anni nel futuro. Attraverso dei flashback scopriamo che Nathan ha giocato a basket all'universit\u00e0 nella squadra dei Coobras, con Whitey e Lucas come allenatori, con Haley e il figlio James al suo fianco. Finito il college Nathan era pronto a firmare un contratto con i Seattle Sonics, squadra dell'NBA, ma una sera era si trova in un bar dove un tifoso lo insulta, cos\u00ec i due iniziano a venire alle mani, Nathan viene scaraventato fuori dalla vetrina e una scheggia gli si conficca della spina dorsale impedendogli di camminare, e quindi di giocare a basket. Troviamo quindi Nathan seduto su una sedia a rotelle, trasandato e ubriacone, cos\u00ec depresso per la perdita del suo sogno, che ignora completamente Haley e suo figlio James, ormai di 4 anni. Haley \u00e8 stufa di questo comportamento egoista e minaccia Nathan di lasciarlo, di cacciarlo di casa se non si riprender\u00e0, provando almeno sottoporsi ad una riabilitazione. Con l'aiuto del figlio James e la nuova tata Carrie, Nathan comprende i suoi errori, e si scusa con Haley promettendogli che le cose cambieranno. Ricomincia a camminare ed incontra Quentin, giocatore della squadra dei Ravens, di cui ora Lucas e Skills sono allenatori, e un alunno problematico di Haley. Nathan si affeziona al ragazzo vedendo molto del vecchio se stesso in lui, decidendo di aiutarlo a migliorare il suo gioco. Quentin riconoscente fa lo stesso, per Nathan aiutandolo a tornare a giocare. Un altro problema sorge con Carrie, tata di James, che continua a fare delle \"avances\" a Nathan: nuota nuda in piscina, ci prova con lui, una sera lo bacia. Nathan \u00e8 confuso perch\u00e9 James \u00e8 molto attaccato a Carrie e non vuole cacciarla via, ma non pu\u00f2 sopportare di mentire ad Haley. Una sera prima della partita Nate vuole dire a Haley del bacio, ma viene interrotto da Carrie che gli confessa che si licenzier\u00e0, cos\u00ec lui pensa che andr\u00e0 tutto bene. Quella stessa sera, dopo la partita, Haley non \u00e8 ancora tornata a casa, e Nate si fa una doccia e sente entrare qualcuno, pensa che sia Haley invece \u00e8 Carrie, che dice che lo ama. In quel momento entra Haley nel bagno che ovviamente \u00e8 infuriata, caccia via Carrie e butta Nathan fuori di casa. Nathan cerca di scusarsi in ogni modo dicendo che non \u00e8 successo niente con lei, ma Haley decide di passare un po' di tempo separati. Nel frattempo Dan viene rilasciato e questo preoccupa molto Nathan, perch\u00e9 suo padre vuole avvicinarsi a James. La sera, tornato a casa, Haley scopre del bacio e delle avance di Carrie e ne discute con Nathan : i due cominciano ad urlarsi contro e a litigare furiosamente, nel frattempo James \u00e8 fuori e cade accidentalmente in piscina. Siccome i genitori stanno discutendo non lo sentono e lo vedono appena in tempo per trarlo in salvo dall'annegamento nella piscina, ma, Haley piangendo, dice a Nathan di andarsene, e che vuole il divorzio. Arriva il giorno del matrimonio di Lucas e Lindsay ; c'\u00e8 tensione tra Nathan e Haley, ma, dopo la fuga dall'altare di Lindsay, Haley si accorge che James \u00e8 sparito e che Dan era fuori dalla chiesa. Nathan denuncia il fatto alla polizia, sono tutti molto preoccupati. A rapire James \u00e8 stata Carrie, che ritiene essere lei la mamma del piccolo, ma Dan scopre tutto e salva James riportandolo a casa. Dopo questo avvenimento Nathan e Haley fanno pace e ritornano insieme, e fanno un patto: tutti e due dovranno concentrarsi sui loro sogni. Nathan torner\u00e0 e giocare a basket e Haley a cantare.\nNella sesta stagione, con l'aiuto di Quentin, Nathan torna a giocare come una volta, anche se la schiena gli d\u00e0 qualche problema, cosa che fa un po' preoccupare Haley. Ma una tragedia colpisce tutti, Quentin viene ucciso, un uomo non identificato gli ha sparato, uccidendolo. Per Nate \u00e8 un duro colpo, cos\u00ec come per Haley, Jamie e Lucas. In pi\u00f9, al funerale, scopre che sua madre ha una relazione con Skills, cosa che lo fa molto arrabbiare. Per farsi perdonare Skills decide di prendere il posto di Quentin e aiutare Nathan a tornare a giocare. Haley inoltre \u00e8 molto preoccupata di una cosa: Jamie insiste per vedere nonno Dan, mentre Nate \u00e8 sicuro di volerlo tenere il pi\u00f9 possibile alla larga da lui. Sar\u00e0 poi Haley ad accorgersi che Dan \u00e8 misteriosamente scomparso, Nathan pensa che sia andato a morire da qualche parte. Una mattina arriva una telefonata a casa Scott: il dirigente di una squadra minore di basket vuole incontrare Nathan. Lui vola subito a Charleston ma arrivato li, gli viene comunicato che lo vogliono ingaggiare come coach non come giocatore. Il dirigente, Bobby, si scusa per il fraintendimento, ma dice a Nate che nessuna squadra lo ingagger\u00e0 mai per giocare dato che tutti sono a conoscenza della gravit\u00e0 del suo problema alla schiena. Ma Nathan \u00e8 convinto a tornare a giocare e viene chiamato a giocare in una squadra di Slamball, e lui accetta, perch\u00e9 pensa sia un buon modo per provare che pu\u00f2 ancora giocare. Haley \u00e8 preoccupata per lui, perch\u00e9 ha paura che possa farsi di nuovo male, ma lo incoraggia perch\u00e9 sa quanto questo sia per lui importante. Durante la semifinale per\u00f2 Nathan viene colpito da un giocatore avversario e sono tutti molto preoccupati per lui. Nate sta bene, ma decide di lasciare lo Slamball. Va poi ad un reclutamento per ritornare a giocare a basket dove viene ingaggiato come playmaker dai Charleston Chifes. Purtroppo c'\u00e8 un altro giocatore, Devon Fox, il migliore della squadra e gioca nel suo ruolo. Devon \u00e8 un ottimo giocatore ma \u00e8 molto egoista, gioca solo per segnare molti punti , non gli interessa se questo fa perdere la squadra. Cos\u00ec Bobby, ora coach della squadra, mette Nathan titolare : cos\u00ec la squadra comincia a vincere e Devon viene licenziato. Al suo posto viene ingaggiato Nino Jones, vecchia conoscenza di Nathan, e, siccome i due sono i migliori giocatori, Bobby chiede a Nathan di insegnare a Nino come giocare da guardia tiratrice. Cominciano ad arrivare gli scout dall'NBA per guardare Nathan e Nino ma alla fine decidono di ingaggiare Nino. Questo rende molto triste Nathan che comincia a pensare che non ce la far\u00e0 ad entrare nell'NBA. Dopo il matrimonio di Lucas, in cui lui \u00e8 il testimone, confessa ad Haley le sue insicurezze , che \u00e8 stanco di fallire. Un giorno per\u00f2 giunto negli spogliatoi vede che le sue cose non ci sono pi\u00f9. Tornato a casa dice a Haley che non gioca pi\u00f9 per i Chifes perch\u00e9 \u00e8 stato ingaggiato come playmaker dagli Charlotte Bobcats, squadra dell'NBA. Cos\u00ec Nathan comincia la sua carriera nei Bobcats, sempre con Haley, ormai cantate famosa, e Jamie al suo fianco.\nLa settima stagione inizia un anno dopo il finale della sesta, e non sono presenti i personaggi di Lucas e Peyton. Nathan ha appena finito la sua prima stagione da giocatore dell'NBA e si allena per rimanere in forma. Viene introdotto il personaggio di Clay, agente di Nathan, e suo migliore amico. A casa Scott arriva anche Quinn, sorella di Haley, che rimarr\u00e0 da loro per un po' dato che il suo matrimonio \u00e8 finito. Dopo la festa per i 7 anni di Jamie, Clay deve dare a Nate una brutta notizia: una donna di nome Rene\u00e9, incinta di tre mesi, dice di essere stata a letto con lui durante una festa dopo-partita in trasferta e che il figlio che aspetta \u00e8 di Nathan. Minaccia di rendere questa storia pubblica se non verr\u00e0 pagata 200.000$. Clay consiglia di pagarla, perch\u00e9 se questa storia sar\u00e0 resa pubblica, anche se falsa, avr\u00e0 effetti sul nuovo contratto con i Bobcats. Ma Nathan e Haley decidono di non pagarla, cos\u00ec Rene\u00e9 rende tutto pubblico, causando alla famiglia Scott una crisi, perch\u00e9 dopo un po' Haley comincia a dubitare di Nathan e Jamie si accorge della tensione tra i due. In pi\u00f9 tutti gli sponsor di Nathan e contratti pubblicitari vengono annullati, perch\u00e9 questa storia sta rovinando l'immagine che Nate ha, di bravo ragazzo. A risolvere la faccenda ci pensa Dan, ora conduttore di uno show televisivo sulla redenzione e sposato con Rachel. All'inizio si pensa che lo show sia stato programmato per rendere Nathan pi\u00f9 colpevole, ma alla fine Dan fa confessare a Rene\u00e9 che questa storia \u00e8 tutta una bugia. Anche se la faccenda si risolve, questa cattiva pubblicit\u00e0 ha comunque effetti sulla carriera di Nate: i Bobcats gli offrono un contratto di 2 anni ma Clay insiste e dice che possono avere di pi\u00f9, infine mettono sotto contratto un altro playmaker. Nate \u00e8 infuriato e d\u00e0 la colpa a Clay, inoltre scopre che lui esce con Quinn, dopo che gli aveva proibito di farlo. Nathan licenzia Clay e parla con degli altri agenti che gli offrono di giocare in Spagna a Barcellona. Nello stesso momento la casa discografica dice a Haley che deve andare in tourn\u00e9e. Quando Nathan sta per firmare il contratto con la Spagna, arriva Clay che con una mossa molto furba riesce a far giocare Nathan per i Bobcats chiedendo all'amico di accettare la sua relazione con Quinn. Nathan ha quindi un lavoro assicurato e parte per il tour con Haley e Jamie. Tornato a casa continua gli allenamenti fino all'arrivo di Lydia, madre di Haley e Quinn, che dice di avere il cancro e sta per morire. Nathan \u00e8 dispiaciuto e cerca in ogni modo di stare accanto ad Haley e chiede un parere sul caso di Lydia ad un altro dottore, ma la diagnosi \u00e8 sempre la stessa, cos\u00ec Lydia muore in poco tempo. Dopo questo Haley entra un periodo di depressione profonda, che la porta ad un distacco da Nathan e Jamie. Passando una serata con Jamie, Nate si rende conto di voler avere un altro figlio, ma allo stesso tempo si accorge che la depressione di Haley sta peggiorando. Nathan fa di tutto per cercare di prendersi cura di Jamie e aiutare Haley, ma lei peggiora sempre di pi\u00f9: incendia il pianoforte e non prova a spegnere l'incendio, fa delle telefonate al cellulare della madre lasciando 30 messaggi in cui parla del fatto che non ce la fa pi\u00f9 e che non riesce ad essere di nuovo felice e infine si butta in piscina e quasi affoga. A salvarla \u00e8 proprio Nathan. Dopo questa faccenda Haley sembra stare un po' meglio, cos\u00ec tutti insieme decidono di partire per lo Utah con tutti i loro amici per la premi\u00e8re del film di Julian. In questo viaggio Haley si scusa per il suo comportamento e ringrazia Nate per esserle stata vicino a averla aiutata. Lei non sta ancora del tutto bene, ma riesce di nuovo ad essere un po' felice, grazie soprattutto a Jamie. Tornati a casa Haley ha un'importante notizia da dare a Nathan: aspetta un altro bambino.\nPeyton Sawyer.\nPeyton Elisabeth Sawyer (interpretata da Hilarie Burton; stagioni 1-6) \u00e8 un'interessante e inusuale ragazza. Le sue due pi\u00f9 grandi passioni sono la musica e l'arte; \u00e8 un'esperta nel genere musicale punk e si serve dell'arte per esprimere i problemi che si trova ad affrontare nella sua vita. Cresce praticamente da sola in quanto dei due genitori adottivi la madre, Anna Rebecca, muore quando lei aveva sette anni, e il padre Larry, lavora sempre all'estero. Inizialmente \u00e8 la ragazza di Nathan ma tra i due c'\u00e8 solo sesso e lei inizia ad interessarsi seriamente a Lucas con la quale vivr\u00e0 un grande e tormentato amore. La sua migliore amica \u00e8 Brooke Davis. La vita di Peyton viene sconvolta soprattutto da due fatti: il ritorno e la successiva morte di cancro della madre naturale Ellie, e l'essere presa di mira da un maniaco che si presenta come il fratellastro Derek. In seguito conosce il suo vero fratello Derek che, insieme a Lucas, l'aiuta a fuggire dal \"Falso Derek\". Nella sesta stagione finalmente si sposa con Lucas, con cui avr\u00e0 una figlia, Sawyer Brooke Scott. All'inizio il dottore le comunica che il suo \u00e8 un parto difficile e che lei potrebbe anche morire, ma alla fine sia Peyton che la piccola Sawyer stanno bene.\nHaley James Scott.\nHaley Bob James Scott (interpretato da Bethany Joy Lenz; stagioni 1-9) \u00e8 la pi\u00f9 giovane figlia di Jimmy e Lydia James. \u00c8 cresciuta insieme al suo migliore amico Lucas Scott a Tree Hill e lavora come cameriera nel Karen's Caf\u00e9. \u00c8 la migliore amica di Lucas Scott \u00e8 una ragazza intelligente, la migliore della sua classe, simpatica ma anche un po' timida. Non \u00e8 una che si veste alla moda e pensa solo ad uscire con i ragazzi, \u00e8 un po' l'opposto di Brooke Davis. Quando Lucas entra nei Ravens lei lo sostiene e lo incoraggia perch\u00e9 sa che il suo amico ha un grande talento e vuole che lo sfrutti al massimo, mentre gli altri ragazzi della squadra lo deridono e gli fanno scherzi stupidi, soprattutto Nathan Scott, fratellastro di Lucas. Ma poi Nathan avr\u00e0 bisogno di Haley, e le chieder\u00e0 aiuto per recuperare i suoi brutti voti che mettono a rischio l'anno scolastico. Nonostante un iniziale rifiuto, Haley decide infine di aiutare Nathan, a patto che egli mantenga il segreto e smetta di infastidire Lucas. Tuttavia Lucas scopre ugualmente dell'aiuto di Haley a Nathan e va su tutte le furie, perch\u00e9 pensa che lui la voglia solo usare per ferirlo. Haley spiega, invece, di averlo fatto perch\u00e9 lui fosse lasciato in pace, cosa che \u00e8 avvenuta; ciononostante Lucas le chiede di smettere di vedere Nathan: lei rifiuta, perch\u00e9 vuole rispettare l'impegno preso. Lucas le rinfaccia che lo sta facendo perch\u00e9 prova qualcosa per Nate; sebbene inizialmente lei lo neghi, si rende poi conto della verit\u00e0 e dei suoi sentimenti per Nathan. Brooke per\u00f2 ad una festa dice a Haley che Nathan ha letto davanti a tutti un suo bigliettino, sebbene non sia vero, e lei se ne sente molto offesa. Nathan vuole chiarire il malinteso e cerca di spiegarlo a Haley, che decide di credergli. Con l'aiuto di Brooke che vuole scusarsi i due escono insieme e mentre parlano capiscono di avere molto in comune e di piacersi molto. Ma durante la cena arrivano gli amici di Nathan che lo prendono in giro perch\u00e9 \u00e8 con Haley cos\u00ec lui fa finta che non sia un appuntamento e ovviamente Haley ci rimane molto male. Comunque il giorno dopo Nathan va a casa di Haley, si scusa e la bacia. Per Haley \u00e8 il primo bacio e pi\u00f9 frequenta Nathan pi\u00f9 si innamora di lui anche se Lucas non approva molto. Haley \u00e8 un po' insicura perch\u00e9 ama Nathan e sa che lui \u00e8 il ragazzo giusto per lei (si tatua anche il suo numero di maglia sul fondo schiena) ma ha paura che lui non ricambi questi sentimenti, invece \u00e8 proprio Nathan il primo a dire a Haley che l'ama. Lucas dice a Haley che si trasferi\u00e0 con Keith a Charleston e lei \u00e8 triste perch\u00e9 non vuole perdere il suo migliore amico. Haley e Nathan non copulano perch\u00e9 Haley vuole aspettare il matrimionio e si sente insicura. Nathan cerca di rispettare questa decisione ma un giorno Haley scopre che Nathan ha visitato dei siti prono e si sente offesa. Alla fine Nathan va a scusarsi con lei, sotto la pioggia, e le dice che ama lei e non vuole nessun'altra. Lei allora decide di fidarsi e di fare l'amore con lui. La mattina seguente Lucas va a salutare Haley prima della partenza e la trova insieme a Nathan, capendo che sono stati insieme. Ma a sorpresa Haley annuncia che la sera prima lei e Nathan si sono sposati.\nNella seconda stagione, il loro matrimonio continua, ma Haley e Nathan incontrano sempre pi\u00f9 difficolt\u00e0, e incominciano a pensare che il matrimonio potrebbe ostacolare i loro sogni, basket per Nathan e musica per Haley. Con l'arrivo di Taylor, sorella di Haley, le cose si complicano, perch\u00e9 Haley scopre che Nathan ha perso la verginit\u00e0 proprio con Taylor. Con l'arrivo in citt\u00e0 di Chris Keller le cose peggiorano, Haley incomincia a lavorare con lui, realizzando il suo sogno, ma Nathan non si fida di Chris. Haley cos\u00ec parte per un tour proprio con Chris, lasciando Nathan, che aveva rinunciato agli High Flyers (campo di basket \u00e9lite) per rimanere con lei. In seguito Lucas e Brooke faranno un viaggio per convincere Haley a tornare; nonostante un iniziale fallimento, la visita dar\u00e0 i suoi frutti e Haley torner\u00e0, ma Nathan, che si sente tradito nella sua fiducia, \u00e8 molto arrabbiato con Haley, ed andr\u00e0 agli High Flyers.\nAll'inizio della terza stagione, Nathan ed Haley sono ancora separati. Nathan \u00e8 arrabbiato con Haley e pensa a un divorzio. Haley intanto si \u00e8 trasferita nel suo ex appartamento, ora di Brooke, con la quale allaccer\u00e0 buoni rapporti; Brooke convince inoltre Haley a diventare una \"cheerleader\", anche allo scopo di riconquistare Nathan. Se da una parte il rapporto con Nathan va in pezzi, quello con Lucas, che vuole smettere di giocare a basketas perch\u00e9 malato di cardiomiopatia ipertrofica (HCM), si intensifica sempre pi\u00f9. Pi\u00f9 tardi, dopo un lungo \"processo\" Haley e Nathan riallacciano il loro rapporto come una coppia sposata. Anche con Peyton riallaccer\u00e0 il suo rapporto, per poter incidere un disco per la ricerca contro il cancro al seno che ha colpito la madre biologica di Peyton. Dopo la morte di Keith, ucciso in realt\u00e0 da Dan sebbene tutti credano sia stato Jimmy Edwards, Haley e Nathan si sposano di nuovo. Haley scopre anche che potrebbe essere incinta.\nDan Scott.\nDaniel \"Dan\" Scott (interpretato da Paul Johansson; stagioni 1-7, 9; guest stagione 8) era un grandissimo giocatore di basket ai tempi del liceo, per questo sport Dan ha rinunciato alla relazione con Karen e a fare da padre a Lucas. In seguito si \u00e8 sposato con Deb e ha avuto Nathan. Le assenze per lavoro della moglie e l'arroganza di lui, che nel frattempo ha aperto una concessionaria, hanno distrutto il matrimonio. Dan \u00e8 infatti un uomo che misura la vita con il successo e con questa convinzione ha cresciuto il figlio Nathan, che secondo lui non \u00e8 mai abbastanza bravo. Quando Nathan si sposa con Haley, Dan gli dice di lasciarla per non rovinarsi il futuro come giocatore. Intanto Deb gli chiede il divorzio e Dan accetta di concerglielo solo se lei accetta di fare la brava mogliettina durante la sua campagna elettorale per diventare sindaco, carica che ottiene nonostante la candidatura anche di Karen. Dopo che Dan trova Deb a letto con suo fratello Keith, comincia una vera e propria guerra tra i due fratelli. Un giorno qualcuno tenta di uccidere Dan drogandolo e incendiando il suo ufficio. Viene salvato da Lucas. Per una serie di coincidenze (come l'aver comprato la stessa bottiglia con la quale Dan \u00e8 stato drogato), Dan si convince che il responsabile sia Keith, mentre invece \u00e8 Deb. Quando l'emarginato Jimmy Edwards prende in ostaggio alcuni ragazzi al liceo, Dan, sopraffatto dall'odio, spara a suo fratello Keith, facendo ricadere la colpa su Jimmy. In seguito Dan si prender\u00e0 la colpa per un grave pestaggio che ha commesso Nathan ai danni di uno strozzino. Da sempre ancora innamorato di Karen, nella quarta stagione ci sar\u00e0 un riavvicinamento tra i due: alla fine per\u00f2, grazie a Lucas, tutti scopriranno che in realt\u00e0 Dan ha ucciso Keith. Nella quinta e sesta stagione sembra trasformarsi improvvisamente in un uomo per niente malvagio, anche se nessuno gli crede (ad eccezione del piccolo Jamie). Muore nell'undicesimo episodio della nona stagione, dopo aver salvato il figlio Nathan da un lungo e tortuoso sequestro. Verr\u00e0 perdonato sul punto di morte da Haley, l'ex moglie Deb, i nipoti James e Lily ma non dal figlio Lucas. Dopo la sua morte verr\u00e0 perdonato anche dal fratello Keith, che si presenter\u00e0 come angelo per accompagnarlo nell'aldil\u00e0.\nBrooke Davis.\nBrooke Davis Baker (interpretata da Sophia Bush; stagioni 1-9) \u00e8 stata inizialmente introdotta come la migliore amica di Peyton Sawyer. Nel corso del tempo il personaggio di Brooke si trasforma da ragazza selvaggia, e in generale spensierata, in una giovane donna pi\u00f9 matura e con i piedi per terra. Insieme a Peyton ha un ruolo chiave nel triangolo amoroso centrale della serie che coinvolge Lucas Scott. Nelle stagioni successive, tuttavia, il suo arco narrativo \u00e8 concentrato tutto sulla sua carriera come designer di moda per Clothes Over Bros e anche nella sua storia d'amore, con conseguente matrimonio, con Julian Baker, con il quale avr\u00e0 due gemelli, Davis e Jude.\n\u00c8 nata al New Brunswick County Hospital a Tree Hill, North Carolina, da Robert Theodore \"Ted\" Davis, Jr. e Victoria Anne Davis (nata Montgomery) il 4 marzo 1989. \u00c8 stata, la ragazza pi\u00f9 cool, di Tree Hill, ed \u00e8 stata descritta come la ricca e popolare capitano della squadra di cheerleader del liceo di Tree Hill. La mancanza di autorit\u00e0 nella sua vita hanno, fatto, degli anni di scuola di Brooke, essere pieni di bevute, feste e di promiscuit\u00e0. Ha un legame molto stretto, con il suo primo amore di Lucas Scott, ed ha anche molte amicizie . Peyton Sawyer \u00e8 la sua migliore amica, sin dall'et\u00e0 di otto anni; lei \u00e8 anche amica delle ex compagne di stanza, Haley James Scott e Rachel Gatina, del marito di Haley, Nathan Scott, di Mouth McFadden, e della sua, ex assistente Millicent Huxtable. \"Karen Roe\", la madre di Lucas, \u00e8 stata l'unica figura materna, per Brooke dato che, si trasfer\u00ec, temporaneamente con lei quando i suoi genitori, lasciarono Tree Hill. Nel corso della sua crescita personale, Brooke diventa pi\u00f9 indipendente e matura, in parte a causa della sua relazione con Lucas. Anche se i due inizialmente avevano, rotto a causa del triangolo amoroso che coinvolge Peyton, Brooke, ha poi, perdonato entrambi, rimanendo amica, con entrambi. Una volta raggiunta l'et\u00e0 adulta, Brooke diventa una stilista di successo, creando una propria azienda. I rapporti di Brooke con la madre e la figlia adottiva, svolgono, un ruolo significativo nel suo sviluppo del suo personaggio. Nella quinta e sesta stagione, la madre, Victoria, che l'ha sempre ignorata, rimane, sempre, fredda e distaccata con lei. Alla fine, Brooke \u00e8 motivata a diventare una buona madre, questo la spinge, a prendere, in affidamento, una ragazzina adolescente, di nome Samantha. Anche se Sam \u00e8 inizialmente schiva, nei suoi confronti, alla fine, si stabilisce un profondo legame, tra le due, e Brooke, si dimostra, essere un ottimo genitore. Sam poi la lascia per andare, a vivere con la sua madre biologica. Pi\u00f9 tardi nella serie, Brooke diventa, finalmente, una mamma, nonostante, delle analisi, fatte precedentemente, le avessero detto, di non poter avere, figli, alla fine da alla luce due gemelli maschi : Davis e Jude Baker.\nNella prima stagione, Brooke Davis, viene presentata come : il capitano delle cheerleader del liceo, di Tree Hill. Lei prende in simpatia Lucas Scott, quando, questi, entra a far parte della squadra di basket della scuola, cercando di sedurlo, come fa di solito, con avances sessuali. Ma Lucas, invece, \u00e8 interessato solo alla sua migliore amica, Peyton Sawyer, quindi egli, costantemente rifiuta le sue avances. Dopo un incidente, con la droga in cui Peyton, rimane coinvolta, Lucas si rende conto che Brooke, in realt\u00e0 \u00e8 una persona molto leale e premurosa, cominciando, a provare, qualcosa per lei, fino a quando i due, cominciano ad avere una relazione. Quando Lucas si rende conto, di provare ancora dei sentimenti per Peyton, lui e la ragazza, fanno del sesso, alle spalle di Brooke. Lucas rompe con Brooke, ma Peyton decide di porre fine alla loro storia d'amore segreta, perch\u00e9 si sente in colpa e non vuole danneggiare la sua, amicizia con Brooke, visto che lei, \u00e8 la sua migliore amica. Quando Brooke scopre cosa \u00e8 realmente accaduto, per\u00f2, finisce, lo stesso, la sua amicizia con Peyton e si rifiuta di parlare o con lei o con Lucas. Durante questo tempo, Brooke, si spaventa, perch\u00e9 pensa di essere rimasta incinta, ma alla fine scopre che, in realt\u00e0, erano negativi; tuttavia, in una accesa, discussione con Lucas,lei le dice, di essere, incinta di suo figlio. Quando, viene fuori, la verit\u00e0, Brooke spiega a Lucas, di averlo fatto, perch\u00e9, voleva punirlo, per averla tradita, con la sua migliore amica. Dopo, che entrambe, si alleano, contro Nicki (la ex-ragazza di Jake Jagielski), Brooke e Peyton, decidono di fare una tregua e lentamente cominciano a ricostruire la loro amicizia.\nAll'inizio della seconda stagione, Brooke \u00e8 costretta a crescere quando suo padre perde il lavoro, costringendo cos\u00ec la famiglia Davis a vendere i loro effetti personali e diventare, temporaneamente, indigenti. Stando, ancora male per come, si sono concluse, le cose con Lucas, inizia, a frequentare, il suo vicino, Felix Taggaro, essi, diventano \"Amici di letto\". Pi\u00f9 tardi, le cose diventano tese tra Brooke e Mouth, quando lui le dice, di essersi innamorato di lei, nonostante, questo, Brooke, lo vede, soltanto, come un \"fratello minore\". Nel frattempo, comincia ad uscire, con Felix dopo che questo, promette di non spezzarle il cuore come, invece, ha fatto Lucas. Durante questo tempo, Brooke decide di concorrere per la presidenza del corpo studentesco del liceo, di Tree Hill contro gli studenti, molto pi\u00f9 studiosi, con del duro lavoro, e con pi\u00f9 esperienza di lei. Anche di fronte alla campagna politica sporca, del suo rivale, Erica Marsh, alla fine, riesce a vincere le elezioni studente dopo che Mouth, tiene un, toccante, discorso, su di lei, davanti, ad una sala gremita solo, per lei. Dopo le, elezioni, Brooke, fa pace con Mouth e fa addirittura, amicizia, con la sua rivale, appena sconfitta, Erica. Verso la met\u00e0 della seconda stagione, Brooke viene a sapere che suo padre, ha trovato, un nuovo lavoro e che la sua famiglia si sta trasferendo in California, accusa di questo. Tuttavia, lei \u00e8 entusiasta quando scopre che Lucas ha convinto i genitori di Brooke, a farle vivere con Karen fino all'estate, dove, allogger\u00e0, nella camera di Lucas, siccome, lui vive, con Dan. Nel frattempo, Brooke scopre che, quello che ha scritto, la parola : \"LESBICA\", sul armadietto di Peyton, con la vernice spray, \u00e8 Felix, rompe subito, con lui. Dopo aver chiuso le cose con Felix, una certa, tensione sessuale comincia a sorgere tra Brooke e Lucas; tuttavia, dopo aver trovato le lettere che Lucas ha scritto a Peyton, Brooke crede che Lucas, si ancora, innamorato, di Peyton, e per questo, chiede, a Lucas, di rimanere, solo amici. Nel finale di stagione, Brooke si sta preparando a partire per l'estate, e Lucas la bacia, confessandole, finalmente, ci\u00f2 che sente per lei. Stordita e distrutta, allo stesso tempo, Brooke lascia la citt\u00e0, nei momenti, finali, dell'episodio, la vediamo, seduta, all'interno, del taxi in lacrime.\nWhitey Durham.\nBrian \"Whitey\" Durham (interpretato da Barry Corbin; stagioni 1-4; guest stagioni 5-6) \u00e8 l'allenatore dei Ravens. Whitey e Dan non sono mai andati molto d'accordo poich\u00e9 hanno differenti opinioni riguardo alla squadra. Whitey spesso parla con grande rammarico della morte di sua moglie Camilla poich\u00e9 quando era viva lui non ha trascorso tutto il tempo possibile insieme a lei. Allena i Ravens da 35 anni, e vorrebbe vincere il campionato nazionale come coach prima di ritirarsi. 18 anni prima i Ravens erano arrivati alle finali nazionale, ma dopo che il capitano Dan Scott si era rifiutato di giocare perch\u00e9 in disaccordo con la tattica di Whitey, la squadra aveva perso. Saranno i due figli di Dan, Nathan e Lucas, a riscattare l'errore del padre vincendo il campionato nazionale 18 anni dopo.\nKeith Scott.\nKeith Scott (interpretato da Craig Sheffer; stagioni 1-3; guest stagioni 4 e 9) \u00e8 il fratello maggiore e buono di Dan. Dopo che Dan abbandon\u00f2 Karen incinta durante il liceo, Keith la support\u00f2 crescendo Lucas come se fosse figlio suo, sebbene a volte dimostrasse per Karen pi\u00f9 della semplice amicizia che la ragazza si aspettava. Nella seconda stagione comincia a frequentare Jules, una donna in realt\u00e0 ingaggiata da Dan per vendicarsi del fratello che era andato a letto con Deb. Il compito di Jules era quello di far innamorare di lei Keith per poi spezzargli il cuore. Ma Jules si innamora davvero di Keith e quando l'uomo le propone di sposarlo lei accetta chiedendo a Dan di uscire da questa storia. La scoperta del piano da parte di Karen rovina il felice finale. Dopo mesi di assenza, Keith torna a Tree Hill e qui finalmente riceve da Karen (che finalmente \u00e8 consapevole dei suoi sentimenti) la proposta di matrimonio. Ma neanche questa va a buon fine sempre per colpa dell'odio di suo fratello Dan, che lo uccide senza mezzi termini credondolo colpevole di un tentato omicidio ai suoi danni. Ritorner\u00e0 come special guest star nella quarta stagione, apparendo sotto forma di sogno prima a Nathan, poi a Lucas e infine a Karen, quando nel ventunesimo episodio lei sta per morire partorendo la loro bambina. Ritorner\u00e0 nell'undicesimo episodio della nona stagione per accompagnare il fratello Dan nell'aldil\u00e0, dopo che lo avr\u00e0 perdonato.\nKaren Roe.\nKaren Roe (interpretata da Moira Kelly; stagioni 1-4; guest stagioni 5-6) \u00e8 la madre di Lucas. Dan l'ha abbandonata dopo che lei rimase incinta durante il liceo ma con l'aiuto del fratello di Dan, Keith, Karen \u00e8 riuscita a crescere Lucas da sola. Gestisce un caf\u00e8 a Tree Hill e diventa socia di Deb, ex moglie di Dan. Con Peyton fonda il TRIC, un club musicale per tutte le et\u00e0. Dopo tanti combattimenti psicologici con s\u00e9 stessa ammette di amare Keith e accetta di sposarlo ma troppo tardi perch\u00e9 poco dopo questo viene ucciso dal fratello (la storia tra Caino e Abele fa spesso da cornice a questa serie). Karen, distrutta dall'avvenimento scopre che il suo amato le ha lasciato un grandissimo \"regalo\". \u00c8 in attesa di una piccola Scott, che chiamer\u00e0, in onore di un sogno fatto in cui era presente Keith, Lily (giglio).\nDeb Scott.\nDeborah \"Deb\" Helen Lee-Scott (interpretata da Barbara Alyn Woods; stagioni 1-4, 6; ricorrente stagione 5; guest stagione 9) \u00e8 la moglie di Dan e la madre di Nathan. Ha da sempre dei gravi problemi matrimoniali, apparentemente per la sua dedizione al lavoro, in realt\u00e0 per il carattere impossibile del marito. Accetta di aiutarlo a diventare sindaco solo per poter avere il divorzio, ma nel frattempo la coppia si far\u00e0 continui e crudeli dispetti reciproci. Tenter\u00e0 di uccidere il marito drogandolo e incendiando il suo ufficio, ma Dan attribuir\u00e0 la colpa a Keith arrivando a ucciderlo. Deb cade nella trappola dell'alcolismo e dell'abuso di psicofarmaci. Pi\u00f9 volte cerca di disintossicarsi soprattutto per il bene del figlio Nathan. Nella quinta stagione avr\u00e0 una relazione un amico del figlio, Skils Taylor, basata inizialmente sul sesso e diventando in seguito vero amore.\nMouth McFadden.\nMarvin \"Mouth\" McFadden (interpretato da Lee Norris; stagioni 3-9; ricorrente stagioni 1-2) \u00e8 uno dei pi\u00f9 vecchi amici di Lucas. Qualcuno direbbe che Mouth \u00e8 il classico sfigato ma nella seconda stagione, dopo un'iniziale cotta non corrisposta per Brooke si fidanza con la brillante Erica. Innamoratosi della bella Rachel, della quale diventer\u00e0 intimo amico e confidente, si fidanzer\u00e0 poi per un breve periodo con GiGi, sua collega commentatrice delle partite dei Ravens, e si innamorer\u00e0 in un secondo momento della fondatrice dei \"ragazzi onesti\" Shelly, con la quale perder\u00e0 la verginit\u00e0 ad una festa. Mouth sogna di diventare un giornalista sportivo. Nella quinta stagione inizia una relazione con Millicent, l'assistente di Brooke.\nRachel Gatina.\nRachel Gatina (interpretata da Danneel Harris; stagione 4; ricorrente stagioni 3 e 7; guest stagione 5) fa la sua prima apparizione nella terza stagione, durante una festa di Halloween, e cerca subito di sedurre Lucas Scott, che al tempo era impegnato con Brooke Davis. Nonostante i due fossero una coppia pi\u00f9 o meno affiatata, Rachel \u00e8 riuscita a soffiarglielo. La cosa non dur\u00f2 molto, perch\u00e9 Rachel aveva gi\u00e0 puntato un altro ragazzo, anche questo molto legato a Brooke, Mouth McFadden. Rachel riesce avvicinarsi anche a quest'ultimo, fintanto che Brooke litiga con Mouth. Rachel \u00e8 responsabile dell'apertura della capsula del tempo, che provocher\u00e0 poi una terribile tragedia. Entra far parte delle \"cheerleader\" con disappunto da parte di Brooke. Sul finire della stagione 3, si scopre che Rachel da ragazzina era obesa, e ha fatto cos\u00ec ricorso alla chirurgia plastica. Sempre sul finire della stagione, Rachel incomincia una relazione con lo zio di Nathan Scott, Cooper Lee, che ignora che la ragazza \u00e8 minorenne (Rachel ha infatti 17 anni). Dopo che Cooper scopre la vera et\u00e0 della ragazza decide di lasciarla, cos\u00ec Rachel, al matrimonio di Nathan e Haley James, si ubriaca e in seguito provoca un incidente stradale in cui vengono coinvolti Cooper e Nathan. Prima dell'incidente Rachel dice a Cooper di essere incinta, ma non era vero.\nLa quarta stagione si apre dove si \u00e8 conclusa la precedente. Rachel, Cooper e Nathan riescono a sopravvivere all'incidente, Rachel confessa a Cooper di non essere veramente incinta, lo disse solo perch\u00e9 voleva stare con Cooper, poi capisce che la loro relazione non pu\u00f2 continuare. In seguito, Rachel ha un'infatuazione per Nathan, scatenando le ire di Haley. Nonostante questo, non accade nulla tra i due. In seguito, Rachel chiede a Haley di farle da tutor, ma questo per un secondo fine; infatti Rachel, ha voluto Haley come tutor solo per rubarle il test di calcolo, che avrebbe dovuto essere l'esame d'ammissione al diploma. Rachel poi coinvolge anche Brooke che viene scoperta, ma Rachel si assume tutte le colpe in quanto Brooke aveva un importante contratto con una casa d'abbigliamento. Cos\u00ec Rachel si dimostra essere una vera amica per Brooke. Questo per\u00f2 non basta per evitare l'espulsione dalla scuola. Cos\u00ec Rachel se ne va da Tree Hill, ma nonostante tutto torna e scopre che riesce a ottenere comunque il diploma (grazie a Brooke che aveva parlato con il preside). Rachel inoltre vince un servizio fotografico organizzato dalla rivista \"Maxim\" (che diventer\u00e0 poi il vero servizio fotografico di Danneel).\nLa quinta stagione parte 4 anni dopo il finale della quarta, e scopriamo che Rachel era una modella per la linea d'abbigliamento di Brooke, la \"Clothes Over Bro's\". Rachel ha per\u00f2 molti problemi, cos\u00ec Brooke (costretta da sua madre) deve licenziarla. Rachel incomincia cos\u00ec a drogarsi, rischiando anche la vita in seguito a un'overdose, ma nonostante tutto Brooke riesce a salvarla. Rachel torna poi a Tree Hill con Brooke, con cui condivider\u00e0 la casa (assieme anche a Peyton Sawyer), ma Victoria (la madre di Brooke) l'andr\u00e0 a trovare e le far\u00e0 un discorso sconfortante. Rachel, dopo le parole di Victoria, sente di non potercela fare e presa dalla paura scappa da Tree Hill.\nNella settima stagione troviamo Rachel moglie di Dan Scott e produttrice dello show televisivo sulla redenzione che Dan conduce. Attraverso vari flashback si scopre che Rachel e Dan si erano incontrati in uno strip-club, dove Rachel lavorava, e dopo vari incontri avevano deciso di mettersi insieme, principalmente per fare soldi. Rachel aveva comprato illegalmente un cuore da trapiantare a Dan, gravemente malato. Dopo l'intervento, avvenuto in Messico in condizioni illegali, Dan si era ripreso e aveva cominciato con la nuova moglie la costruzione di un impero televisivo e finanziario da far gola a chiunque. Dopo qualche puntata della serie per\u00f2 Dan capisce che non \u00e8 questo che vuole e che per cercare il perdono della propria famiglia l'unica cosa che pu\u00f2 fare \u00e8 passare il resto della vita a espiare i suoi peccati, cos\u00ec divorzia da Rachel, dando tutto il suo denaro in beneficenza. Di Rachel da quel momento non si sa pi\u00f9 nulla.\nJamie Scott.\nJames \"Jamie\" Lucas Scott (interpretato da Jackson Brundage; stagioni 5-9) \u00e8 il figlio di Haley e Nathan. Nasce il giorno in cui i suoi genitori si diplomano, alla fine della quarta stagione. All'inizio della quinta stagione ha 4 anni, legatissimo allo zio Lucas e a Brooke ed molto intelligente (sa gi\u00e0 leggere e scrivere), molto astuto e sensibile. \u00c8 l'unico personaggio affezionato a Dan Scott. Ha un coniglio di nome Chester. Ha un buon rapporto con Skils e Quentin, un giocatore della squadra di basket del liceo. Nelle serie successive sviluppa una preferenza per una sua amichetta, Madison. Si affeziona molto anche a Skills, Julian e Quinn.\nJulian Baker.\nJulian Andrew Baker (interpretato da Austin Nichols; stagioni 7-9; ricorrente stagione 6) \u00e8 un produttore cinematografico e regista. Ha attraversato un vita perennemente giudicata in malo modo dal padre. Quando appare per la prima volta inizia una relazione con Peyton che aveva appena rotto con Lucas. Dopo si rende conto che lei non potr\u00e0 mai dimenticare Lucas, la lascia. Qualche tempo dopo, si dirige a Tree Hill per produrre una versione cinematografica del libro di Lucas. In un primo momento sembrava volere solotanto indietro Peyton, ma poi si innamora di Brooke poich\u00e9 sente un legame speciale con lei. Nella settima stagione, Julian \u00e8 preso di mira da Alex Dupre, una modella e attrice assunta da Brooke per \"Clothes Over Bro.\" Brooke diventa molto gelosa dell'amicizia tra i due e si lasciano per un po'. Dopo essersi rimessi di nuovo insieme, i ragazzi faranno un viaggio in Utah, dove Julian propone a Brooke di sposarlo. Lei dice di s\u00ec. Nella ottava stagione, si sposa con Brooke. Julian e Brooke decidono di voler formare una famiglia, e pensano di adottare un bambino. Incontrano una ragazza diciannovenne di nome Chloe. Chloe decide allora di dare il suo bambino a Brooke e Julian, ma una volta che si riconcilia con il suo ex-fidanzato decide di tenere il bambino, lasciando Julian e Brooke con il cuore spezzato. Poche settimane dopo, Brooke e Julian decidono di trasferirsi a New York fino a quando scoprono che Brooke aspetta un bambino e decidono di rimanere a Tree Hill. Scoprono inoltre che sono due gemelli e dopo una caduta di Brooke durante il lavoro vengono fatti nascere prematuri, a sette mesi. L'ultima volta si vedono Brooke e Julian \u00e8 a casa con i gemelli, che sono due maschietti di nome Jude e Davis Baker.\nClay Evans.\nClay Evans (interpretato da Robert Buckley; stagioni 7-9) \u00e8 un agente sportivo, migliore amico di Nathan, con cui fonder\u00e0 un'impresa (la Fortitudes) per il reclutamento di atleti. Ha perso la moglie Sarah, dopo una lunga malattia, con cui ha auto un figlio Logan. Inizialmente Clay a causa del dolore causato dalla perdita della moglie dimentica dell'esistenza del figlio (che vivr\u00e0 coi nonni materni), ma successivamente, nella nona stagione, si ricorder\u00e0 di lui e sposandosi con Quinn i tre daranno vita a una vera e propria famiglia. Anche lui come la moglie \u00e8 rimasto ferito nella sparatoria che coinvolgeva Quinn e Katie.\nQuinn James.\nQuinn James Evans (interpretata da Shantel VanSanten; stagioni 7-9) \u00e8 la sorella maggiore di Haley James. Fotografa e sorella maggiore di Haley, si trasferisce a Tree Hill nella settima stagione (il suo personaggio occuper\u00e0 lo spazio narrativo lasciato da Payton). Si innamora di Clay e questo inizialmente compromette il suo rapporto con Nathan (che non approva la relazione tra i due). Aiuta a far superare a Clay la morte della moglie, Sarah. Alla fine della settima stagione verr\u00e0 coinvolta in una sparatoria con Clay e Katie (una giovane, innamorata di Clay e sosia di Sarah) ma riuscir\u00e0 a sopravvivere. Sposer\u00e0 Clay e adotter\u00e0 Logan, il figlio che l'uomo ha avuto dal precedente matrimonio.\nQuinn arriva a Tree Hill per il settimo compleanno di Jamie, il figlio avuto da sua sorella Haley e suo marito Nathan, in seguito viene rivelato il vero motivo del suo arrivo: la separazione dal marito David. In seguito Quinn parler\u00e0 per la prima volta al ragazzo che ama (Clay) dopo aver mangiato dei Brownies al cioccolato pieni di erba. Nell'episodio \"Un'altra possibilit\u00e0\" Quinn fa entrare il ragazzo nella sua vita, mostrandole il volontariato, e la sua pi\u00f9 grande passione: la fotografia. Alla fine di questo episodio Clay e Quinn si scambiano il loro primo bacio. Nel finale di stagione Quinn e Clay verranno (insieme a una giovane ragazza di nome Katie, che \u00e8 innamorata di Clay \u00e8 ed il sosia di Sarah) coinvolti in una sparatoria e finiranno in coma. All'inizio dell'ottava stagione Quinn e Clay sono ancora in coma.\nAlex Dupre.\nAlex Dupre (interpretata da Jana Kramer; stagioni 7-9) \u00e8 una famosa attrice, sceneggiatrice e cantante. Inizialmente si innamora di Julian, ma poi intreccia una relazione con Chase, contendendoselo con Mia. Lascer\u00e0 Tree Hill alla fine dell'ottava stagione per intraprendere un tour, lasciando cos\u00ec un distrutto Chase.\nChase Adams.\nChase Adams (interpretato da Stephen Colletti; stagioni 8-9; ricorrente stagioni 4, 6-7; guest stagione 5) \u00e8 uno dei \"Ragazzi Onesti\". Si innamora di Brooke e ha una storia con quest'ultima. I due rompono dopo la fine del liceo e, nella sesta serie, Chase frequenta Mia, una giovane cantautrice di talento. I due rompono alla fine delle settima stagione, dopodich\u00e9 Chase inizia una relazione con Alex Dupr\u00e8, ma poi anche Mia vorrebbe tornare con Chase e tra i tre inizia un triangolo alla fine del quale Chase sceglie Alex.\nChris Keller.\nChris Keller (interpretato da Tyler Hilton; stagione 9; ricorrente stagioni 2-3; guest stagione 4) \u00e8 un giovane cantautore, di talento ma sbruffone. Aiuta Haley, per la quale nutre una forte attrazione, a sviluppare il suo talento per la musica e la porta con s\u00e9 in tour con le \"The Wreckers\" allontanandola da Nathan. Al momento giusto sapr\u00e0 riscattarsi aiutando i due a riavvicinarsi. Nella nona stagione torna come dirigente della Red Bedroom Records e con Julian, aiuter\u00e0 Dan a salvare Nathan."}
{"id": "830513", "revid": "121129240", "url": "https://it.wikipedia.org/wiki?curid=830513", "title": "Margine di contribuzione", "text": "Si definisce margine di contribuzione unitario la differenza tra il prezzo di vendita unitario ed il costo variabile unitario che sono rispettivamente il ricavo ed il costo associati ad una variazione unitaria del volume di output.\nformula_1\nLa somma dei margini di contribuzioni unitari relativi ad un periodo d\u00e0 il margine di contribuzione di periodo. \nQuando il margine di contribuzione del periodo \u00e8 uguale al totale dei costi fissi del periodo si raggiunge il punto di pareggio. \nQuando il margine di contribuzione \u00e8 maggiore dei costi fissi si genera l'utile.\nIl concetto di margine di contribuzione pu\u00f2 essere utilizzato per una riclassificazione del conto economico utile a valutare l'effetto sul reddito di variazioni del volume di vendita o del fatturato. \nTale riclassificazione si ottiene deducendo dai ricavi i costi variabili.\nRicavi - costi variabili= margine di contribuzione lordo di primo livello\nRicavi - costi variabili -costi fissi propri dei prodotti = margine di contribuzione di secondo livello\nin tale riclassificazione se dal margine di contribuzione sottraiamo i costi fissi diretti otteniamo il margine di contribuzione di secondo livello, detto anche margine di contribuzione netto, anche definito come margine semi lordo di contribuzione (MSLC)"}
{"id": "830514", "revid": "1305772", "url": "https://it.wikipedia.org/wiki?curid=830514", "title": "Eumene I", "text": "Biografia.\nFigliuolo di Eumene, fratello di Filetero (il fondatore della dinastia attalide) e Satyra, figlia di Poseidonio. Non avendo avuto figli, Filetero adott\u00f2 Eumene per farlo diventare suo erede.\nSebbene nominalmente sotto il controllo seleucide, Pergamo sotto Filetero godette di una consistente autonomia. Ad ogni modo, quando succedette al trono, Eumene, forse incoraggiato da Tolomeo II, in guerra allora con i seleucidi, si ribell\u00f2, sconfiggendo nel 261 a.C. Antioco I nei pressi di Sardi, capitale della Lidia. Egli fu perci\u00f2 capace di liberare Pergamo, ingrandendone il suo territorio. Nei suoi nuovi possessi, egli stabil\u00ec posti di guarnigione a nord ai piedi del Monte Ida chiamato Filetereia da nome del suo padre adottivo, a da est, a nord-est di Tiatira, vicino alle sorgenti del fiume Lico, chiamato Attaleia dal nome di suo nonno, ed estese il suo controllo anche a sud del fiume Caic\u00f3 fino al golfo di Cuma. Dimostrando la sua indipendenza, egli inizi\u00f2 a coniare monete con il ritratto di Filetero, mentre il suo predecessore aveva ancora raffigurato Seleuco I Nicatore.\nOltre alla rivolta contro i seleucidi, non ci sono successivamente documenti riguardanti ulteriori ostilit\u00e0 che coinvolgano Pergamo durante il regno di Eumene, anche se continuavano i conflitti tra i seleucidi e i Tolomei, e i galli della Galazia andassero continuamente saccheggiando tutta la regione. Se Eumene fu capace di tenere Pergamo libera dalle devastazioni dei galli, fu probabilmente a causa del tributo che versava loro.\nBench\u00e9 mai assunse nominalmente il titolo di \"re\", Eumene di fatto esercitava tutti i poteri. Imitando altri regnanti ellenistici, venne istituita a Pergamo una festivit\u00e0 in onore di Eumene chiamata \"Eumeneia\".\nNon si sa se avesse avuto figli. Un \"figlio Filetero di Eumene\" viene menzionato in un'iscrizione nella citt\u00e0 di Tespie; alcuni lo considerano come figlio di Eumene, morto prima dunque del padre (241 a.C.). Eumene adott\u00f2 il suo cugino di secondo grado, Attalo I, che gli succedette al trono di Pergamo."}
{"id": "830520", "revid": "38427", "url": "https://it.wikipedia.org/wiki?curid=830520", "title": "Monte Buio", "text": "Il monte Buio, 1400\u00a0m, \u00e8 una montagna dell'Appennino Ligure che fa parte del gruppo del monte Antola.\nToponimo.\nIl toponimo deriverebbe dalla , presente in altri luoghi circostanti, come Bobbio e il monte Bogleglio, e farebbe riferimento all'antica popolazione dei galli Boi. \nDescrizione.\nLa montagna \u00e8 una piramide erbosa sormontata da una croce, ed \u00e8 posta tra le valli Brevenna, Borbera (vallone di Berga) e Vobbia, sulla dorsale occidentale del vicino monte Antola. Visualmente domina la Val Vobbia. I versanti liguri si trovano all'interno del Parco naturale regionale dell'Antola mentre quelli piemontesi fanno parte del Parco naturale dell'Alta val Borbera.\nAccesso alla cima.\nDiversi i sentieri che ne raggiungono la vetta partendo dalle caratteristiche localit\u00e0 di Alpe e Vallenzona (frazioni del comune di Vobbia), da Tonno (frazione di Valbrevenna) o dai valichi dell'Incisa (via pi\u00f9 breve) e di San Fermo; spesso costituisce un'interessante deviazione per chi sale al monte Antola. La vetta, nella bella stagione, \u00e8 raggiungibile senza difficolt\u00e0 da escursionisti medi.\nDalla cima il panorama regala belle visuali sulle sottostanti selvagge valli e sulle non lontane Rocche del Reopasso (Crocefieschi); lo sguardo si pu\u00f2 allargare verso il mar Ligure e le cime del gruppo del Figne e del Tobbio, oltre le Alpi con il Monviso e il Rosa."}
{"id": "830521", "revid": "1442080", "url": "https://it.wikipedia.org/wiki?curid=830521", "title": "Michael Beinhorn", "text": "Biografia.\nInizi\u00f2 la sua carriera professionale come tastierista dei Material, guidati da Bill Laswell negli anni ottanta. In seguito lavor\u00f2 con Herbie Hancock, producendo l'album \"Future Shock\". Da qui fu estratto il singolo hip hop \"Rockit\", che debutt\u00f2 al primo posto di Billboard.\nNoto per la predilezione per le basse frequenze alla produzione, Beinhorn ha contribuito allo sviluppo del formato di registrazione Ultra Analog. Questo procedimento si basa su un nastro magnetico lungo circa 15\u00a0cm, che scorre ad una velocit\u00e0 21.5\u00a0cm al secondo. Da allora ha prodotto lavori di molti altri gruppi e musicisti, tra cui Red Hot Chili Peppers, Soundgarden, Hole, Korn, Marilyn Manson, Soul Asylum, The Verve Pipe, Raging Slab, Ozzy Osbourne, Mew, Social Distortion e The Golden Palominos.\nNel 1998 ha ricevuto una nomination ai Grammy come \"Produttore dell'anno\" per gli album \"Celebrity Skin\" delle Hole e \"Mechanical Animals\" di Marilyn Manson.\nNel 2006 ha prodotto \"Shot to Hell\" dei Black Label Society, per la Roadrunner Records. Nel 2008 \u00e8 tornato a lavorare con Courtney Love per l'album \"Nobody's Daughter\" che verr\u00e0 pubblicato nel 2010 con il nome Hole, anche se in realt\u00e0 \u00e8 il secondo album solista della Love. Poco dopo ha aperto il blog How To Save Popular Music.\nNel 2015 ha pubblicato il suo primo libro intitolato \"Unlocking Creativity\" che spiega la sua esperienza nel processo creativo come produttore discografico."}
{"id": "830532", "revid": "3115", "url": "https://it.wikipedia.org/wiki?curid=830532", "title": "Eliotropio", "text": "Leliotropio, o elitropia (in latino, \"heliotropium\"; in greco, \u1f21\u03bb\u03b9\u03bf\u03c4\u03c1\u03cc\u03c0\u03b9\u03bf\u03bd), \u00e8 una forma di calcedonio (che \u00e8 una miscela criptocristallina di quarzo e del suo polimorfo monoclino mog\u00e1nite).\nIl \"classico\" eliotropio \u00e8 calcedonio verde scuro con macchie rosso-arancio dovute a inclusioni di ossido di ferro o diaspro.\nA volte, le inclusioni sono di colore giallo (actinolite), nel qual caso al minerale viene dato l'antico nome di plasma.\nLe inclusioni rosse dovrebbero assomigliare a macchie di sangue, per questo viene erroneamente chiamato anche diaspro sanguigno e, in inglese, \"bloodstone\".\nIl nome eliotropio (dal greco \u03ae\u03bb\u03b9\u03bf\u03c2 \"helios\", sole e \u03c4\u03c1\u03ad\u03c0\u03b5\u03b9\u03bd \"trepein\", girare) deriva da varie antiche nozioni circa il modo in cui il minerale riflette la luce; queste sono descritte, per esempio, da Plinio il Vecchio (\"Naturalis historia\" XXXVII.165).\nL'eliotropio \u00e8 l'oggetto di una delle novelle del Decameron di Boccaccio (Calandrino e l'elitropia/Calandrino lapidato, ottava giornata, novella terza), con il nome di elitropia; .\nGiacimenti.\nI giacimenti principali sono in India; si trova anche in Brasile, Cina, Australia e negli Stati Uniti d'America. \nNell'isola di Rum, in Scozia, c'\u00e8 un affioramento di \"diaspro sanguigno\".\nIn letteratura.\nCome pietra preziosa verde, si attribuiva all'elitropia la virt\u00f9 di guarire le morsicature dei serpenti e anche di rendere invisibile chi la portava indosso. Ne parla Boccaccio, nella Novella di Calandrino e l'elitropia (VIII, 3), nel Decameron: \nDante ne parla nel XXIV canto dell'Inferno: \nIl commentatore Francesco da Buti\nspiega: \nElitropia come erba.\nSempre incentrata sul leggendario potere di rendere invisibili chi la portava, esisteva un'altra tradizione che considerava l'elitropia come erba: esiste infatti anche la pianta dell'Heliotropium.\nFrancesco Sacchetti oscilla tra le due interpretazioni magiche, ma dopo dice: \nAnche Franco Sacchetti riporta, oltre il valore di \"pietra\" quello di vegetale:"}
{"id": "830538", "revid": "1714743", "url": "https://it.wikipedia.org/wiki?curid=830538", "title": "Ladislao I d'Ungheria", "text": "Secondo figlio di B\u00e9la I d'Ungheria, dopo la morte del padre nel 1063, Ladislao e suo fratello maggiore, G\u00e9za, riconobbero il loro cugino, Salomone, come il re legittimo in cambio dell'assegnazione del ducato detenuto dal padre, che comprendeva un terzo del regno (\"Tercia pars regni\"). I rapporti furono collaborativi per il decennio successivo e, in tale arco temporale, si colloca la leggenda pi\u00f9 popolare legata a Ladislao, secondo cui lott\u00f2 coraggiosamente con un \"cumano\" (un nomade di origini turche) che rap\u00ec una ragazza magiara. Le relazioni dei fratelli con Salomone si deteriorarono all'inizio degli anni 1070, tanto che questi insorsero contro di lui. G\u00e9za fu proclamato monarca nel 1074, ma Salomone mantenne il controllo delle regioni occidentali del suo regno. Durante il regno di G\u00e9za, Ladislao assunse il ruolo di principale consigliere di suo fratello.\nG\u00e9za mor\u00ec nel 1077 e i suoi sostenitori incoronarono Ladislao come successore. Salomone resistette a Ladislao con l'assistenza di Enrico IV di Franconia, innescando il sostegno da parte di Buda agli oppositori del tedesco durante la lotta per le investiture. Nel 1081, Salomone abdic\u00f2 e riconobbe il regno di Ladislao, ma cospir\u00f2 per riconquistare il trono e il sovrano decise di imprigionarlo. Ladislao canonizz\u00f2 i primi santi ungheresi (compresi i suoi lontani parenti, Stefano I e il duca Emerico) nel 1085. Durante la cerimonia di canonizzazione, Salomone liber\u00f2 dal giogo suo cugino prima prigioniero.\nDopo una serie di guerre civili, l'obiettivo principale di Ladislao riguard\u00f2 il ripristino della sicurezza interna. Per questo, introdusse una legislazione severa, punendo coloro che violavano il diritto di propriet\u00e0 con la morte o la mutilazione. Riusc\u00ec a occupare quasi tutta la Croazia nel 1091, inaugurando un periodo di espansione per il suo regno e, inoltre, le vittorie sui peceneghi e sui cumani assicurarono la sicurezza dei confini orientali della sua patria per circa 150 anni. Il rapporto con la Santa Sede si deterior\u00f2 durante gli ultimi anni della sua vita, poich\u00e9 i papi consideravano la Croazia quale loro feudo, mentre Ladislao rigettava le loro affermazioni.\nLadislao fu verosimilmente canonizzato il 27 giugno 1192 da papa Celestino III: le leggende lo descrivono come un pio re-cavaliere, \"l'incarnazione dell'ideale cavalleresco ungherese del tardo medioevo\". Si tratta di un santo popolare in Ungheria e nelle nazioni vicine, dove sono dedicate alla sua persona molteplici chiese.\nPrimi anni (prima del 1064).\nLadislao era il secondo figlio del futuro re B\u00e9la I e di sua moglie, Richeza (o Adelaide), figlia del re Miecislao II di Polonia. Ladislao e suo fratello maggiore, G\u00e9za, nacquero a Cracovia, l'allora capitale della Polonia, dove B\u00e9la si era stabilito negli anni Trenta del decennio del secolo scorso dopo essere stata bandito dall'Ungheria. Ladislao nacque intorno al 1040 e le cronache lo esaltavano gi\u00e0 in quel tempo perch\u00e9 la sua \"costituzione fisica e spirituale testimoniava la graziosa volont\u00e0 di Dio anche alla sua nascita\", secondo la leggenda che lo circonda nata alla fine del XII secolo. Il quasi contemporaneo Gallo Anonimo scrisse che Ladislao venne \"cresciuto dall'infanzia in Polonia\" e divenne quasi un \"polacco nei suoi modi di fare e nella sua vita quotidiana\", ricevendo per altro un nome slavo, in quanto \"Ladislaus\" deriva da \"Vladislav\".\nB\u00e9la e la sua famiglia tornarono in Ungheria intorno al 1048: il nobile ricevette il cosiddetto \"Ducato\" (\"Tercia pars regni\", che comprendeva un terzo del regno) da suo fratello, il re Andrea I. La \"Chronica Picta\" asserisce che il figlio di Andrea, Salomone, \"fu unto re con il consenso del duca B\u00e9la e dei suoi figli Geysa e Ladislao\" nel 1057 o 1058.\nB\u00e9la, che era stato l'erede di Andrea prima dell'incoronazione di Salomone, part\u00ec per la Polonia nel 1059 e i suoi figli lo accompagnarono, facendo poi ritorno con rinforzi polacchi finalizzati a dare vita a una ribellione contro Andrea. Dopo aver sconfitto Andrea, B\u00e9la fu incoronato re il 6 dicembre 1060, mentre al contempo Salomone lasci\u00f2 il paese, rifugiandosi nel Sacro Romano Impero. B\u00e9la I per\u00ec l'11 settembre 1063, qualche tempo prima che le truppe tedesche entrassero in Ungheria per reinstallare Salomone. Ladislao e i suoi fratelli, G\u00e9za e Lamperto, tornarono in Polonia e Salomone fu nuovamente incoronato re a Sz\u00e9kesfeh\u00e9rv\u00e1r: i tre fratelli tornarono solo quando i tedeschi lasciarono l'Ungheria. Per scongiurare l'eventualit\u00e0 di un'altra guerra civile, i giovani sottoscrissero un trattato con Salomone il 20 gennaio 1064, riconoscendo la legittimit\u00e0 del regno di questo in cambio del ducato del padre.\nDuca in Ungheria (1064-1077).\nLadislao e G\u00e9za probabilmente divisero l'amministrazione del loro ducato; pare che il primo scelse di accaparrarsi le regioni situate nei dintorni di Bihar (oggi Biharia, in Romania). G\u00e9za e Ladislao collaborarono con il re Salomone tra il 1064 e il 1071 e si racconta che, in tale periodo, si avver\u00f2 una delle leggende pi\u00f9 famose che circondano la figura di Ladislao, ovvero la sua lotta con un guerriero \"di etnia cumana\" che rap\u00ec una fanciulla cristiana, forse per stuprarla. Il rapporto tra il re e i suoi cugini si fece teso all'inizio degli anni 1070, se si pensa all'episodio di quando G\u00e9za accompagn\u00f2 Salomone in una campagna militare contro l'Impero bizantino nel 1072, mentre invece Ladislao rimase con met\u00e0 delle truppe ducali a Ny\u00edrs\u00e9g per \"vendicare suo fratello con mano risoluta\" se Salomone avesse fatto del male a G\u00e9za.\nRendendosi conto che un altro scontro civile pareva inevitabile, il e i duchi avviarono negoziati per ottenere l'ausilio di potenze straniere. In primo luogo, Ladislao visit\u00f2 la Rus' di Kiev, ma torn\u00f2 senza rinforzi: si rec\u00f2 quindi in Moravia e convinse il duca Ottone I di Olomouc ad accompagnarlo in Ungheria con le truppe ceche. Quando tornarono in Ungheria, l'esercito reale aveva gi\u00e0 invaso il ducato e messo in rotta i guerrieri fedeli a G\u00e9za nella battaglia di Kemej il 26 febbraio 1074. Ladislao incontr\u00f2 suo fratello in fuga a V\u00e1c e insieme decisero di continuare la lotta contro Salomone. Una leggenda raccontata nella \"Chronica Picta\" riporta che, prima della battaglia, Ladislao \"vide in pieno giorno una visione dal cielo\" di un angelo che poneva una corona sulla testa di G\u00e9za. Un'altra versione raccontava anche che un \"ermellino di un colore bianco chiarissimo\" balz\u00f2 da un cespuglio spinoso dirigendosi verso la lancia di Ladislao e poi arrampicandosi sul suo petto. Lo scontro decisivo di Mogyor\u00f3d ebbe luogo il 14 marzo 1074 e Ladislao era al comando \"delle truppe di Byhor\" sul fianco sinistro. Salomone fu sconfitto, ma invece di arrendersi ai suoi cugini, fugg\u00ec ai confini occidentali del regno per cercare assistenza da suo cognato Enrico IV di Franconia.\nG\u00e9za fu proclamato re, ma Salomone si stabil\u00ec a Moson e Pressburg (ora Bratislava, in Slovacchia). Durante il regno di suo fratello, Ladislao amministr\u00f2 tutto il vecchio ducato appartenente al padre e respinse l'attacco di Salomone a Nyitra (l'attuale Nitra, Slovacchia) nell'agosto o nel settembre 1074, ma non pot\u00e9 conquistare Pressburg. Ladislao assunse pure il ruolo di principale consigliere di suo fratello e, secondo la leggenda che circonda la sua persona, G\u00e9za decise di costruire una chiesa dedicata alla Santa Vergine a V\u00e1c dopo che Ladislao spieg\u00f2 il significato della meravigliosa apparizione di un cervo rosso nel luogo in cui sarebbe stata eretta la chiesa:\nSovrano d'Ungheria.\nConsolidamento (1077-1085).\nG\u00e9za I mor\u00ec il 25 aprile 1077: poich\u00e9 i figli di G\u00e9za, Colomanno e \u00c1lmos, erano ancora in tenera et\u00e0, i suoi sostenitori proclamarono invece Ladislao re. Gallo Annonimo sottolinea che il re Boleslao II l'Ardito di Polonia \"scacci\u00f2\" Salomone \"dall'Ungheria con le sue forze e colloc\u00f2 [Ladislao] sul trono\"; Boleslao giunse addirittura a definire Ladislao come \"il suo re\". Sebbene la \"Chronica Picta\" sottolinea che Ladislao \"non poggi\u00f2 mai la corona sulla sua testa, poich\u00e9 desiderava una corona celeste piuttosto che quella terrena tipica di un re mortale\", tutte le sue monete lo raffigurano con un copricapo cerimoniale, suggerendo che Ladislao fu effettivamente incoronato intorno al 1078. Poco dopo quest'ultimo evento, Ladislao promulg\u00f2 due codici legislativi, che incorporavano le decisioni di un'assemblea dei \"magnati del regno\" tenutasi a Pannonhalma. La maggior parte di queste leggi comprendeva misure draconiane volte a difendere la propriet\u00e0 privata, circostanza che dimostra come Ladislao si concentrasse principalmente sul consolidamento interno e sulla stabilit\u00e0 durante i primi anni del suo regno. Le pene si contrassegnavano per una crudelt\u00e0 estrema, se si pensa che il furto in flagranza veniva punito con l'impiccagione e anche reati minori come l'abigeato o la lesione dei diritti di propriet\u00e0 altrui comportava l'accecamento o la vendita come schiavi. Tra le altre disposizioni, si regolavano procedimenti giudiziari e questioni economiche, inclusa l'emissione di citazioni giudiziarie e il monopolio reale sul commercio del sale. Di seguito un passaggio della codificazione:\nLa \"Chronica Picta\" afferma che Ladislao pianific\u00f2 di \"restituire il regno\" a Salomone per \"preservare egli stesso ha il ducato\", ma quasi tutte le fonti contemporanee contraddicono questa ricostruzione. Ladislao si avvicin\u00f2 nel frattempo in campo di politica estera a papa Gregorio VII, principale oppositore dell'alleato di Salomone, Enrico IV di Franconia, accogliendo la richiesta della Santa Sede volta a offrire protezione ai nobili bavaresi ribellatisi a Enrico. Nel 1078 o 1079, Ladislao spos\u00f2 Adelaide, una figlia di Rodolfo di Svevia, che i principi tedeschi avevano eletto per farlo subentrare al posto di Enrico IV come re. Ladislao sostenne Leopoldo II di Babenberg, margravio d'Austria, anch'egli insorto ai danni di Enrico IV; nonostante questo, il monarca tedesco costrinse Leopoldo alla resa nel maggio 1078.\nApprofittando dei conflitti interni nel Sacro Romano Impero, Ladislao assedi\u00f2 e conquist\u00f2 la fortezza di Moson da Salomone all'inizio del 1079. Tuttavia, Enrico IV prese d'assalto le regioni occidentali dell'Ungheria e si assicur\u00f2 la posizione di Salomone, in maniera tale da impedire l a Ladislao di assistere anche Boleslao il Temerario, recatosi in Ungheria dopo che i suoi sudditi lo avevano espulso dalla Polonia. Ladislao avvi\u00f2 i negoziati con Salomone, il quale abdic\u00f2 nel 1080 o 1081 in cambio della garanzia di \"entrate sufficienti a sostenere le spese di un monarca\". Di l\u00ec a poco, Salomone scelse comunque di cospirare contro il cugino, ragion per cui, Ladislao lo imprigion\u00f2.\nI primi cinque santi magiari, tra cui il primo re d'Ungheria, Stefano I, e suo figlio, Emerico, furono canonizzati durante il dominio di Ladislao. La canonizzazione di Stefano dimostra secondo gli studiosi una certa magnanimit\u00e0 da parte Ladislao, in quanto il nonno di Ladislao, Vazul, fu accecato per ordine di Stefano negli anni 1030. Lo storico L\u00e1szl\u00f3 Kontler afferma che la cerimonia di canonizzazione, tenutasi nell'agosto 1083, fu anche ovviamente un atto politico, a dimostrazione dell'\"impegno di Ladislao a preservare e rafforzare\" lo stato cristiano. Ladislao dedic\u00f2 in quel frangente un monastero benedettino fresco di costruzione, l'abbazia di Szentjobb, al braccio destro di Stefano, noto come il \"Santo Dexter\", le cui spoglie furono ritrovate miracolosamente intatte. Ladislao liber\u00f2 Salomone al momento della cerimonia; la leggenda vuole che si dichiar\u00f2 allora che la tomba di Stefano non sarebbe essere aperta fino a quando non fosse avvenuta la scarcerazione.\nDopo il suo rilascio, Salomone esegu\u00ec un ultimo tentativo di riconquistare la corona per s\u00e9 convincendo un capo pecenego, Kutesk, ad invadere l'Ungheria nel 1085. Ladislao surclass\u00f2 gli invasori lungo il corso superiore del fiume Tibisco.\nEspansione (1085-1092).\nNell'agosto 1087, i principi tedeschi ostili a Enrico IV si riunirono a Spira: il contemporaneo Bernoldo di Costanza racconta che Ladislao mand\u00f2 degli inviati alla riunione e \"promise che li avrebbe assistiti con 20.000 cavalieri, qualora fosse stato necessario\". Ladislao riconobbe anche papa Vittore III come pontefice legittimo, piuttosto che Clemente III, il quale godeva del sostegno di Enrico IV, rientrante fra l'altro tra i fautori della sua nomina. Tuttavia, Ladislao non forn\u00ec ulteriore sostegno agli oppositori di Enrico IV dopo che fu informato della morte di Salomone nel 1087.\nL'attenzione di Ladislao si concentr\u00f2 al contempo a sud, in Croazia. La moglie del re Demetrius Zvonimir, Elena, era la sorella di Ladislao e la morte di Zvonimir e del suo successore, Stefano II, insorse un conflitto tra le fazioni dei nobili croati. Su richiesta di Elena, Ladislao intervenne nel conflitto e invase la Croazia nel 1091, scrivendo lo stesso anno ad Oderizio, abate di Montecassino, della sua invasione. La cronaca di Tommaso Arcidiacono descrive come Ladislao \"occup\u00f2 l'intera terra dal fiume Drava alle montagne chiamate Alpi di Ferro senza incontrare alcuna opposizione\". Tuttavia, i suoi avversari incoronarono un nobile locale, Petar Sva\u010di\u0107, come loro sovrano e lo spronarono a combattere sui monti Gvozd, impedendo la completa conquista della Croazia. Ladislao nomin\u00f2 suo nipote, \u00c1lmos, per amministrare il territorio occupato, istituendo altres\u00ec, pi\u00f9 o meno nello stesso periodo, una diocesi separata in Slavonia, con sede a Zagabria. Il vescovo della nuova sede divenne sottoposto all'arcivescovo di Esztergom, in Ungheria.\nLadislao ammetteva nella sua lettera a Oderizio di non poter \"promuovere la causa delle dignit\u00e0 terrene senza commettere gravi peccati\". Lo storico B\u00e1lint H\u00f3man sostiene che Ladislao si riferiva a un conflitto in via di sviluppo con papa Urbano II, che si oppose al rifiuto di Ladislao di riconoscere la sovranit\u00e0 della Santa Sede sulla Croazia. Nella lettera, Ladislao si defin\u00ec \"re degli Ungheresi e di Messia\", ma al di l\u00e0 di ipotesi pi\u00f9 strampalate, forse quella pi\u00f9 verosimile \u00e8 fornita dallo storico Ferenc Makk, il quale scrive che quest'ultimo titolo si riferiva alla Mesia: pertanto, Ladislao aveva acquisito le regioni tra i fiumi della Grande Morava e della Drina dall'impero bizantino. Poich\u00e9 per\u00f2 nessun altro documento si riferisce all'occupazione della Mesia da parte di Ladislao, \u00e8 plausibile che, in caso di avvenuta conquista, dovette abbandonare la regione dopo pochissimo. Alexandru Madgearu asserisce che \"Messia\" andrebbe piuttosto associata alla Bosnia, occupata durante la campagna di Ladislao contro la Croazia. \nI cumani invasero e saccheggiarono la parte orientale del regno nel 1091 o 1092. Makk sostiene che i romei li persuasero ad attaccare l'Ungheria, mentre la \"Cronaca illuminata\" afferma che i cumani furono incitati dai ruteni. Per rappresaglia, prosegue lo scritto medievale, Ladislao invase i principati della vicina Rus', costringendo i \"ruteni\" a chiedere \"misericordia\" e a promettere \"che gli sarebbero stati fedeli in qualsiasi circostanza\", sebbene nessuna cronaca rutena faccia riferimento a queste campagne.\nBernoldo di Costanza riferisce che il duca Guelfo IV d'Este imped\u00ec un simposio che l'imperatore Enrico IV \"aveva pianificato con il re dei magiari\" nel dicembre 1092. Una lettera scritta da Enrico si riferisce \"all'alleanza a cui [egli] si un\u00ec\" al fianco di Ladislao. Papa Urbano II menzion\u00f2 anche che gli ungheresi \"lasciarono i pastori della loro salvezza\", implicando che Ladislao avesse cambiato posizione e riconosciuto la legittimit\u00e0 dell'antipapa Clemente III. Nell'atto dell'abbazia benedettina di Somogyv\u00e1r, Ladislao afferm\u00f2 che l'abate doveva a lui obbedienza, per cui se ne deduce che il sovrano si opponeva all'indipendenza della Chiesa invece richiesta dalle Riforme gregoriane. Ladislao presiedette in prima persona un'assemblea dei prelati ungheresi che si riun\u00ec a Szabolcs il 21 maggio 1091. Il sinodo riconobbe la legittimit\u00e0 del primo matrimonio di un sacerdote, in contrasto con i princ\u00ecpi del diritto canonico, che impongono ai membri del clero di non contrarre tale sacramento. Secondo una teoria accademica, le sedi delle diocesi di Kalocsa e Bihar furono trasferite a B\u00e1cs (ora Ba\u010d, in Serbia) e Nagyv\u00e1rad (l'attuale Oradea, Romania), rispettivamente, durante il regno di Ladislao.\nGli ultimi anni (1092-1095).\nIl Regno d'Ungheria negli anni 1090\nLadislao intervenne in un conflitto tra Ladislao I Herman, duca di Polonia, e il figlio illegittimo del duca, Zbigniew, in favore di quest'ultimo. Marci\u00f2 pertanto in Polonia e cattur\u00f2 il figlio minore di Ladislao I Herman, Boleslao, nel 1093. Su richiesta del magiaro, Ladislao I Herman dichiar\u00f2 Zbigniew suo figlio legittimo: la \"Chronica Picta\" parla anche di come le truppe ungheresi conquistarono Cracovia durante la campagna di Ladislao, ma la credibilit\u00e0 di questo resoconto \u00e8 stata messa in dubbio.\nNell'opera appena citata si afferma inoltre che, in quello stesso periodo, \"messaggeri dalla Francia e dalla Spagna, dall'Inghilterra e dalla Baviera, e in particolare spediti da Willermus, il fratello del re dei Franchi\" visitarono Ladislao a Bodrog (vicino all'attuale Ba\u010dki Mono\u0161tor nella Serbia settentrionale) nella Pasqua del 1095, chiedendogli di guidare la loro crociata in Terra Santa. La leggenda relativa a Ladislao dice che questi decise di \"recarsi a Gerusalemme e morire l\u00ec in nome di Cristo\". L'intera vicenda fu inventata, probabilmente durante il regno del re B\u00e9la III d'Ungheria (che in realt\u00e0 stava progettando di condurre una crociata in Terra Santa negli anni 1190), secondo lo storico G\u00e1bor Klaniczay. L'urgenza principale di Ladislao era in realt\u00e0 quella di invadere la Boemia affinch\u00e9 assistesse i figli di sua sorella Eufemia, Svatopluk e Ottone. Tuttavia, prima ancor di giungere in Moravia, si ammal\u00f2 gravemente; la \"Chronica Picta\" narra che Ladislao, che non aveva discendenti, \"convoc\u00f2 i nobili di maggiore spessore\", dicendo loro che il figlio minore di suo fratello, \u00c1lmos, \"avrebbe dovuto regnare dopo di lui\".\nLadislao mor\u00ec vicino al confine ungherese-boemo il 29 luglio 1095. Una bolla pontificia emessa da papa Pasquale II nel 1106 affermava che il \"venerabile corpo di Ladislao riposa\" nell'abbazia di Somogyv\u00e1r, implicando che Ladislao fosse stato sepolto a Somogyv\u00e1r. L'ennesimo racconto nato in epoca successiva, nello specifico nel tardo XII secolo, racconta che i servitori avevano previsto di seppellire la salma a Sz\u00e9kesfeh\u00e9rv\u00e1r, ma il carro che trasportava il suo corpo \"part\u00ec in direzione di V\u00e1rad da solo, senza l'intervento di alcun animale da tiro\".\nFamiglia.\nLo storico Gyula Krist\u00f3 afferma che Ladislao aveva una prima moglie, ma il suo nome e la sua famiglia non ci sono stati tramandati: la donna diede alla luce una figlia e anche il nome di quest'ultima \u00e8 ignoto, sebbene si conosca l'identit\u00e0 del suo sposo, le cui nozze si celebrarono intorno al 1090, il principe Iaroslav Sviatopol\u010di\u010d di Volinia. Ladislao si spos\u00f2 di nuovo nel 1078 con Adelaide, una figlia dell'anti-re tedesco Rodolfo di Svevia. La loro unica figlia di cui si ha notizia, Piroska, divenne la moglie dell'imperatore bizantino Giovanni II Comneno nel 1105 o 1106.\nLa famiglia e i parenti di Ladislao menzionati nell'articolo sono mostrati nel seguente albero genealogico.\nLascito.\nConsolidamento della monarchia cristiana.\nPer secoli, agiografi e storici hanno sottolineato il ruolo preminente di Ladislao nel consolidamento della monarchia cristiana. Le cronache dibattevano anche sulla sua \"idoneitas\" a regnare, perch\u00e9 la legittimit\u00e0 del suo governo si poggiava, ragionando su un discorso esclusivamente teorico, su basi legali fragili: la \"Chronica Picta\" afferma in maniera chiara che Ladislao fosse consapevole del fatto che Salomone vantasse una posizione privilegiata nella linea di successione, ma grazie alle sue azioni riusc\u00ec ad ingraziarsi l'intera Ungheria e a regnare con successo.\nDopo le vittorie di Ladislao sui peceneghi e sui cumani, i popoli nomadi provenienti dalle steppe del Ponto smisero di invadere l'Ungheria fino all'invasione mongola del 1241; Krist\u00f3 suggerisce che i siculi, una comunit\u00e0 di guerrieri di lingua ungherese originaria della Transilvania, si insediarono nei confini pi\u00f9 orientali sotto Ladislao e li colonizzarono. La \"storica associazione del Regno di Ungheria e Croazia\", che termin\u00f2 nel 1918, cominci\u00f2 proprio grazie alla conquista della Croazia da parte di Ladislao. La sua conquista segn\u00f2 il principio di un periodo di espansione ungherese, che assicur\u00f2 a Buda un posto tra le principali potenze dell'Europa centrale nei secoli successivi. Divent\u00f2 inoltre una consuetudine per un re ungherese appena incoronato effettuare un pellegrinaggio al santuario di Ladislao a V\u00e1rad. Luigi I d'Ungheria, esegu\u00ec svariati tentativi di espandere il suo territorio nella penisola balcanica, mostr\u00f2 un rispetto speciale per Ladislao.\nCanonizzazione ed eredit\u00e0.\nG\u00e1bor Klaniczay sottolinea che Ladislao \"sembrava praticamente fatto su misura per impersonare l'ideale del cavaliere-re\" per la sua epoca. Durante il regno del successore di Ladislao, Colomanno il Bibliofilo, il vescovo Hartvic faceva notare che \"il carattere di Ladislao si distingueva per il rispetto riservato alle tradizioni e si distingueva per lo splendore delle sue virt\u00f9\". Le cosiddette \"Gesta Ladislai regis\" (\"Le gesta del re Ladislao\"), ovvero testi sulla vita e il dominio di Ladislao, sono oggi note agli studiosi perch\u00e9 scritte durante il dominio di Colomanno e riportate nelle cronache ungheresi nel XIV secolo. Cinque eventi significativi della vita del sovrano, non narrati nella sua leggenda ufficiale, sono pervenuti infatti a noi esclusivamente per mezzo delle \"Gesta\".\nLa storia pi\u00f9 popolare descrive la lotta di Ladislao con un guerriero \"cumano\" dopo la battaglia di Kerl\u00e9s (l'attuale Chirale\u0219, Romania) nel 1068. Durante lo scontro, gli eserciti congiunti di Salomone, G\u00e9za e Ladislao surclassarono un'armata composta da peceneghi o turchi oghuz che imperversavano con i loro saccheggi nelle parti orientali del regno. Secondo la versione raccontata nella \"Chronica Picta\", Ladislao individu\u00f2 un guerriero pagano in fuga dal campo di battaglia con una fanciulla ungherese prima fatta prigioniera. Ladislao insegu\u00ec il \"cumano\", senza per\u00f2 riuscire a fermarlo: Su consiglio di Ladislao, la fanciulla strapp\u00f2 il guerriero dal suo cavallo, permettendo al magiaro di uccidere il turco dopo un intenso combattimento spada contro spada. L'archeologo Gyula L\u00e1szl\u00f3 dice che gli affreschi raffiguranti questa leggenda nelle chiese medievali hanno conservato gli elementi dei miti pagani, inclusa una concezione per certi versi biblica della \"lotta tra le forze della luce e delle tenebre\".\nDurante il regno di Stefano II d'Ungheria, il santuario di Ladislao nella cattedrale di V\u00e1rad divenne il luogo preferito per eseguire delle ordalie. Non \u00e8 comunque possibile determinare se Ladislao cominci\u00f2 ad essere venerato subito dopo la sua morte o se il suo culto emerse dopo essere stato canonizzato da B\u00e9la III d'Ungheria il 27 giugno 1192. B\u00e9la aveva vissuto alla corte bizantina, dove la figlia di Ladislao, Irene, veniva venerata come santa.\nSecondo l'Arcidiacono Tommaso, fu papa Innocenzo III a sancire l'istituzione di Ladislao nell'\"elenco degli uomini degni di essere chiamati santi\", ma la sua relazione \u00e8 inaffidabile, perch\u00e9 in quell'anno era al soglio pontificio Celestino III. Le bolle e i documenti di Celestino III non fanno riferimento alla canonizzazione di Ladislao, il che implica che questo fu canonizzato senza il placet della Santa Sede: il quasi coevo \"Regestrum Varadinense\" dice che un servitore chiamato \"Tekus, figlio dell'artigiano D\u00e9nes\", scopr\u00ec la tomba di Ladislao all'inizio della cerimonia, dopo di che ad egli fu concessa la libert\u00e0. Parti della testa e della mano destra di Ladislao furono recise in modo che potessero essere distribuite come reliquie. Il reliquiario d'argento del XV secolo che contiene la testa di Ladislao \u00e8 esposto nella cattedrale di Gy\u0151r.\nLa leggenda ufficiale di Ladislao, compilata dopo il 1204, gli attribuisce una serie di miracoli. Secondo una delle narrazioni che riguardano il sovrano canonizzato, si diffuse una pestilenza in tutto il regno durante il suo dominio e Ladislao preg\u00f2 per una cura; scagliando poi una freccia in aria a caso, colp\u00ec un'erba che si scopr\u00ec in grado di curare la malattia. Questa pianta divenne nota come \"erba di San Ladislao\" in terra magiara.\nLadislao \u00e8 un santo patrono dell'Ungheria, venerato soprattutto lungo i confini con la Romania e la Slovacchia. In particolare, \u00e8 considerato anche il protettore dei siculi e figura in alcuni simboli dell'esercito nazionale (perch\u00e9 detto il \"re soldato\"). Una leggenda del tardo medioevo suggerisce che Ladislao si present\u00f2 a capo di un esercito di siculi per combattere e poi anche tra l'altro sconfiggere un contingente tartaro nel 1345. Si considera anche come il santo protettore nei periodi di pestilenza ed \u00e8 spesso raffigurato come un uomo maturo e barbuto (segue tale canone anche una statua a lui dedicata posta nel colonnato della Piazza degli Eroi a Budapest), con in testa una corona reale e in mano una lunga spada o un vessillo. Viene talvolta riprodotto anche in ginocchio davanti a un cervo o in compagnia di due angeli."}
{"id": "830539", "revid": "125288301", "url": "https://it.wikipedia.org/wiki?curid=830539", "title": "Monastero di Santa Maria delle Cacce", "text": "Il monastero di Santa Maria delle Cacce si trova a Pavia vicino alle Mura spagnole.\nStoria.\nFondato nell'VIII secolo da un re longobardo, Rachis o Desiderio, era abitato da monache benedettine. Inizialmente chiamata \"Santa Maria foris portam\" poich\u00e9 si trovava appena fuori dalla pi\u00f9 antica cinta della citt\u00e0, presso la porta all'estremit\u00e0 orientale del decumano massimo, assunse l'attuale denominazione dal XIV secolo, forse perch\u00e9 sorgeva presso un parco reale destinato alla caccia. La zona fu inclusa all'interno della citt\u00e0 con l'ampliamento della cinta nel X secolo. Nello stesso periodo inizi\u00f2 la grandezza del monastero, ad opera soprattutto dell'imperatrice Teofano, che ne fece ampliare e ricostruire gli edifici e concesse privilegi e terre. Queste si concentravano soprattutto nell'Oltrep\u00f2 Pavese, a Montalto Pavese, Oliva Gessi e Casteggio; in particolare il possesso di Mairano presso Casteggio dur\u00f2 fino alla soppressione del monastero. In queste zone il monastero ebbe anche il giuspatronato su molte chiese.\nNel XVIII secolo il monastero, che rimase sempre nell'ordine benedettino, contava circa cinquanta monache, ed era uno dei principali della citt\u00e0. Nel 1799, come quasi tutti i monasteri pavesi, fu soppresso e i suoi beni incamerati. Oggi \u00e8 sede di una scuola media intitolata a Felice Casorati.\nDescrizione.\nL'edificio del monastero e la chiesa esistono ancora: si trovano in Via Scopoli, in posizione aperta ed elevata. Il chiostro cinquecentesco, arioso e armonico, \u00e8 utilizzato come edificio scolastico. L'edificio di et\u00e0 longobarda era dotato di tre navate e tre absidi, ma rifacimenti seicenteschi fecero scomparire questi elementi: delle antiche colonne romane in marmo di spoglio una si vede ancora oggi inserita nel perimetrale nord del coro moderno. La chiesa della fine del XVII secolo \u00e8 un grazioso edificio barocco, interamente affrescato nel XVI secolo, che conserva una finestrella e una colonnina e la cripta del primitivo edificio longobardo. La cripta \u00e8 articolata in tre ambienti corrispondenti alle tre absidi dell'originaria chiesa, collegati da un corridoio trasversale connesso alle estremit\u00e0 con scale. La cripta presenta una pianta diversa dal modello romano gregoriano della cripta semianulare di San Pietro. Nelle sue linee architettoniche e nelle sue scelte formali antiquarie la chiesa pavese costituiva un precedente prezioso per la chiesa di San Salvatore a Brescia, eretta da Desiderio e dalla moglia Ansa attorno al 755. L'area fu oggetto di scavi archeologici nel 1979."}
{"id": "830544", "revid": "13976", "url": "https://it.wikipedia.org/wiki?curid=830544", "title": "Ladisalo I d'Ungheria", "text": ""}
{"id": "830551", "revid": "827882", "url": "https://it.wikipedia.org/wiki?curid=830551", "title": "Ampeg", "text": "La Ampeg \u00e8 una azienda statunitense produttrice di amplificatori per strumenti musicali. Nonostante l'azienda sia specializzata principalmente nella produzione di amplificatori per basso elettrico, una parte della produzione \u00e8 riservata ad amplificatori per chitarra elettrica e contrabbasso.\nStoria.\nLa Ampeg nacque originariamente con il nome \"Michaels-Hull Electronic Labs\" nel 1946, nome derivato dall'unione in societ\u00e0 del pianista e bassista Everett Hull con Stanley Michaels. L'intento originale dell'azienda era quello di produrre sia un pick-up per contrabbasso progettato dallo stesso Hull, sia amplificatori musicali con un livello di distorsione minimo. Generalmente infatti gli amplificatori valvolari, quando vengono utilizzati a volumi molto alti, mandano in saturazione le valvole del finale di potenza creando un suono distorto (fenomeno detto \"overdrive\"), e questo tipo di distorsione non piaceva ad Hull (in quanto suonatore proveniente dall'ambiente jazz, genere musicale che, tendenzialmente, predilige un suono perfettamente pulito). Il pick-up invece era stato progettato per essere installato nella parte inferiore del contrabbasso, e venne chiamato \"Amplified Peg\" o \"Ampeg\" in breve. Nel 1949 Hull divenne proprietario unico dell'azienda, alla quale cambi\u00f2 il nome in \"Ampeg Bassamp Company\".\nL'11 maggio 2018 l'azienda passa in mano a Yamaha: brand e operations di Ampeg infatti entrano a far parte della casa nipponica mediante l'acquisizione da parte della sussidiaria statunitense Yamaha Guitar Group, Inc.\nProdotti e innovazioni.\nCon i loro innovativi prodotti vennero ottenuti sei brevetti con il marchio Ampeg. Nel 1960 Oliver Jesperson realizz\u00f2 un amplificatore integrato che si poteva rovesciare all'interno della cassa acustica per proteggere le valvole e per l'uso veniva estratto e ribaltato sopra la cassa. Questi amplificatori \"combo\" per basso, denominati \"Portaflex\", rimasero una scelta popolare per tutti gli anni '60. Sempre negli anni '60 la Ampeg fu la prima ad introdurre l'effetto riverbero in un amplificatore con il suo \"Reverberocket\", precedendo il Fender \"Vibroverb\" di un paio d'anni.\nPer quasi tutti gli anni '60 la Ampeg produsse solo amplificatori \"combo\" di bassa potenza e le vendite erano in calo. I concerti rock stavano diventando un vasto campo d'affari e vi era la richiesta di amplificatori pi\u00f9 potenti. Nel 1969 l'ingegnere capo Bill Hughes progett\u00f2 il \"Super Valve Technology\", conosciuto come \"Ampeg SVT\", della potenza di 300 Watt RMS, valore notevole considerando che la maggioranza degli amplificatori da basso dell'epoca erano inferiori ai 100 Watt. I Rolling Stones furono tra i primi ad utilizzare l'Ampeg SVT nei loro tour."}
{"id": "830552", "revid": "1442080", "url": "https://it.wikipedia.org/wiki?curid=830552", "title": "William Dalton", "text": "Fu professore di esegesi del Nuovo Testamento al Pontificio Istituto Biblico dal 1975 al 1981.\nBiografia.\nEntrato nella Compagnia di Ges\u00f9 il 10 marzo 1934, aveva compiuto gli studi di filosofia e teologia presso il \"Canisius College\", a Perth (Australia), ed era stato ordinato presbitero il 5 gennaio 1949.\nDal 1949 al 1952 fu iscritto al Pontificio Istituto Biblico, conseguendo la Licenza in Sacra Scrittura il 18 giugno 1951 e frequentando il III anno (\"ad Doctoratum\").\nDal 1954 al 1961 fu professore di Sacra Scrittura al \"Canisius College\" di Pymble (Australia), ricoprendo anche vari incarichi a livello comunitario.\nNegli anni 1962-63 ritorn\u00f2 al Pontificio Istituto Biblico per preparare il suo dottorato, sotto la direzione dei professori Maximiliano Zerwick e Stanislas Lyonnet. Il 12 dicembre 1963 difese la tesi dal titolo \"Christ's Proclamation to the Spirits. A Study of 1Peter \" e ottenne il dottorato \"summa cum laude\". La tesi fu pubblicata poi come n. 23 della collana \"Analecta Biblica\".\nRitornato in Australia, diede un contributo decisivo alla fondazione del \"Jesuit Theological College\" di Parkville, di cui fu anche Rettore dal 1968 al 1975.\nNel primo semestre dell'anno accademico 1975-76 fu professore invitato nella Facolt\u00e0 Biblica del \"Biblico\", e dal secondo semestre dell'anno successivo ne divenne professore stabile. Rimase a Roma fino al 1981 ricoprendo anche la carica di superiore della comunit\u00e0 gesuita.\nNel triennio 1981-84 fu a Gerusalemme come direttore del locale Istituto Biblico gesuita e superiore della comunit\u00e0.\nDopo un anno sabbatico trascorso negli Stati Uniti, ritorn\u00f2 di nuovo in Australia, come professore al \"Jesuit Theological College\" fino al 1991, quando divenne emerito.\nGli ultimi dodici anni della sua vita furono anni di grande sofferenza fisica. Impedito di svolgere quelle attivit\u00e0 che avevano caratterizzato tutta la sua vita, a detta di quanti lo conoscevano visse con fede l'ultimo impegno apostolico per un gesuita: \"Pregare per la Chiesa e la Compagnia\".\nValutazione globale.\nWilliam Dalton fu il primo australiano a conseguire il dottorato in Sacra Scrittura al Pontificio Istituto Biblico, e fu uno dei principali biblisti australiani della sua generazione. Con i suoi scritti, il suo insegnamento e la forte capacit\u00e0 di comunicazione diede un notevole contributo allo sviluppo degli studi biblici nel suo paese. I suoi studi sulla prima lettera di Pietro sono un punto di riferimento obbligato per l'interpretazione di questo scritto neotestamentario.\nI suoi compagni di lavoro lo percepivano come un carattere vivace e cordiale, e lo vedevano naturalmente portato all'amicizia e al dialogo, sia all'interno della propria comunit\u00e0 che all'esterno.\nL'ecumenismo fu per lui una realt\u00e0 ancora prima che esso prendesse piede nella Chiesa col Concilio Vaticano II.\nGli anni a Gerusalemme rafforzarono una delle sue principali preoccupazioni di biblista, che cio\u00e8 il Nuovo Testamento non deve essere interpretato in modo ostile o repressivo verso gli ebrei e il giudaismo."}
{"id": "830553", "revid": "44876", "url": "https://it.wikipedia.org/wiki?curid=830553", "title": "Stadio Generale Gaeta", "text": "Lo stadio Generale Gaeta \u00e8 un impianto sportivo di Enna, ed \u00e8 attualmente utilizzato per le partite interne dell'Enna Calcio, inoltre, esso \u00e8 dotato di attrezzature per l'allenamento, di una pista esterna, tribuna coperta con capienza di 800 posti e una curva scoperta con 600 posti.\nLa struttura \u00e8 dedicata a Giuseppe Gaeta (1896-1951), generale dell'Aeronautica nato a Enna."}
{"id": "830557", "revid": "125987467", "url": "https://it.wikipedia.org/wiki?curid=830557", "title": "Alberto Michelotti", "text": "Biografia.\n\u00c8 stato uno dei pi\u00f9 famosi arbitri italiani degli anni settanta, molto apprezzato anche all'estero. Figlio di Elsa Michelotti, venditrice ambulante di frutta parmigiana, Alberto non conoscer\u00e0 mai il vero padre. \n\u00c8 morto a Parma il 18 gennaio 2022 all'et\u00e0 di 91 anni.\nCarriera.\nDopo aver giocato a calcio per alcuni anni come portiere tra la serie C e la Prima Divisione, inizi\u00f2 la sua brillante carriera da arbitro nel 1958 arrivando a esordire in serie A e finire la carriera al San Paolo di Napoli: esord\u00ec infatti il in - (5-0), per arbitrare l'ultima volta in Napoli- (0-1) del . Ha diretto 145 incontri nel massimo campionato.\nNel 1973 viene promosso al rango di arbitro internazionale (unitamente ai colleghi Riccardo Lattanzi e Luciano Giunti), riuscendo poi a levarsi parecchie soddisfazioni in questo ambito.\nInfatti, nel luglio 1976 fu selezionato per le Olimpiadi di Montreal: arbitr\u00f2 allo \"Stade Olympique\" Messico-Israele (2-2) e successivamente il quarto di finale a Ottawa tra Germania Est e Francia terminato 4-0 (un paio di curiosit\u00e0: in queste due partite concesse tre calci di rigore ed espulse un totale di ben cinque giocatori!); nel 1979 gli tocc\u00f2 la finale di ritorno di Coppa UEFA, giocata a D\u00fcsseldorf tra Borussia M\u00f6nchengladbach e e vinta per 1 a 0 dalla squadra tedesca e nel 1980 coron\u00f2 la carriera con la partecipazione agli Europei di calcio in Italia, dove si segnal\u00f2 per la direzione dell'incontro inaugurale del torneo, l'11 giugno a Roma, Cecoslovacchia-Germania Ovest, con successo della nazionale tedesca, poi vincitrice del Campionato europeo, per 1-0.\nNon ha mai avuto la possibilit\u00e0 di partecipare a una Coppa del Mondo: il suo anno \"buono\" avrebbe dovuto essere il 1978 ma gli venne preferito Sergio Gonella: si dovette \"accontentare\" di dirigere tre partite di qualificazione. Il 13 ottobre 1976, quindi poco dopo la sua esperienza canadese per i giochi olimpici, gli tocc\u00f2 a Praga Cecoslovacchia-Scozia (2-0). Quasi un anno dopo, il 15 luglio 1977 (giorno del suo compleanno) \"emigr\u00f2\" nella zona africana per Egitto-Zambia, vinta dai padroni di casa per due a zero e infine, il 16 novembre, a Smirne vide la vittoria della Germania Est sui padroni di casa turchi per 2-1.\nA livello nazionale, fu protagonista di ben tre finali di Coppa Italia: - (28 giugno 1975), Roma-Torino (17 maggio 1980) e ancora Torino-Roma (17 giugno 1981).\nAl termine del campionato 1973-1974, ricevette il \"Premio Giovanni Mauro\" come l'arbitro meglio distintosi durante la stagione.\nMichelotti \u00e8 ricordato anche per alcuni aneddoti. Per esempio il 17 dicembre 1972, durante Roma-, in seguito ad alcune discusse decisioni (su tutte un contestato calcio di rigore ai nerazzurri all'ultimo minuto) venne colpito dagli spalti, e alcuni tifosi romanisti, poi faticosamente bloccati, tentarono di raggiungerlo nello spogliatoio: la partita venne poi data vinta all'Inter per 2 -0 a tavolino. Famosi rimangono anche i suoi battibecchi con Mario Corso.\nRitiratosi nel 1981, rimase all'interno dell'AIA e inizi\u00f2 a collaborare con alcune trasmissioni locali che si occupavano di calcio dilettantistico in Emilia-Romagna. Assunse incarichi dirigenziali in societ\u00e0 calcistiche come lo e il . Su idea di Vittorio Adorni, collabor\u00f2 brevemente coll'organizzazione del Giro d'Italia.\nTorn\u00f2 poi alla televisione diventando un opinionista fisso di alcuni programmi di TV Parma in cui parlava della squadra di calcio cittadina. In questo ruolo risult\u00f2 molto apprezzato dai telespettatori in quanto riusc\u00ec a coniugare una grande competenza calcistica con una tipica ironia di stampo dialettale.\nDal 2020 \u00e8 nella Hall of fame del calcio italiano.\nNel luglio 2021 venne nominato dirigente benemerito AIA dal comitato nazionale AIA."}
{"id": "830558", "revid": "1305772", "url": "https://it.wikipedia.org/wiki?curid=830558", "title": "Mayag\u00fcez", "text": "Mayag\u00fcez \u00e8 una citt\u00e0 di Porto Rico situata sulla costa occidentale dell'isola. Il comune, che fu fondato nel 1760, oggi conta una popolazione di quasi 100.000 abitanti ed \u00e8 suddiviso in 21 circoscrizioni (\"barrios\").\nGeografia fisica.\nL'area comunale, escludendo le isole di Mona, Monito e Desecheo, confina a nord con A\u00f1asco, a est con Las Mar\u00edas e Maricao e a sud con San Germ\u00e1n, Hormigueros e Cabo Rojo. \u00c8 bagnata a ovest dalle acque dello stretto della Mona, che collega l'oceano Atlantico al Mar dei Caraibi."}
{"id": "830564", "revid": "1745361", "url": "https://it.wikipedia.org/wiki?curid=830564", "title": "Shikigami", "text": "Nell\"'onmy\u014dd\u014d\", gli sono un tipo di spiriti che possono essere evocati da un \"onmy\u014dji\", similmente ai famigli della stregoneria occidentale. Gli shikigami sono invisibili alla maggioranza delle persone, ma secondo gli \"onmy\u014dji\" dell'epoca Heian, che si dice fossero in grado di utilizzarli, avrebbero in genere l'aspetto di piccoli \"oni\". Sebbene invisibili, gli shikigami potrebbero, su ordine dell'\"onmy\u014dji\", assumere forme umane o animali, possedere o stregare le persone, e anche causare dolore fisico o morte.\nSi racconta che il famoso \"onmy\u014dji\" Abe no Seimei fosse molto abile nel manipolare gli shikigami, e che facesse loro compiere le varie faccende domestiche in sua vece."}
{"id": "830565", "revid": "1543377", "url": "https://it.wikipedia.org/wiki?curid=830565", "title": "Montereggio (Mulazzo)", "text": "Montereggio (\"Montar\u00e8sa\" nel dialetto della Lunigiana) \u00e8 una frazione del comune italiano di Mulazzo, nella provincia di Massa-Carrara, in Toscana.\nGeografia.\nIl borgo \u00e8 situato nella valle del torrente Mangiola, affluente di destra del fiume Magra, e dista da Mulazzo. Sorge nel cuore della regione storica della Lunigiana, al confine con la provincia della Spezia ed \u00e8 posto in posizione strategica in quanto controllava la via che attraverso il valico dei Casoni congiungeva la valle del Magra alla via Francigena ed al mar Ligure.. Testimonianza dell'importanza strategica del borgo \u00e8 data dalla sua raffigurazione nella Galleria delle Carte Geografiche dei Musei Vaticani.\nSociet\u00e0.\nReligione.\nA Montereggio \u00e8 nato nel 1893 il missionario e vescovo cattolico Francesco Fogolla, canonizzato il 1\u00ba ottobre del 2000 da papa Giovanni Paolo II come \"martire della fede\", e santo patrono della frazione insieme ad Apollinare di Ravenna. Viene celebrato il 9 luglio con una messa solenne e una processione con la sua statua e le sue reliquie dalla chiesa parrocchiale fino all'oratorio di Sant'Apollinare, dove il santo fu battezzato.\nTradizioni e folclore.\nSecondo la tradizione, nata negli anni cinquanta del Novecento, tra il 30 aprile e il 1\u00ba maggio i maggianti si recano di casa in casa cantando allegri stornelli, beneauguranti, di saluto e d'amore per celebrare il maggio e la stagione propizia. In Montereggio nasce la \"Rassegna del maggio di Montereggio\", manifestazione nazionale itinerante dei gruppi folk che perpetuano la tradizione del cantamaggio.\n\u00c8 detto anche \"paese dei librai\", e deve il suo epiteto alla presenza di venditori di almanacchi e libri che stagionalmente si spostavano in Italia e anche all'estero. Alcune famiglie di librai provenienti da Montereggio si stabilirono in varie citt\u00e0 della Toscana e del Nord Italia, impiantando librerie stanziali.\nFa parte del circuito delle \"book town\", cio\u00e8 citt\u00e0 dedicate ai libri, in modo particolare alla riproposizione di libri usati: le pi\u00f9 famose sono Hay-on-Wye (Galles) fondata da Richard Booth nel 1961, che \u00e8 stata la prima, Redu (Belgio) e Fontenoy-la-Jo\u00fbte (Francia).\nA Montereggio ogni anno in estate si svolge la Festa del libro.\nTra i prodotti gastronomici tipici del paese troviamo testaroli, padleti e patona."}
{"id": "830566", "revid": "767487", "url": "https://it.wikipedia.org/wiki?curid=830566", "title": "S\u00fcss l'ebreo", "text": "S\u00fcss l'ebreo (\"Jud S\u00fc\u00df\") \u00e8 un film di propaganda antisemita diretto da Veit Harlan che usc\u00ec nella Germania nazista nel 1940.\nIl film racconta, in maniera romanzata e faziosa, la vicenda storica del ministro delle finanze del W\u00fcrttemberg Joseph S\u00fc\u00df Oppenheimer, durante il regno del duca Carlo I Alessandro. La pellicola mostra come le politiche adottate dall'ebreo S\u00fcss (\"dolce\"), mosso solo da ambizione personale e odio e desiderio di vendetta nei confronti dei tedeschi, abbiano portato a difficolt\u00e0 economiche, sociali, politiche e morali nel Ducato, stabilendo un parallelo con la situazione della Germania post-Versailles.\nLa pellicola \u00e8 stata definita \"uno dei pi\u00f9 celebri film di propaganda antisemita prodotti nella Germania nazista\". Riscosse un grosso successo in Germania, e fu visto da oltre 20 milioni di persone. Anche se il budget di 2 milioni di Reichsmark stanziato per il film era considerato elevato per gli standard dell'epoca, al botteghino gli incassi furono di circa 6,5 milioni di Reichsmark, ripagando ampiamente l'investimento e rivelandosi un successo finanziario. Heinrich Himmler ordin\u00f2 che tutti i membri delle SS e della Gestapo vedessero il film a scopo didattico.\nAl termine della seconda guerra mondiale, alcuni degli attori del cast furono citati in giudizio durante il processo di denazificazione. In generale, essi difesero la propria partecipazione al film dichiarando di essere stati costretti dal regime. Nonostante alcune importanti prove a supporto di questa versione dei fatti, Susan Tegel, autrice di \"Nazis and the Cinema\", defin\u00ec \"puerili e ipocriti\" i loro tentativi di distanziarsi dal film nel dopoguerra. Tuttavia, la scrittrice ammise che molto probabilmente gli attori avessero accettato i ruoli a loro assegnati pi\u00f9 per opportunismo con la speranza di fare carriera piuttosto che per antisemitismo convinto. Veit Harlan fu l'unico regista cinematografico del Terzo Reich ad essere messo sotto processo con l'accusa di \"crimini verso l'umanit\u00e0\". Dopo tre processi, Harlan fu assolto avendo convinto la corte che il forte contenuto antisemita del film era stato una precisa direttiva di Goebbels che egli non avrebbe potuto ignorare. Alla fine, Harlan continu\u00f2 l'attivit\u00e0 di regista, gir\u00f2 altri nove film; ma rimase per sempre una figura controversa, spesso oggetto di proteste e contestazioni.\nInsieme a \"I Rothschild\" e \"L'ebreo errante\", entrambi del 1940, il film resta uno dei pi\u00f9 famosi e discussi esempi di film di propaganda antisemita. Negli anni 2000, sono stati realizzati due documentari e un film sulla storia e l'impatto di \"S\u00fcss l'ebreo\".\nTrama.\nLa storia, ambientata nel W\u00fcrttemberg nel 1733, inizia con l'incoronazione del duca Carlo Alessandro e il suo giuramento di lealt\u00e0 di fronte al Consiglio del Ducato. Un gioielliere ebreo di Francoforte, S\u00fcss Oppenheimer, riceve la visita di un emissario del duca per acquistare una preziosa collana. S\u00fcss accetta di venderla sottocosto a patto di avere in cambio un lasciapassare per entrare a Stoccarda (dove vige il divieto d'ingresso per tutti gli ebrei). Entrato in citt\u00e0 sulla carrozza di una ragazza locale, Dorothea, di cui si infatua, giunge al palazzo del duca e si offre di finanziare diversi sfizi di corte (tra cui un balletto, delle guardie del corpo e un'Opera) che il Consiglio si era rifiutato di appoggiare giudicandoli inutilmente costosi.\nGiunge cos\u00ec a prestare una quantit\u00e0 di talleri sempre pi\u00f9 alta al duca, e in cambio dell'estinzione dei debiti esige prima di diventare proprietario e amministratore delle strade del W\u00fcrttemberg (dove inizia ad applicare un incredibile numero di pedaggi) e poi di essere nominato Ministro delle Finanze dello Stato. Col tempo, S\u00fcss si ritaglia un ruolo di consigliere sempre pi\u00f9 intimo del duca, riuscendo anche ad abrogare il divieto di ingresso a Stoccarda per tutti gli ebrei, e il popolo persuade il Consiglio della malvagit\u00e0 del consigliere (S\u00fcss giunge a demolire parte della casa di un fabbro solo perch\u00e9 questa si trovava troppo vicina alla strada di sua propriet\u00e0). I tentativi del Consiglio di aprire gli occhi a Carlo Alessandro sulle intenzioni del suo Ministro delle Finanze (vengono anche citati dei passi degli scritti antisemiti di Martin Lutero) si rivelavano vani, e S\u00fcss decide di aizzare il duca contro il suo stesso popolo, proponendo di assoldare mercenari e ordire un colpo di Stato che sciolga il Consiglio e renda il Ducato una monarchia assoluta, con un gabinetto scelto personalmente da S\u00fcss.\nTuttavia i cittadini, inorriditi a causa dell'impiccagione del fabbro locale (che aveva attentato alla vita di S\u00fcss mentre questi passava in carrozza vicino alla sua casa parzialmente demolita), dell'ingiusto internamento del presidente del Consiglio Sturm (che aveva apertamente chiesto la destituzione di S\u00fcss) e della morte per annegamento di Dorothea (si allude a una violenza sessuale sotto la minaccia di torturare il marito), decidono di entrare con la forza al Palazzo mentre il duca e il Ministro delle Finanze si trovano a una festa fuori citt\u00e0; vengono raggiunti dagli emissari del Consiglio. Gi\u00e0 teso per la difficile situazione in cui si trova il Paese, il duca non regge alle accuse del Consiglio e muore d'infarto. S\u00fcss viene invece condotto con la forza a Stoccarda, dove viene condannato per malgoverno e alto tradimento e impiccato.\nProduzione.\nIl film prende liberamente lo spunto dalla vicenda di Joseph S\u00fc\u00df Oppenheimer (Heidelberg, 1698 \u2013 Stoccarda, 1738), finanziere di origine ebraica che fu consulente molto ascoltato (sue furono le numerose, piuttosto incisive e molto discusse, iniziative fiscali ed amministrative attuate nel ducato del W\u00fcrttemberg) del duca Carlo I Alessandro di W\u00fcrttemberg e che, dopo la morte improvvisa di quest'ultimo, avvenuta nel marzo 1737, fu accusato di reati infamanti per i quali fu processato ed impiccato (febbraio 1738).\nLe riprese iniziarono nel marzo 1940 e, con l'eccezione di alcune scene girate a Praga, il lavoro si svolse presso gli studi UFA Babelsberg di Berlino. Le scene che mostrano l'entrata degli ebrei a W\u00fcrttemberg e quelle nella sinagoga furono girate a Praga dove furono \"precettate\" alcune comparse ebree per partecipare alle scene.\nIl costo totale di produzione del film fu approssimativamente di due milioni di Reichsmark, un budget elevato per gli standard dell'epoca. Tuttavia, tra il 1940 e il 1943, il film incass\u00f2 circa 6.2 milioni di Reichsmark, rivelandosi un grosso successo commerciale rispetto al fallimento de \"L'ebreo errante\".\nCampagna propagandistica di Goebbels.\nAdolf Hitler e il suo ministro della propaganda Joseph Goebbels credevano fortemente nella potenza della cinematografia come mezzo per influenzare l'opinione pubblica delle masse. Il Partito nazista istitu\u00ec un dipartimento cinematografico gi\u00e0 nel 1930 e Goebbels aveva un interesse personale nell'utilizzo dei film per propagandare la filosofia nazista. Poco tempo dopo la salita al potere dei nazisti, Goebbels ripet\u00e9 spesso nei suoi discorsi che il ruolo del cinema tedesco era quello di essere \"l'avanguardia del militarismo nazista\" mentre si proponevano di conquistare il mondo. Egli chiese di \"produrre film con ... forti connotazioni razziali\" che rappresentassero gli uomini e la societ\u00e0 \"come erano veramente\".\nSecondo Richard Levy, \"degli oltre 1.100 film prodotti sotto il regime nazista, solamente un pugno possiedono contenuti esplicitamente antisemiti e persino in questi rari casi, l'antisemitismo risulta spesso di secondaria importanza nel contesto della trama del film\". Due pellicole, tuttavia, furono innegabilmente girate appositamente per trasmettere l'ideologia antisemita del nazionalsocialismo al pubblico: \"L'ebreo errante\" (\"Der ewige Jude\") e \"S\u00fcss l'ebreo\" (\"Jud S\u00fc\u00df\"), entrambi del 1940.\nNel novembre 1938, Goebbels mise in atto una serie di attacchi contro gli ebrei nei media tedeschi, a seguito dell'assassinio di un diplomatico germanico a Parigi per mano di un ebreo. L'episodio ebbe come conseguenza gli avvenimenti della cosiddetta \"Notte dei cristalli\". Uno scoppio di tale violenza nei confronti degli ebrei fu considerato da Hitler \"una catastrofe politica\" che poteva compromettere il regime a livello internazionale, e il F\u00fchrer si infuri\u00f2 con Goebbels ritenendolo personalmente responsabile di aver contribuito a scatenare i disordini. Sulla stampa estera dell'epoca, non solo venne criticata l'estrema brutalit\u00e0 degli attacchi nei confronti degli ebrei provocati dalle dichiarazioni di Goebbels, ma fu evidenziato anche lo scarso supporto fornito dalla gente comune al pogrom e le reazioni miste della stampa tedesca. Hitler espresse la propria frustrazione e rabbia circa gli avvenimenti, e sugger\u00ec invece di privilegiare la manipolazione mediatica alla violenza esplicita, cos\u00ec da presentare i fatti in modo tale da legittimare presso l'opinione pubblica nazionale ed estera, i provvedimenti presi nei confronti degli ebrei.\nIn risposta alla richiesta di Hitler, Goebbels lanci\u00f2 una campagna mediatica antisemita su vasta scala. Egli ordin\u00f2 che ogni studio cinematografico tedesco producesse almeno un film dal contenuto antisemita. Hitler preferiva film come \"Der ewige Jude\", che presentavano il credo nazista in maniera aperta e diretta; tuttavia Goebbels non approvava la \"crudezza\" di un approccio del genere, preferendo messaggi antisemiti molto pi\u00f9 sottili e subdoli inseriti in pellicole di intrattenimento popolare dal grosso budget.\nSebbene Goebbels non avesse mai generalmente un ruolo attivo nella produzione di particolari film, sicuramente la influenz\u00f2 con le sue direttive nel caso di pellicole di propaganda come \"S\u00fcss l'ebreo\". Dopo aver visto il film britannico \"Jew S\u00fcss\" del regista Lothar Mendes del 1934 con protagonista Conrad Veidt (in esilio dal regime nazista all'estero), Goebbels volle assolutamente che una \"nuova versione della storia\" venisse girata dal punto di vista della Germania nazista.\nAnche se Metzger aveva proposto per anni il progetto di un film sulla vita di Joseph S\u00fc\u00df Oppenheimer senza ricevere riscontro alcuno, l'impeto per la realizzazione del film venne direttamente dal desiderio di Joseph Goebbels di girare una \"risposta nazista\" al film di Mendes, che invece propugnava un'interpretazione a favore degli ebrei del romanzo del 1925 \"Jud S\u00fc\u00df\" di Lion Feuchtwanger. Dato che il film di Mendes era troppo compassionevole nei confronti del soggetto, gli sceneggiatori tedeschi si ispirarono alla novella \"Jud S\u00fc\u00df\" scritta da Wilhelm Hauff nel 1827. Tuttavia, persino dopo la riscrittura del copione originale da parte di Harlan, il risultato non venne ritenuto \"abbastanza antisemita\" da Goebbels, che intervenne personalmente sulla sceneggiatura richiedendo alcune modifiche e cambiando radicalmente il finale cos\u00ec da mostrare S\u00fc\u00df umiliato, piuttosto che un ribelle. Cos\u00ec facendo, il messaggio del film risult\u00f2 essere diametralmente opposto all'intento originale del romanzo di Feuchtwanger. Allo stesso tempo, tuttavia, il film segue la narrazione di Feuchtwanger, capovolgendo per\u00f2 il significato dell'opera dello scrittore ebreo. Sebbene ispirati a veri dettagli storici della vita di S\u00fc\u00df, romanzo, racconto, e film corrispondono solo lontanamente alle fonti storiche disponibili presso l'archivio comunale di Baden-W\u00fcrttemberg. Christiane Sch\u00f6nfeld, che prese in esame le connessioni tra il romanzo di Feuchtwanger e il film di Veit Harlan, scrisse: \"Lion Feuchtwanger [...] considerava il film di Harlan un adattamento del suo romanzo \"Jud S\u00fc\u00df\" che aveva stravolto e corrotto le intenzioni del suo libro, e lo scrisse in una lettera aperta indirizzata a sette attori berlinesi dopo aver letto una recensione del film in un giornale del partito nazista [...]. Anche senza aver visto la pellicola, Lion Feuchtwanger non aveva dubbi sul fatto che Veit Harlan e i suoi collaboratori si fossero indebitamente impossessati del suo romanzo adattandolo alla propaganda nazista\".\nCast.\nSentendo che un progetto di tale importanza necessitava di un cast d'attori di livello, e frustrato dai continui ritardi nel casting, Goebbels partecip\u00f2 personalmente alle selezione degli attori. Per esempio, egli insistette affinch\u00e9 Ferdinand Marian e Werner Krauss recitassero in ruoli chiave del film. Tuttavia, Goebbels dovette faticare non poco per mettere insieme il cast voluto. Molti degli attori scelti non volevano recitare nel ruolo di ebrei. Nello specifico, Werner Krauss chiese a Goebbels di far uscire una dichiarazione pubblica dove venisse affermato che lui non era un vero ebreo e che stava \"semplicemente recitando una parte in quanto attore al servizio dello Stato\". Per venire incontro alle richieste, Goebbels diram\u00f2 un comunicato stampa dove si chiariva che gli attori che interpretavano degli ebrei nel film erano in realt\u00e0 di \"pura razza ariana\".\nMontaggio.\nSecondo quanto dichiarato dal regista Veit Harlan nel dopoguerra, Goebbels si infuri\u00f2 con lui quando vide la prima versione del film in quanto non la riteneva abbastanza antisemita. Harlan raccont\u00f2 che Goebbels lo accus\u00f2 di essere \"incapace di pensare in termini politici\". Goebbels gli disse che egli avrebbe dovuto \"girare film politici e non [quel genere di] film che si realizzano in tempo di pace\". L'insoddisfazione di Goebbels era soprattutto dovuta al modo in cui era stato trattato nel film il rapporto tra Dorothea, il personaggio femminile principale, e S\u00fc\u00df. Egli si lamentava del fatto che Harlan avesse \"trasformato S\u00fc\u00df, un mostro, in una specie di Romeo rubacuori\".\nHarlan testimoni\u00f2 che Goebbels lo escluse dalle operazioni di montaggio del film e pretese alcune modifiche consistenti, principalmente per rendere il personaggio di S\u00fc\u00df il pi\u00f9 malvagio possibile. La pellicola fu quindi ri-montata per tagliare alcune \"ambiguit\u00e0\" che potevano rendere S\u00fc\u00df \"pi\u00f9 umano\" agli occhi del pubblico. Per esempio, Goebbels insistette affinch\u00e9 fosse eliminata una inquadratura dove Dorothea rispondeva con un sorriso a un complimento di S\u00fc\u00df. Inoltre, furono aggiunte anche delle nuove scene, incluso un nuovo finale per sostituire quello originale girato da Harlan. Per la scena dell'esecuzione finale, Harlan aveva scritto un discorso nel quale S\u00fc\u00df condannava le autorit\u00e0 tedesche. Quando Goebbels vide la scena, si infuri\u00f2, insistendo che S\u00fc\u00df non dovesse essere mostrato in alcun modo come un martire. Chiese ed ottenne, quindi, che S\u00fc\u00df alla fine del film risultasse una figura umiliata, pavida, che implorava in ginocchio di avere salva la vita.\nAlcuni critici hanno messo in dubbio quanto dichiarato dal regista, in quanto non esisterebbero prove certe dell'ingerenza di Goebbels nella produzione del film, eccezion fatta per la scelta del cast. Inoltre, venne fatto notare come fosse nell'interesse di Harlan riversare la colpa dell'antisemitismo del film su Goebbels, al termine della guerra.\nDistribuzione.\nIl primo film tratto da \"Jud S\u00fc\u00df\" \u00e8 del 1934 con il titolo di \"Jew S\u00fcss\", diretto da Lothar Mendes e prodotto da Michael Balcon, capo produzione della Gaumont British nei primi anni Trenta. In tale film, S\u00fcss \u00e8 presentato come un \"selfmademan\" che spera di liberare il suo popolo dal ghetto; esso doveva mettere in guardia contro il crescente antisemitismo dell'ormai instaurato Terzo Reich; tuttavia, la censura inglese non avrebbe mai permesso un film che criticasse apertamente l'antisemitismo, perch\u00e9 sarebbe apparso come un attacco alla politica tedesca e avrebbe provocato un incidente diplomatico, pertanto la sua diffusione nelle sale britanniche fu boicottata. Il film ebbe invece un piccolo successo in America e pi\u00f9 in Europa, eccetto a Vienna, dove ebbe un grande impatto politico e fu vietato come in Germania.\nDiversa la versione del 1940, adattata da Veit Harlan sotto la supervisione di Joseph Goebbels, come giustificazione dell'antisemitismo e considerata una delle peggiori rappresentazioni degli ebrei nei film. Interpretato da Ferdinand Marian, si differenzia dall'originale in diversi punti: S\u00fcss \u00e8 un ebreo e rappresenta lo stereotipo ebreo della propaganda nazista. Il film raggiunse gli obiettivi nazisti ed ebbe un grande successo in Germania, distribuito anche all'estero.\nIn Italia, fu proiettato in anteprima alla Mostra di Venezia del 1940, dove venne accolto molto favorevolmente da critica e pubblico. Si manifestarono episodi di violenza antisemita dopo la sua proiezione a Marsiglia.\nA differenza di altri film di propaganda nazista, il film fu un grosso successo al botteghino in Germania e all'estero. \"S\u00fcss l'ebreo\" si classific\u00f2 al sesto posto nella classifica di fine anno dei migliori film tedeschi. Dal 1940 al 1943 fu visto da circa 20 milioni di persone nella sola Germania.\nSul mercato italiano esiste un'edizione dvd del film, distribuita da DNA Srl col titolo \"Suss l'ebreo\", che contiene anche i film \"I Rothschild\" (1940) e \"L'ebreo errante\" (Der ewige Jude, 1940), editata con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme.\nAccoglienza.\nL'impatto del film fu tale che nel 1943 Veit Harlan, che lo diresse, ricevette il premio dalla Universum Film Archiv (la pi\u00f9 grande casa commerciale di produzione tedesca nella prima parte del XX secolo) e fu sottoposto a processo dopo la guerra, ma si difese adducendo che il suo lavoro era controllato dai nazisti. Venne processato ad Amburgo il 3 marzo 1949 e assolto il successivo 23 aprile.\nFu uno dei film preferiti di Heinrich Himmler, che volle che ogni membro delle SS lo vedesse. Il film fu vietato ai minori di quattordici anni. Ci furono resoconti di atti di violenza contro gli ebrei da parte degli spettatori dopo la visione del film; in particolare, gli adolescenti sembrarono essere molto ricettivi nell'assimilare l'odio istigato dal film, e si resero responsabili di numerose aggressioni a danni di giudei. Stefan Baretzki, una guardia del campo di concentramento di Auschwitz, raccont\u00f2 nel dopoguerra che quando venivano fatti vedere loro film come \"S\u00fcss l'ebreo\" e simili, spesso le guardie picchiavano i prigionieri ebrei il giorno dopo.\nAll'inizio del 1941, la Nordisk Tonefilm ottenne il permesso di distribuire il film in Svezia ma la pellicola fu messa al bando dalla censura. Durante la seconda guerra mondiale non fu mai mostrato in pubblico in Svezia, sebbene l'ambasciata tedesca organizz\u00f2 delle proiezioni speciali private su invito.\nStereotipi razziali.\nIl film \u00e8 infarcito di numerosi stereotipi negativi nei confronti degli ebrei, che vengono dipinti come materialisti, immorali, astuti, imbroglioni e fisicamente brutti. Passando da un estremo all'altro, gli ebrei vengono rappresentati sia come capitalisti senza scrupoli sia come poveri immigrati cenciosi. Lo studioso Mike Davis scrisse: \"Un migliaio d'anni di antisemitismo europeo venne condensato nel personaggio del vile stupratore S\u00fc\u00df, con la sua barba sudicia, il naso adunco e la voce lamentosa\".\nIl personaggio di S\u00fc\u00df \u00e8 basato sullo stereotipo dell'avido usuraio giudeo. C'\u00e8 una scena iniziale dove S\u00fc\u00df viene mostrato essere in possesso di una fortuna in oro e gioielli. In un'altra, egli dice a un'innocente ragazza tedesca che la sua casa \u00e8 \"il mondo\" (riflettendo lo stereotipo nazista dell'ebreo errante senza patria, in opposizione al patriottismo delle popolazioni germaniche). Molti dialoghi nel film tra personaggi ebrei mostrano quanto essi siano ostili nei confronti dei non-ebrei, altro stereotipo radicato nella cultura tedesca. Secondo quanto riportato da David Welch, i nazisti distribuirono alla stampa di settore una guida all'interpretazione del film. La guida enfatizzava i punti chiave della trama dove si evince che un ebreo come S\u00fc\u00df, arrivato fino a posizioni di potere e responsabilit\u00e0, \"user\u00e0 i poteri in suo possesso, non per il bene della comunit\u00e0, ma per i propri interessi e per quelli del suo popolo\"."}
{"id": "830567", "revid": "1305772", "url": "https://it.wikipedia.org/wiki?curid=830567", "title": "Heian", "text": ""}
{"id": "830568", "revid": "63716", "url": "https://it.wikipedia.org/wiki?curid=830568", "title": "Epoca Heian", "text": ""}
{"id": "830569", "revid": "1652635", "url": "https://it.wikipedia.org/wiki?curid=830569", "title": "Brioche", "text": "La brioche o brioscia \u00e8 un dolce lievitato, cotto al forno e a volte farcito, di origine francese.\nGli ingredienti principali sono la farina, le uova, il burro, il lievito e lo strutto animale. Per la farcitura le creme pi\u00f9 usate sono la confettura, la crema pasticcera e la crema di cioccolato. Le briosce col tuppo sono dei dolci tipici siciliani e sono spesso riempite con gelato o mangiate in accompagnamento alla granita.\nIl termine \"brioche\" viene usato nelle regioni dell'Italia settentrionale per indicare il cornetto.\nCitazioni.\nLa pi\u00f9 celebre citazione della \"brioche\" \u00e8 stata falsamente attribuita a Maria Antonietta, che, a proposito del popolo sollevato nella cosiddetta \"guerra delle farine\" causata dalla scarsit\u00e0 del raccolto e dall'alto prezzo dei grani, avrebbe esclamato: \u00abSe non hanno pane, che mangino brioches!\u00bb. In realt\u00e0 la frase \u00e8 stata scritta da Rousseau nelle \"Confessioni\", in riferimento a un evento del 1741, quando Maria Antonietta non era ancora nata."}
{"id": "830570", "revid": "75421", "url": "https://it.wikipedia.org/wiki?curid=830570", "title": "D. H. Peligro", "text": ""}
{"id": "830572", "revid": "767487", "url": "https://it.wikipedia.org/wiki?curid=830572", "title": "Satyr", "text": "Biografia.\n\u00c8 fondatore e membro principale (assieme a Frost) del gruppo black metal norvegese Satyricon. Nella band \u00e8 chitarrista, bassista, tastierista e cantante.\n\u00c8 stato citato in un articolo nel quale dice che, a differenza di altri musicisti black metal, lui non \u00e8 satanista. Quando era pi\u00f9 giovane, chiese ai suoi genitori di ritirarlo dalle lezioni di religione a scuola. Ha inoltre avuto una serie di incontri con Euronymous, leader dei Mayhem, che gli mand\u00f2 una lettera prima di essere assassinato.\nNel 1992 fonda l'etichetta Moonfog Records.\nHa inoltre fondato altre band come Storm, Wongraven, Eibon, Black Diamond Brigade e ha collaborato con i Thorns."}
{"id": "830573", "revid": "827882", "url": "https://it.wikipedia.org/wiki?curid=830573", "title": "Cornetto (pasticceria)", "text": "Il cornetto \u00e8 una specialit\u00e0 di pasticceria, derivante dal \"kipferl\" austriaco (chiamato brioche nel Nord Italia). Si tratta di una specialit\u00e0 alimentare dolce o salata a forma di mezzaluna; la sua composizione \u00e8 a base di: farina, burro, uova, acqua e zucchero, con l'aggiunta di tuorlo d'uovo spalmato sulla superficie per ottenere una colorazione pi\u00f9 dorata.\nEtimologia.\nIl nome di questa specialit\u00e0 deriva dalla sua forma che ricorda due piccole corna. Altres\u00ec in tedesco il nome trae origine dalla sua forma che ricorda una mezzaluna come d'altronde anche il termine francese \"croissant\", ossia \u00abcrescente\u00bb.\nOrigine.\nLa specialit\u00e0 si diffuse in Italia, e pi\u00f9 specificatamente in Veneto subito dopo il 1683, grazie agli intensi rapporti commerciali tra l'allora Serenissima Repubblica di Venezia e Vienna. Bisogner\u00e0 attendere invece il 1770 perch\u00e9 anche la Francia, con il matrimonio tra l'austriaca Maria Antonietta e il futuro re Luigi XVI, scopra il cornetto. La sua ricetta venne modificata dai pasticceri, che lo arricchirono di burro e lo battezzarono \"croissant\". Nel 1797, con il trattato di Campoformio e successivamente con l'istituzione del Lombardo Veneto, il \"kipferl\" o cornetto, insieme ai \"krapfen\" e al \"gulasch\", accrebbe ulteriormente la propria popolarit\u00e0. L'arte di prepararli divenne patrimonio di maestri fornai veneti.\nDiffusione e preparazione.\nIl cornetto pu\u00f2 essere vuoto oppure farcito. Tra le possibili farciture troviamo la marmellata, la crema, la cioccolata e il miele, nonch\u00e9 formaggio e salumi nelle versioni salate. Tra le varianti dell'impasto vi \u00e8 quella che utilizza farina integrale ai cereali. In Italia il cornetto viene tradizionalmente consumato al bar per colazione insieme al cappuccino, ma nel centro e sud Italia sono molto diffuse le \"cornetterie\" notturne.\nPolacca anconitana.\nTipica di Ancona, ha una forma dritta, pasta gialla, tre soli giri di sfoglia, un ripieno costituito da un sottile strato di marzapane, ed \u00e8 ricoperta da una leggera glassa a base di albume e zucchero. Le dimensioni sono pi\u00f9 grandi rispetto a quelle del cornetto classico.\nDeve il suo nome al fatto che i soldati del II Corpo polacco, che in seguito alla battaglia di Ancona avevano liberato la citt\u00e0, apprezzavano particolarmente questa variante del cornetto.\nPolacca aversana.\nTipica di Aversa, per una curiosa coincidenza ha lo stesso nome (ma non gli stessi ingredienti, n\u00e9 lo stesso aspetto) della variante precedente, dovuto per\u00f2 a motivi completamente diversi: una suora polacca diede la ricetta di un dolce tipico della sua terra ad un pasticciere aversano, che la rielabor\u00f2 inventando due dolci diversi, un cornetto ed una torta."}
{"id": "830577", "revid": "126257", "url": "https://it.wikipedia.org/wiki?curid=830577", "title": "Serpeggiante", "text": ""}
{"id": "830579", "revid": "74173", "url": "https://it.wikipedia.org/wiki?curid=830579", "title": "Emesa", "text": "Emesa, nota anche come Emissa o Hemisa, era un'antica citt\u00e0 della Siria, che sorse nei pressi della citt\u00e0 assira di Qadesh, nella zona dell'attuale Homs. \nIn epoca romana era capitale di un regno cliente, nel III secolo venne inclusa nella provincia romana della Siria e fu capitale della Fenicia Libanese. Vi nacquero Giulia Domna consorte dell'imperatore romano Settimio Severo, Cassio Longino, Eliodoro di Emesa, Frontone di Emesa e Romano il Melode. Nel corso della storia fu sede della Diocesi di Emesa."}
{"id": "830580", "revid": "43840", "url": "https://it.wikipedia.org/wiki?curid=830580", "title": "Operazione Balena", "text": ""}
{"id": "830597", "revid": "15756", "url": "https://it.wikipedia.org/wiki?curid=830597", "title": "Buy-back", "text": "Il buy-back (o riacquisto di azioni proprie) \u00e8 l'operazione di acquisto di azioni proprie da parte di una societ\u00e0 per azioni. In base alla legislazione italiana, le azioni proprie in portafoglio non possono superare la quota limite del 20% del totale del capitale sociale (vd. articolo 2357 del codice civile). Secondo la disciplina contabile civilistica, l'importo nominale delle azioni proprie, iscritto al costo storico o al \"fair value\", va imputato ad una specifica Riserva per azioni proprie; essa si trova in bilancio sotto la voce Patrimonio netto, nel Capitale Netto all'interno del Passivo (Passivit\u00e0 + Capitale Netto).\nA seguito della crisi del 2008, le operazioni di \"buy-back\" si sono diffuse anche per altri strumenti finanziari, come le obbligazioni, e a soggetti di diritto pubblico, in particolare con il riacquisto di titoli di debito sovrano da parte delle Banche Centrali.\nIn questi casi, il riacquisto \u00e8 finalizzato a:\nIl costo del riacquisto di azioni (in percentuale sull'aumento di equity consolidato) viene rapportato alla redditivit\u00e0 del capitale proprio. Al 2015 questo tipo di operazioni non risultavano economicamente convenienti in Francia, dove il costo di acquisizione dei fondi propri oscillava fra il 10 e il 12% a fronte di una redditivit\u00e0 media del capitale proprio pari al 65.\nPerch\u00e9 avvengono le operazioni di \"buy back\"?\n\u00c8 come se la societ\u00e0 si ponesse nell'ottica di un investitore esterno, decidendo di condurre un investimento sul suo stesso titolo.\nTramite il \"buy-back\" la societ\u00e0 fornisce liquidit\u00e0 al mercato, rendendo meno onerosa l'operativit\u00e0 degli investitori. Evita, inoltre, che il prezzo di un corso azionario perda significativit\u00e0 per ragioni indipendenti dai fondamentali del titolo.\nIl riacquisto pu\u00f2 essere finalizzato al mantenimento della maggioranza (assoluta o relativa) delle quote azionarie, e quindi del controllo e della propriet\u00e0 aziendale, in quanto le azioni riacquistate dall'emittente escono dal listino-mercato azionario, e non possono essere oggetto di Offerta pubblica di acquisto. Quando i prezzi delle azioni sono particolarmente bassi, il lancio di un'OPA e una scalata societaria sono molto meno costosi per potenziali concorrenti.\nIl riacquisto pu\u00f2 essere finalizzato ad ottenere una plusvalenza, acquistando le azioni ai minimi storici per rivenderle sul mercato successivamente non appena le quotazioni ritornano ai livelli precrisi.\nEssa pu\u00f2 configurarsi come un'operazione che attribuisce un dividendo straordinario agli azionisti.\nIn Italia la distruzione dei titoli soggetti a buyback \u00e8 stata resa particolarmente difficile dal legislatore, a causa delle norme stringenti che questi ha imposto per poterla effettuare (come la necessit\u00e0 di una delibera del Tribunale). Al pi\u00f9, nel nostro Paese, vale la regola che i dividendi spettanti alle azioni che restano in possesso della societ\u00e0, vanno attribuiti proporzionalmente alle altre azioni presenti sul mercato\nIl buy-back \u00e8 utilizzato per attuare:\nSpesso operazioni di \"buyback\" vengono fatte in seguito all'acquisizione tramite indebitamento personale (\"leveraged buyout\"): questo \u00e8 un modo per far uscire liquidit\u00e0 dall'azienda e per consentire ai nuovi proprietari di ripagare parte del debito.\nLa Consob, insieme ad altri organismi di controllo europei della Borsa, ha stabilito proprie prassi legittime di \"buyback\" da parte degli emittenti.\nGli emittenti devono avvalersi di intermediari indipendenti, e possono operare un \"buyback\" nella misura del 25% dei volumi scambiati giornalmente nelle ultime 20 giornate di contrattazione dello strumento."}
{"id": "830599", "revid": "228587", "url": "https://it.wikipedia.org/wiki?curid=830599", "title": "Campionati mondiali di canoa/kayak 1977", "text": "I 13esimi Campionati mondiali di canoa/kayak si sono svolti a Sofia (Bulgaria) nel 1977."}
{"id": "830609", "revid": "7013289", "url": "https://it.wikipedia.org/wiki?curid=830609", "title": "IRST-ITC", "text": ""}
{"id": "830610", "revid": "671029", "url": "https://it.wikipedia.org/wiki?curid=830610", "title": "Serpente (araldica)", "text": "In araldica il serpente simboleggia l'\"astuzia\" (con un riferimento alle parole di Mos\u00e8), il \"dominio\" (secondo il sogno di Alessandro Magno), l\"'eternit\u00e0\" (perch\u00e9 quando si morde la coda forma un circolo che non ha inizio n\u00e9 fine), la \"medicina\" (compare infatti nell'emblema del caduceo) e la \"prudenza\" (Ges\u00f9 consigliava ai primi cristiani di imitarlo in questo). Pu\u00f2 per\u00f2 anche rappresentare il \"nemico\", il \"vizio\", il grande \"tradimento\", o la \"perfidia\", specialmente quando \u00e8 calpestato, morso o imbeccato da altri animali.\nNell'araldica napoleonica i senatori portano un quartier franco (d'azzurro i conti e di rosso i baroni) caricato da un serpente d'argento che circonda uno specchio d'oro.\nIl serpente che si morde la coda, formando cos\u00ec un circolo senza inizio n\u00e9 fine, \u00e8 detto anche \"uroburo\". Un esempio di quest'ultimo lo possiamo trovare nel celebre monumento funebre di Maria Teresa d'Austria di Antonio Canova. In questo monumento, di forma piramidale, l'animale \u00e8 sito attorno al ritratto ovale della defunta asburgica di modo da sottolineare, ringraziare ed eternare la sua marcata vena altruistica che l'ha vista impegnata pi\u00f9 volte nell'aiutare i pi\u00f9 bisognosi."}
{"id": "830611", "revid": "46931", "url": "https://it.wikipedia.org/wiki?curid=830611", "title": "Amaw\u00e1ka", "text": ""}
{"id": "830612", "revid": "1305772", "url": "https://it.wikipedia.org/wiki?curid=830612", "title": "Arara", "text": ""}
{"id": "830613", "revid": "287204", "url": "https://it.wikipedia.org/wiki?curid=830613", "title": "Ashaninka", "text": ""}
{"id": "830619", "revid": "1305772", "url": "https://it.wikipedia.org/wiki?curid=830619", "title": "Nawa", "text": ""}
{"id": "830624", "revid": "599013", "url": "https://it.wikipedia.org/wiki?curid=830624", "title": "Yawan\u00e1wa", "text": ""}
{"id": "830630", "revid": "110157", "url": "https://it.wikipedia.org/wiki?curid=830630", "title": "Cocal", "text": "Cocal \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "830639", "revid": "287204", "url": "https://it.wikipedia.org/wiki?curid=830639", "title": "Wayana-Apalai", "text": ""}
{"id": "830642", "revid": "1123126", "url": "https://it.wikipedia.org/wiki?curid=830642", "title": "Congregazione dello Spirito Santo", "text": "La Congregazione dello Spirito Santo (in latino: \"Congregatio Sancti Spiritus sub tutela Immaculati Cordis Beatissimae Virginis Mariae\") \u00e8 un istituto religioso maschile di diritto pontificio: i membri di questa congregazione clericale, detti popolarmente \"spiritani\", pospongono al loro nome la sigla C.S.Sp.\nStoria.\nLa congregazione venne fondata da Claude-Fran\u00e7ois Poullart des Places (1679-1709), giovane tonsurato della diocesi di Rennes: il 27 maggio 1703, festa della Pentecoste, insieme ad altri dodici seminaristi, si impegn\u00f2 a dedicarsi interamente alla formazione ecclesiastica superiore dei candidati al sacerdozio poveri e apr\u00ec a Parigi un seminario intitolato allo Spirito Santo. Sebbene il fondatore morisse solo pochi anni dopo, la congregazione ebbe grande diffusione. Nel 1734 venne approvata dall'arcivescovo di Parigi.\nSull'esempio dei sacerdoti della Compagnia di Maria di Louis-Marie Grignion de Montfort, gli spiritani iniziarono a dedicarsi alla predicazione delle missioni popolari nelle regioni pi\u00f9 abbandonate e povere di clero della Francia.\nNel 1732, mentre la Societ\u00e0 per le missioni estere di Parigi attraversava un periodo di crisi delle vocazioni, gli spiritani iniziarono a dedicarsi all'opera di evangelizzazione: in breve tempo fondarono missioni in Cina, Tonchino, Siam, Cocincina, Canada, Acadia e Guyana francese. Il lavoro svolto dai sacerdoti indusse la Santa Sede a impiegare stabilmente la congregazione nella propagazione del cattolicesimo e nel 1766 agli spiritani venne affidata la prefettura apostolica di Saint-Pierre e Miquelon (successivamente anche quelle della Guyana francese e di Saint-Louis in Senegal).\nPer il rifiuto di molti religiosi della congregazione di prestare giuramento secondo la Costituzione civile del clero, nel 1792 la compagnia venne soppressa e i suoi beni confiscati; nel 1804 papa Pio VII, trovandosi a Parigi per l'incoronazione di Napoleone, ottenne da Bonaparte la restaurazione degli spiritani, nuovamente soppressi nel 1809 dopo la scomunica lanciata dal pontefice a Napoleone. La Congregazione dello Spirito Santo, grazie alla guida del superiore generale Jacques Bertout, riusc\u00ec comunque a sopravvivere clandestinamente fino al 1816, quando Luigi XVIII ristabil\u00ec definitivamente l'istituto, che il 7 febbraio 1824 pass\u00f2 all'immediata dipendenza della Santa Sede.\nNell'ottobre del 1841 Fran\u00e7ois Libermann (1802-1852), un ebreo convertito al cattolicesimo e divenuto sacerdote, assieme ad alcuni compagni appena usciti dal seminario di San Sulpizio, fond\u00f2 a La Neuville una nuova congregazione missionaria, detta del Sacro Cuore di Maria, destinata specialmente all'evangelizzazione delle persone di colore: i missionari raggiunsero presto Haiti, le isole Maurizio e Bourbon, dove operavano anche gli spiritani.\nIn Gabon sorsero dissensi tra i religiosi delle due congregazioni e ci\u00f2 spinse la Santa Sede, nel 1848, a fonderle insieme. Libermann, che gi\u00e0 aveva pensato di rafforzare con la propria la vecchia congregazione in difficolt\u00e0 a causa del lungo periodo di sconvolgimenti politici, venne eletto nuovo superiore generale della Congregazione dello Spirito Santo, che aggiunse al suo titolo anche un riferimento al Sacro Cuore di Maria (approvato dalla congregazione di Propaganda Fide il 3 novembre 1848).\nGli spiritani ebbero nuovo slancio e si diffusero in Europa, nelle Americhe, in Africa, in Australia e in molte isole dell'oceano Indiano, ma presto l'istituto dovette affrontare nuove difficolt\u00e0: nel 1873, con il \"Kulturkampf\", i religiosi vennero espulsi dalla Germania e nel 1903, sotto il governo anticlericale di \u00c9mile Combes, le istituzioni controllate dagli spiritani vennero chiuse. I problemi in Francia e Germania, comunque, ebbero come risultato un'ulteriore espansione della congregazione, che apr\u00ec nuove case negli Stati Uniti d'America (soprattutto a opera dei religiosi tedeschi) e nel Regno Unito, Belgio, Svizzera, Canada e Paesi Bassi.\nNel 1908 la Congregazione dello Spirito Santo pass\u00f2 dalle dipendenze della congregazione di Propaganda Fide alla Congregazione per i Religiosi. La loro \"regola di Vita\" venne approvata dalla Santa Sede il 7 giugno 1987.\nAttivit\u00e0 e diffusione.\nGli spiritani, sorti per la formazione degli aspiranti sacerdoti poveri, attualmente si dedicano essenzialmente alle missioni tra i non cristiani.\nSono presenti in Europa (Belgio, Croazia, Francia, Germania, Irlanda, Italia, Paesi Bassi, Polonia, Portogallo, Regno Unito, Spagna, Svizzera), nelle Americhe (Brasile, Canada, Guadalupa, Guyana francese, Haiti, Martinica, Messico, Paraguay, Porto Rico, Stati Uniti d'America, Trinidad e Tobago), in Africa (Algeria, Angola, Camerun, Capo Verde, Repubblica Centrafricana, Repubblica del Congo, Repubblica Democratica del Congo, Etiopia, Gabon, Gambia, Ghana, Guinea, Kenya, Madagascar, Malawi, Mauritania, Mauritius, Nigeria, Riunione, Senegal, Sierra Leone, Sudafrica, Tanzania, Zambia, Zimbabwe), in Asia (Filippine, Pakistan, Taiwan) e Oceania (Australia, Papua Nuova Guinea); la sede generalizia \u00e8 a Roma.\nAl 31 dicembre 2005 la congregazione contava 717 case e 3.032 religiosi professi, 2.235 dei quali sacerdoti."}
{"id": "830643", "revid": "599013", "url": "https://it.wikipedia.org/wiki?curid=830643", "title": "Arap\u00e1so", "text": ""}
{"id": "830646", "revid": "599013", "url": "https://it.wikipedia.org/wiki?curid=830646", "title": "Kokama", "text": "I Kokama sono un gruppo etnico del Brasile, del Per\u00f9, della Colombia ed il Venezuela con una popolazione totale superiore ai 20.000 membri.\nLingua.\nParlano la lingua cocama-cocamilla o kokama (codice ISO 639-3 cod)che appartiene alle lingue tupi-guaran\u00ed, un linguaggio molto simile alla lingua parlata dai Kambeba. Si presume che la lingua kokama sia il risultato di decenni di interazione tra i vari gruppi Tupi della regione del fiume Mara\u00f1\u00f3n con la lingua tupinamb\u00e1 che le ha fornito il 60% del vocabolario. In Per\u00f9 quasi tutta la comunit\u00e0 parla anche lo spagnolo. A differenza dei gruppi stanziati in Per\u00f9, quelli del Brasile non sono soliti parlare la lingua madre preferendo il portoghese.\nInsediamenti.\nVivono quasi tutti in Per\u00f9. Altre comunit\u00e0 sono stanziate in Colombia e nello stato brasiliano dell'Amazonas (sul fiume Solim\u00f5es, nei comuni di Tabatinga, S\u00e3o Paulo de Oliven\u00e7a, Benjamim Constant, Amatur\u00e1, Santo Ant\u00f4nio do I\u00e7\u00e1, Tonantins, Fonte Boa, Tef\u00e9 e Juta\u00ed)."}
{"id": "830649", "revid": "1060", "url": "https://it.wikipedia.org/wiki?curid=830649", "title": "Congregazione del Santo Spirito", "text": ""}
{"id": "830651", "revid": "281779", "url": "https://it.wikipedia.org/wiki?curid=830651", "title": "Giambattista De Curtis", "text": "Biografia.\nAppartenente alla nobile famiglia napoletana dei de Curtis, Giambattista fu il primogenito del pittore e affreschista Giuseppe e di Elisabetta Minnon.\nEspresse il suo estro principalmente nella pittura, arte appresa dal padre, che perfezion\u00f2 fino a raggiungere risultati tanto eccellenti da essere definito \"il Salvator Rosa contemporaneo\". Giambattista fu un artista completo, compose poesie, testi teatrali e versi per canzoni e fu anche scultore.\nL'amore per la canzone napoletana gli fu forse trasmesso dal musicista Vincenzo Valente, suo inquilino nel palazzo di propriet\u00e0 della famiglia de Curtis al corso Garibaldi. Fu infatti Valente a musicargli nel 1889 la sua prima canzone dal titolo \"'A Pacchianella\" e, sempre nello stesso anno, \"Muglierema come fa?\", \"'I Pazziava\" nel 1890, \"Ninuccia\" nel 1894 e \"Tiempe Felice \" nel 1895. Giambattista non smise mai di scrivere canzoni e poesie, ma probabilmente esse rappresentarono per lui solo un gradevole passatempo.\nEgli am\u00f2 molto Sorrento, dove tra il 1891 e il 1910 trascorse circa sei mesi all'anno presso il Grand Hotel del commendator Guglielmo Tramontano, sindaco della citt\u00e0. L\u00ec, nel 1892, Giambattista incontr\u00f2 colei che gli ispir\u00f2 la sua prima celebre canzone, \"Duorme Carme'\". Si trattava di una prosperosa contadinotta che si rec\u00f2 in albergo con un cesto di frutta. Il poeta le chiese: \"Come ti chiami?\" \"Carmela Maione\" rispose la ragazza, \"Cosa fai qui?\" domand\u00f2 ancora de Curtis, \"sono la figlia di un colono del commendatore e abito a Fuorimura\", il poeta non ancora soddisfatto: \"Cosa fai di solito?\" \"Dormo!\", rispose la giovane. E fu cos\u00ec che Giambattista de Curtis, rinunciando ad un'avventura amorosa, compose l'immortale canzone Duorme Carme' in cui \u00e8 detto: \"Duorme Carme', che 'o cchiu bello da vita \u00e8 'o durm\u00ec\". Sia per i testi delle canzoni che, come vedremo, per le poesie, all'artista bastava infatti un semplice spunto per tradurre in versi i suoi pensieri.\nUomo curioso e amabile, mai avaro di complimenti con le belle donne, Giambattista ne corteggi\u00f2 tante e a molte dedic\u00f2 dei componimenti; nonostante ci\u00f2, fu seriamente legato solo a Carolina Scognamiglio, che spos\u00f2 nel 1910, dopo quasi venti anni di fidanzamento e all'et\u00e0 di cinquant'anni.\nTra Guglielmo Tramontano e Giambattista de Curtis vi fu un rapporto di amicizia e stima reciproca, l'artista fu l'istitutore di tutti i figli e i nipoti del sindaco e, sotto il suo mecenatismo, affresc\u00f2 saloni dell'hotel, dipinse tele e compose poesie e canzoni.\nTra queste la celeberrima \"Torna a Surriento\" che, secondo quasi tutti gli scritti dedicati alla canzone napoletana, sarebbe nata grazie ad un episodio accaduto nel 1902, quando il Capo del Governo, Giuseppe Zanardelli, fu ospite del Grand Hotel. Questi, per farsi perdonare delle sue insistenze circa l'apertura di un ufficio postale e per assicurarsi che Zanardelli, una volta a Roma, provvedesse alla richiesta, chiese a Giambattista ed Ernesto De Curtis di scrivere in fretta e furia una canzone da dedicare all'illustre ospite. Cos\u00ec l'onorevole fu salutato, alla partenza, dall'esecuzione di un'improvvisata \"Torna a Surriento\", successivamente modificata nel testo ora famoso. Da documenti in possesso della famiglia de Curtis, risulta invece che la famosa canzone fu depositata alla SIAE nel 1894, pertanto si \u00e8 portati a credere che i due fratelli abbiano adattato il testo per l'occasione e non viceversa.\nIl sodalizio artistico fra il poeta Giambattista e il musicista Ernesto ebbe inizio con la composizione di \"'A primma vota\", pubblicata nel 1897 da Bideri, e fu molto saldo e duraturo e non trov\u00f2 ostacoli nemmeno nel trasferimento in America, nel 1920, di Ernesto, che continu\u00f2 a musicare le canzoni che Giambattista gli spediva per posta.\nCon \"Amalia\", edita da Bideri nel 1902, la collaborazione fra i due fratelli si strinse ancora di pi\u00f9, perch\u00e9 la canzone era dedicata ad Amalia Russo, la donna che Ernesto spos\u00f2 il 20 ottobre di quello stesso anno. Nel 1911, presso la Poliphon, Giambattista ed Ernesto lanciarono un altro grande successo: \"Lucia Luc\u00ec ('i m'arricordo 'e te),\" cui si ispira l'omonimo film, prodotto dalla Miramare Film di Emanuele Rotondo e diretto da Ubaldo Maria Del Colle.\nNel 1916 Giambattista si trasfer\u00ec al Vomero, in via Luca Giordano 129, accanto alla villa Floridiana. Egli continu\u00f2 a dipingere e a comporre, ma non riusc\u00ec pi\u00f9 a dare alla canzone napoletana successi altrettanto notevoli. Mor\u00ec nel gennaio 1926, per una paralisi progressiva. Dopo qualche giorno dalla sua scomparsa, il postino recapit\u00f2 una lettera di Ernesto dall'Argentina che diceva:\nCanzoni.\nTra le canzoni da lui composte sono da ricordare \"Che bu\u00f2 fa? (\u2018A pacchianella)\" (1889), \"Muglierema comme fa?\" (1889), \"I' pazziava!...\" (1890), \"A mezzanotte\" (1893), \u2018\"E giesummine \u2018e Spagna\" (1893), \"Canzona cafona\" (1894), \"Carmela\" - versi e musica - (1894), \"Custantina\" - versi e musica - (1894), \"Mmaculat\u00ec\" (1894), \"Ninuccia\" (1894), \"Sign\u00f2, dicite si\" (1894), \"Voglio tras\u00ec!\" (1894), \"\u2018A picciotta - versi e musica\" - (1895), \"I' s\u00f2 sensibile...\" (1895), \"Mo va, mo vene\" (1895), \"Tiempe felice\" (1895), \"Venezia benedetta!\" - versi e musica - (1895), \"Maria (\u2018A cchi\u00f9 bella canzona)\" - versi e musica - (1896), \"Muntagnola\" (1896), \"\u2018A primma vota\" (1897), \"Amalia\" (1902), \"Torna a Surriento\" (1904), \"\u2018A surrentina\" (1905), \"I' m'arricordo \u2018e te (Lucia, Luc\u00ec)\" (1911), \"S\u00f2 nnammurato \u2018e te!\" (1912), \"Niru te!\" (1914)."}
{"id": "830652", "revid": "1060", "url": "https://it.wikipedia.org/wiki?curid=830652", "title": "Spiritani", "text": ""}
{"id": "830654", "revid": "287204", "url": "https://it.wikipedia.org/wiki?curid=830654", "title": "Sfinge (araldica)", "text": "In araldica la sfinge \u00e8 una figura chimerica con busto e volto di donna, corpo di cane, zampe di leone e coda di drago. In alcune rappresentazioni, particolarmente egiziane, compare anche come un leone accosciato, con busto d'uomo o, pi\u00f9 raramente, con testa di ariete o addirittura di sparviero.\nSimboleggia la \"segretezza\", perch\u00e9 era posta nei templi egizi per rammentare che i sacri misteri non dovevavno essere svelati al popolo ma solo agli iniziati, e l\"'acutezza di ingegno\", perch\u00e9 era opinione che alla sfinge, o a quelli da essa rappresentati, non sarebbe stato nascosto nulla al mondo."}
{"id": "830655", "revid": "1060", "url": "https://it.wikipedia.org/wiki?curid=830655", "title": "C.S.Sp.", "text": ""}
{"id": "830657", "revid": "1060", "url": "https://it.wikipedia.org/wiki?curid=830657", "title": "C. S. Sp.", "text": ""}
{"id": "830658", "revid": "46931", "url": "https://it.wikipedia.org/wiki?curid=830658", "title": "Patax\u00f3 H\u00e3 H\u00e3 H\u00e3e", "text": ""}
{"id": "830660", "revid": "486946", "url": "https://it.wikipedia.org/wiki?curid=830660", "title": "Kobema", "text": ""}
{"id": "830665", "revid": "324026", "url": "https://it.wikipedia.org/wiki?curid=830665", "title": "HeLa", "text": "Le cellule HeLa (chiamate anche \"Hela\" o \"hela\") sono cellule tumorali immortalizzate altamente stabilizzate, molto utilizzate nella ricerca scientifica.\nQuesta linea cellulare \u00e8 stata isolata da un cancro della cervice uterina di Henrietta Lacks (dal cui nome deriva quello delle cellule), che mor\u00ec di questo cancro nel 1951. Nel 2013 \u00e8 stato raggiunto un accordo con i familiari discendenti di Henrietta che prevede che due di loro facciano parte di un comitato che esaminer\u00e0 le richieste dei ricercatori inerenti alle cellule Hela.\nStoria.\nLe HeLa sono state le prime cellule umane immortalizzate e hanno rappresentato una grande risorsa per la ricerca scientifica. Questa linea cellulare fu isolata e propagata per la prima volta da George Otto Gey nel 1951: Gey ricevette una porzione di tessuto contenente le HeLa da un medico dell'ospedale Johns Hopkins di Baltimora, che aveva ottenuto il lembo di tessuto da una biopsia della massa tumorale di una paziente, Henrietta Lacks, attuata a fini diagnostici. \nGey moltiplic\u00f2 tali cellule tumorali in vitro senza il consenso della Lacks; presto si accorse di avere per le mani un tipo di cellule di particolare interesse e le rese disponibili per la commercializzazione. \nA quel tempo non esistevano leggi che obbligavano il medico ad informare il paziente su eventuali utilizzi del materiale biologico asportato durante interventi, biopsie o analisi di liquidi biologici. Negli Stati Uniti il materiale biologico proveniente da pazienti poteva essere utilizzato a discrezione dell'istituto medico, dove il prelievo era avvenuto, senza che questi potesse vantare diritti su eventuali proventi, come sancito dalla sentenza della suprema corte di giustizia della California nel caso Moore contro l'universit\u00e0 della California del 9 luglio del 1990, che dichiar\u00f2 l'ammissibilit\u00e0 della commercializzazione del materiale biologico prelevato da pazienti, previo consenso informato del paziente stesso.\nI primi tentativi di proteggere l'anonimato della Lacks terminarono dopo la sua morte: infatti, pochi anni dopo, la stampa rivel\u00f2 il nome della paziente da cui erano state prelevate le HeLa.\nCaratteristiche.\nLe HeLa sono oggi coltivate in laboratori di tutto il mondo per fini scientifici e, sebbene siano trattate come cellule tumorali, esse posseggono delle caratteristiche uniche, che le differenziano dalle altre cellule di questo tipo.\nLe HeLa sono molto pi\u00f9 resistenti delle altre cellule tumorali e sono in grado di sopravvivere in condizioni che altre cellule non possono tollerare; sono in grado di vivere per un periodo relativamente lungo anche in assenza di terreno di coltura.\nLe HeLa possono dividersi molte pi\u00f9 volte rispetto alle altre cellule e ci\u00f2 dipende da una mutazione della telomerasi, che previene l'accorciamento del telomero durante la replicazione, cosa che nelle altre cellule provoca la morte dopo un certo numero di divisioni cellulari.\nLinea cellulare o nuova specie?\nAlcuni ricercatori hanno proposto le HeLa come nuova specie a s\u00e9 stante.\nTale proposta si basa principalmente sulla composizione cromosomica delle HeLa, differente da quella delle altre cellule umane. Le HeLa posseggono infatti 82 cromosomi e, oltre al normale corredo umano, presentano quattro copie del cromosoma 12 e tre copie dei cromosomi 6, 8, e 17. Tale differenza nel corredo cromosomico \u00e8 dovuta ad una mutazione orizzontale indotta dal Papillomavirus, che \u00e8 responsabile di quasi la totalit\u00e0 dei carcinomi cervicali.\nLe HeLa sono state descritte da Leigh Van Valen come un esempio della possibilit\u00e0 di creazione di nuove specie. Stanley M. Gartler denomin\u00f2 tale presunta nuova specie \"Helacyton gartleri\". \nLe motivazioni che portarono Van Valen a dichiarare le HeLa nuova specie si possono riassumere in tre punti:"}
{"id": "830668", "revid": "87128", "url": "https://it.wikipedia.org/wiki?curid=830668", "title": "Epossido", "text": ""}
{"id": "830677", "revid": "72663", "url": "https://it.wikipedia.org/wiki?curid=830677", "title": "Divina provvidenza", "text": ""}
{"id": "830680", "revid": "1305772", "url": "https://it.wikipedia.org/wiki?curid=830680", "title": "L'altalena", "text": ""}
{"id": "830681", "revid": "22475", "url": "https://it.wikipedia.org/wiki?curid=830681", "title": "Bandini-Maserati 1500", "text": "La Bandini-Maserati 1500 \u00e8 un'autovettura da corsa, prodotta nel 1953 dalla ditta Bandini Automobili di Forl\u00ec.\nNel corso degli anni cinquanta accordi commerciali (non esclusivi) tra Ilario Bandini e l'italo-americano Tony Pompeo, prevedevano l'esportazione di vetture prive di propulsore da installare in un secondo tempo negli Stati Uniti.\nIn misura maggiore le vetture cos\u00ec esportate furono le \"sport siluro\" su cui vennero installati motori Siata, Offenhauser, Saab, MG e Alfa Romeo ma all'interno di questa tipologia di auto hanno rilievo alcune create ad hoc.\nIn particolar modo questa vettura, che risulta dai registri Bandini, essere stata esportata il 15 febbraio 1954, fu ideata e realizzata nel 1952 per alloggiare il motore Maserati A6 di 1500\u00a0cm\u00b3 di cilindrata e correre nella categoria FM del campionato SCCA (Sports Car Club of America). Le cronache dell'epoca registrano il suo utilizzo da parte dei piloti americani Bernhard Vihl, George Parrington e David Michaels anche in gare di validit\u00e0 mondiale come quella disputata a Sebring il 16 marzo 1955.\nIl telaio.\nIl telaio, costruito alla Bandini Automobili, utilizza disegno, struttura e tipologia di materiale che aveva garantito nella \"sport siluro\" ottimi risultati in termini di leggerezza, tenuta di strada e velocit\u00e0.\nLa carrozzeria.\nLa carrozzeria, realizzata interamente in alluminio dalla carrozzeria Motto su commissione dello stesso Ilario Bandini; \u00e8 del tipo barchetta sport biposto e rivela in modo chiaro ed eloquente la sua collocazione storica nell'evoluzione stilistica delle carrozzerie Bandini.\nLe dimensioni e le linee guida, generose e sinuose, si avvicinano molto alla \"Prima Bandini del 1946\"; cos\u00ec come la presa d'aria superiore e il parabrezza ricordano quelli della \"1100 sport\", ma la griglia anteriore ad elementi verticali ed orizzontali, sebbene sia di dimensioni maggiori, ha una forma che la lega indissolubilmente alla \"sport siluro\". La parte anteriore delle fiancate e la coda, invece, scevre di rotondit\u00e0, fanno trasparire le idee che troveranno applicazione pratica cinque anni pi\u00f9 tardi con le \"Saponetta\". Del tutto inedite e uniche restano le particolari forme delle prese d'aria poste dietro le ruote anteriori e davanti a quelle posteriori finalizzate alla sottrazione del calore, rispettivamente, dal vano motore e dai tamburi dei freni."}
{"id": "830685", "revid": "1272592", "url": "https://it.wikipedia.org/wiki?curid=830685", "title": "Natta", "text": ""}
{"id": "830686", "revid": "827882", "url": "https://it.wikipedia.org/wiki?curid=830686", "title": "Ziegler", "text": ""}
{"id": "830690", "revid": "729019", "url": "https://it.wikipedia.org/wiki?curid=830690", "title": "Strada statale 455 di Pontestura", "text": "La ex strada statale 455 di Pontestura (SS 455), ora strada provinciale 455 di Pontestura (SP 455), \u00e8 una strada provinciale italiana.\nPercorso.\nHa origine a Vercelli, dal sud della citt\u00e0 ed ha un tracciato ampio e pianeggiante: uscita dall'abitato di Vercelli interseca l'autostrada A4/A26 e tocca i comuni di Desana e Tricerro, entrambi aggirabili esternamente, per poi giungere a Trino (che \u00e8 raggiungibile con una breve deviazione) e, dopo aver passato il fiume Po, arriva a Pontestura. Dopo pochi chilometri, la strada termina innestandosi sulla ex strada statale 457 di Moncalvo nel comune di Cereseto, a nord dell'abitato principale.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha classificato l'arteria come strada regionale con la denominazione strada regionale 455 di Pontestura (SR 455) ed affidata all'ARES (Agenzia Regionale Strade).\nA seguito del D.R. 9-5791 del 27 aprile 2007 della Regione Piemonte, dal 1\u00ba gennaio 2008 \u00e8 stata infine riclassificata come provinciale e consegnato alla Provincia di Vercelli e alla Provincia di Alessandria per le tratte territorialmente competenti."}
{"id": "830693", "revid": "131962", "url": "https://it.wikipedia.org/wiki?curid=830693", "title": "Th\u00e9\u00e2tre italien de Paris", "text": ""}
{"id": "830698", "revid": "131962", "url": "https://it.wikipedia.org/wiki?curid=830698", "title": "Com\u00e9die Italienne", "text": ""}
{"id": "830699", "revid": "131962", "url": "https://it.wikipedia.org/wiki?curid=830699", "title": "Com\u00e9die-Italienne", "text": ""}
{"id": "830703", "revid": "131962", "url": "https://it.wikipedia.org/wiki?curid=830703", "title": "Th\u00e9\u00e2tre Italien", "text": ""}
{"id": "830708", "revid": "1869172", "url": "https://it.wikipedia.org/wiki?curid=830708", "title": "Claudio Damiani", "text": "Biografia.\nPadre toscano dell'Isola d'Elba e madre romana, ha vissuto i primi cinque anni della sua vita nel villaggio minerario della miniera di bauxite di San Giovanni Rotondo in Puglia, poi sempre a Roma e, dal 2006, a Rignano Flaminio in provincia di Roma, nei pressi dell'amato monte Soratte. Si \u00e8 laureato in Lettere all'Universit\u00e0 La Sapienza di Roma con una tesi sull'opera di Lorenzo Calogero. Nel 1978 pubblica le sue prime poesie su Nuovi Argomenti, per intercessione di Attilio Bertolucci. Con altri scrittori (Beppe Salvia, Arnaldo Colasanti e altri) ha fondato nel 1980 la rivista letteraria \"Braci\".\nA partire dal 1987 ha pubblicato diverse raccolte di versi, con le quali ha conseguito numerosi riconoscimenti, tra cui il premio internazionale Eugenio Montale e il premio internazionale Mario Luzi. Suoi testi sono stati tradotti in diverse lingue (tra cui principalmente inglese, spagnolo, tedesco, serbo, sloveno, rumeno) e compaiono in molte antologie italiane (anche scolastiche\n) e straniere. Ha curato i volumi: \"Almanacco di Primavera. Arte e poesia\" (L'Attico Editore, 1992); \"Orazio, Arte poetica, con interventi di autori contemporanei\" (Fazi, 1995); \"Le pi\u00f9 belle poesie di Trilussa\" (Arnoldo Mondadori Editore, 2000). Suoi testi sono stati letti da Nanni Moretti, Piera Degli Esposti, Roberto Herlitzka e altri."}
{"id": "830718", "revid": "33098", "url": "https://it.wikipedia.org/wiki?curid=830718", "title": "Real Chanciller\u00eda de Granada", "text": ""}
{"id": "830720", "revid": "804", "url": "https://it.wikipedia.org/wiki?curid=830720", "title": "Jack (software)", "text": ""}
{"id": "830721", "revid": "75421", "url": "https://it.wikipedia.org/wiki?curid=830721", "title": "Cow punk", "text": ""}
{"id": "830726", "revid": "36426", "url": "https://it.wikipedia.org/wiki?curid=830726", "title": "La Loggia dei Mercanti", "text": ""}
{"id": "830728", "revid": "56620", "url": "https://it.wikipedia.org/wiki?curid=830728", "title": "Spooks (serie televisiva)", "text": "Spooks \u00e8 una serie televisiva britannica trasmessa da BBC One dal 2002 al 2011, per un totale di dieci stagioni.\nNegli Stati Uniti \u00e8 nota come \"MI-5\". Narra la vita degli agenti di una sezione antiterrorismo dell'MI5 (i servizi segreti britannici per il territorio nazionale); spie dette in \"slang\", appunto, \"spooks\". La serie ha mantenuto il suo forte contenuto realistico, garantito da un team di registi e sceneggiatori (a partire da Howard Brenton) pur attraverso l'avvicendamento di diversi personaggi, fra i quali i protagonisti: Tom Quinn (interpretato dall'attore inglese Matthew Macfadyen) nelle prime due serie, che ha lasciato il posto ad Adam Carter (l'attore Rupert Penry Jones) dalla terza serie. Presenza fissa rimane il personaggio del caposezione Harry Pearce (Peter Firth).\nNel 2015 \u00e8 stato prodotto il film \"Spooks - Il bene supremo\" (\"Spooks: The Greater Good\"), che \u00e8 una continuazione della serie. Il film vede nuovamente Peter Firth nei panni Harry Pearce, affiancato da Kit Harington e Jennifer Ehle.\nTrama.\nStagione 1.\nLa prima serie \u00e8 composta da sei episodi di un'ora mandati in onda nella primavera 2002.\nLa serie incontra i favori della critica e del pubblico, con una media di 7.5 milioni di telespettatori britannici, grazie ad una produzione di alto livello combinata con un ritmo incalzante della trama ricca d'azione e spionaggio.\nLa seconda puntata acquist\u00f2 notoriet\u00e0 per la violenta uccisione di Helen Flynn (Lisa Faulkner), che port\u00f2 con s\u00e9 un grande numero di lamentele nei confronti del \"Broadcasting Standards Commission\" nel 2002. Durante una missione sotto copertura Helen e Tom vennero catturati da un istigatore di odio razziale, Robert Osborne (interpretato da Kevin McNally), che, nel tentativo di estorcere a Tom informazioni segrete, tortur\u00f2 Hellen con una friggitrice. Al rifiuto di Tom di collaborare venne uccisa. Questo provoc\u00f2 una reazione rabbiosa da parte di molti telespettatori che intasarono i centralini della BBC con delle lamentele, ottenendo che la serie fosse spostata di orario a dopo le 21:00."}
{"id": "830729", "revid": "647919", "url": "https://it.wikipedia.org/wiki?curid=830729", "title": "Jackaudio", "text": ""}
{"id": "830731", "revid": "36426", "url": "https://it.wikipedia.org/wiki?curid=830731", "title": "Sant'Emidio Rosso", "text": ""}
{"id": "830736", "revid": "36426", "url": "https://it.wikipedia.org/wiki?curid=830736", "title": "Sant'Emidio alle Grotte", "text": ""}
{"id": "830748", "revid": "33098", "url": "https://it.wikipedia.org/wiki?curid=830748", "title": "Rodrigo Baeza", "text": ""}
{"id": "830749", "revid": "30610", "url": "https://it.wikipedia.org/wiki?curid=830749", "title": "Jangle pop", "text": "Jangle pop \u00e8 un genere musicale dell'alternative rock e del pop rock sviluppatosi, negli Stati Uniti, verso la met\u00e0 degli anni ottanta e che segn\u00f2 il ritorno del \"guitar\" pop melodico degli anni sessanta.\nIspirati dalle sonorit\u00e0 \"jingle-jangle\" e con alcune divagazioni in territori folk-rock, la nuova ondata \"jangle pop\" declinava la grande capacit\u00e0 melodica della \"forma canzone\" pop degli anni sessanta, filtrata attraverso le nuove esperienze post punk e new wave dei primi anni ottanta.\nStoria.\nNato nei pieni anni sessanta, grazie a band come Byrds, Beatles, Hollies e Paul Revere &amp; The Raiders, il termine \"jangle pop\" deriva onomatopeicamente proprio dal tipico suono \"tintinnante\" (\"jingle-jangle\") delle chitarre Rickenbacker a dodici corde, utilizzate da quegli stessi gruppi in sala di registrazione. Secondo altri, invece, etimologicamente sembrerebbe derivare da una lirica (\"In the jingle jangle morning, I'll come following you\") del brano Mr. Tambourine Man, scritto da Bob Dylan e reinterpretato proprio dai Byrds.\nNegli Stati Uniti d'America il genere venne utilizzato per descrivere gruppi college rock come R.E.M. (e di tutta la scena di Athens, Georgia), The Smithereens, Let's Active, 10,000 Maniacs, The dB's, The Feelies, Guadalcanal Diary, Game Theory, The Connells, oltre che tutte quelle band della scena Paisley Underground californiana votati alla riscoperta della psichedelia e con un debito particolare verso le melodie e le chitarre jingle jangle dei Byrds.\nNel Regno Unito tra i progenitori del genere si possono annoverare gruppi come The Soft Boys. Il termine venne poi attribuito anche alla nuova ondata di \"guitar band\" della cosiddetta scena C86."}
{"id": "830751", "revid": "729019", "url": "https://it.wikipedia.org/wiki?curid=830751", "title": "Odet de Foix", "text": "Fu conte di Lautrec, Comminges, Foix, Rethel e Beaufort, signore d'Orval, Chaource, Marais, Isles e Villemur.\nSoldato valoroso e brutale, sfigurato da una cicatrice nascosta alla vista da una folta barba, ritenuto dai contemporanei, forse senza troppo merito, \"excellentissimo capitanio\", fu orgoglioso e testardo, ma incapace a conservare e a governare uno stato.\nBiografia.\nLa nascita.\nLa nascita si colloca tra il 1483 e il 1485.\nLa famiglia.\nFiglio di Giovanni de Foix, visconte di Lautrec e Villemur, signore di Barbazan e governatore del Delfinato, governatore del Delfinato, e di Giovanna d'Aydie de Lescun; i suoi fratelli e sorelle furono:\nFu cavaliere dell'ordine di San Michele, fu gran siniscalco della Guienna. Combattente di valore quanto di spirito sanguinario, pare fosse stato aiutato nel raggiungimento delle alte cariche dall'interessamento della sorella Fran\u00e7oise, divenuta contessa di Ch\u00e2teaubriant, e amante del re Francesco I di Francia.\nLa carriera militare.\nGuerra della Lega di Cambrai.\nComandante generale dell'esercito del re di Francia Luigi XII in Italia, era con lui al suo ingresso a Genova il 28 aprile 1507. Durante l'assedio della citt\u00e0 il 17 aprile resta ferito alla coscia. Fu nominato maresciallo di Francia il 1\u00ba marzo 1511 e accompagn\u00f2 i prelati al Concilio di Pisa. Il 24 gennaio 1512 \u00e8 nominato governatore di Bologna, conquistata nel maggio 1511. Fu nominato governatore generale della Guienna nel 1512. L'undici aprile 1512 non riesce a salvare la vita a Gaston de Foix durante la battaglia di Ravenna e rimedia numerose ferite al viso che coprir\u00e0 facendosi crescere la barba. Fu in Italia con Francesco I, nel 1515, nella campagna per la conquista del Ducato di Milano contro Massimiliano Sforza. Al comando delle truppe francesi e con l'aiuto di Bartolomeo d'Alviano vinse la battaglia di Marignano, 13-14 settembre 1515.\nNel 1516 lasci\u00f2 il comando di Milano a Gian Giacomo Trivulzio assumendo tuttavia il governatorato della citt\u00e0 un anno dopo. Due anni dopo dispose l'arresto di Beatrice d'Avalos e del nipote Gian Francesco Trivulzio.\nTrattato di Noyon e il matrimonio.\nIl 13 agosto 1516 fu firmato il trattato di Noyon che sanciva la vittoria francese e la fine della guerra della Lega di Cambrai.\nIl 15 gennaio 1517, l'imperatore Massimiliano d'Austria cede Verona a Odet.\nIl 10 maggio 1520 Odet de Foix, che era rientrato nel Regno di Francia, si spos\u00f2 con Charlotte d'Orval della casata d'Albret.\nGuerre d'Italia del 1521-1526.\nLa prima fase: 1521-1522.\nIl 10 novembre 1521 entra a Milano, e il giorno successivo fece decapitare Manfredo Pallavicino, arrestato dal fratello Thomas de Foix.\nIl 19 novembre, le truppe francesi sotto il suo comando lasciarono la citt\u00e0 nelle mani di Francesco II Sforza.\nIl 27 febbraio si accampa fuori dalle mura di Treviglio.\nIl miracolo di Treviglio.\nNel febbraio 1522, mentre la Gera d'Adda era coinvolta nella guerra d'Italia del 1521-1526 fra la Francia e la Spagna di Carlo V, alcuni soldati dell'esercito francese furono insultati da dei concittadini sicuri della protezione data dagli Spagnoli. Tali soldati riferirono l'accaduto al loro generale e quindi la mattina di venerd\u00ec 28 febbraio 1522 il generale Odet de Foix, al comando dell'armata di Francesco I in Italia che gioved\u00ec 27 febbraio decise di saccheggiare il borgo di Treviglio il giorno successivo.\nI trevigliesi, resisi conto della gravit\u00e0 dell'accaduto e dell'impossibilit\u00e0 di ricevere alcun aiuto, si ritirarono nelle chiese per pregare. La mattina, dopo che il generale francese assieme ai suoi soldati stava espugnando la citt\u00e0, e a nulla erano valsi i tentativi dei quattro consoli della citt\u00e0 che scalzi e con delle corde appese ai colli offrivano le chiavi cittadine al generale presso Casirate, l'immagine affrescata della Madonna dipinta fra Sant'Agostino e San Nicola da Tolentino sul muro del campaniletto nella chiesetta del convento delle Agostiniane inizi\u00f2 verso le ore otto antimeridiane a lacrimare e trasudare miracolosamente.\nI fedeli si recarono quindi fuori gridando al miracolo, e il generale, dopo aver inviato i suoi soldati a verificare l'esattezza delle affermazioni asserite dai trevigliesi, si rec\u00f2 anch'egli nella cappella del miracolo. Qui, dopo aver passato a fil di spada il retro del muro per accertarsi che non c'erano inganni, depose l'elmo e la spada davanti alla Vergine, subito imitato dai propri soldati.\nTali armi, circa una ventina, restarono al comune di Treviglio che poi le don\u00f2 ad un museo di Milano, conservando per\u00f2 quelle del Generale nel Santuario costruito a ricordo dell'evento. Esse sono esposte al pubblico nel periodo della festa del Miracolo che dalla sua istituzione il 1\u00ba giugno dello stesso anno si svolge l'ultimo giorno di febbraio.\nLa seconda fase: 1522-1526.\nDopo aver risparmiato Treviglio nel marzo \u00e8 raggiunto dal fratello Thomas che era andato in Francia con il denaro per pagare i soldati. Alle fine di marzo guid\u00f2 l'esercito francese, al quale si erano aggiunte anche le forze veneziane, contro Pavia, ritenendo che la citt\u00e0, difesa da Federico II Gonzaga con soli 1.500 fanti, 300 cavalieri e 3.000 cittadini armati, potesse cadere velocemente, tuttavia in breve tempo Prospero Colonna usc\u00ec da Milano con l'intero esercito pontificio-imperiale in soccorso di Pavia e il comandante francese dovette abbandonare l'assedio.\nBattaglia della Bicocca.\nIl 27 aprile 1522, in seguito alla sconfitta nella Battaglia della Bicocca, abbandon\u00f2 la Lombardia in quanto fu rimosso dal comando in Italia.\nUn incarico prestigioso in Francia.\nMandato in Francia dove nel 1523 costringe gli spagnoli a togliere l'assedio da Bayonne.\nIl 4 settembre 1524 gli viene affidato il governo della Linguadoca, il giorno successivo entra quindi a Tolosa da cui comander\u00e0 sulla regione fino al marzo 1526.\nNel frattempo il 3 maggio 1525 fratello Thomas muore nella battaglia di Pavia per le ferite ricevute e Francesco I sconfitto viene imprigionato a Madrid.\nDopo la pace di Madrid e la rinuncia del Re di Francia a Milano, il 31 gennaio 1526 Odet viene nominato ammiraglio della Guienna.\nNel luglio 1526 viene rinviato in Italia alla guida di 1.000 uomini d'armi e 26.000 fanti: comincia la guerra della Lega di Cognac.\nGuerra della lega di Cognac.\nNel luglio 1526, superate le Alpi conquista Bosco, Alessandria, Vigevano e la Lomellina.\nNel dicembre muore di parto la moglie Charlotte d'Orval dando alla luce il figlio Fran\u00e7ois.\nNell'agosto 1527 \u00e8 nominato Generale dell'Armata d'Italia.\nPrese Genova nel mese di agosto 1527, e, passato per Alessandria, diresse l'assalto e saccheggio di Pavia il 4 ottobre. Poi si diresse verso Bologna che lasci\u00f2 il 10 gennaio per entrare nel regno di Napoli evitando Roma. Il 29 gennaio fa visita alla Madonna di Loreto.\nIl 10 febbraio 1528 il Lautrec entr\u00f2 nel Regno di Napoli da Fermo, poi pass\u00f2 da Chieti, Sulmona, Lanciano e Guasto. Sparse il terrore in Puglia; e il 23 marzo 1528, si rese protagonista della \"Pasqua di Sangue\": durante l'assedio di Melfi massacr\u00f2 3.000 persone. Nel castello si era rifugiato con le milizie superstiti il Principe di Melfi, Giovanni III Caracciolo, il quale, rendendosi conto dell'inutilit\u00e0 della resistenza e per salvarsi la vita, si arrese. L'11 maggio, giorno della Pentecoste, la citt\u00e0 di Melfi fu liberata dagli spagnoli ed i seimila melfitani, superstiti alla strage francese fecero ritorno in citt\u00e0.\nTra le altre citt\u00e0 pugliesi che conquista Troia, Trani, Barletta e Venosa.\nIl 29 aprile raggiunse e pose l'assedio a Napoli, mentre Filippino Doria, nipote di Andrea Doria, organizz\u00f2 il blocco navale.\nMorte e sepoltura.\nLa sua fine fu conseguenza di una decisione in apparenza brillante. Infatti, nell'estate del 1528, per vincere la forte resistenza della citt\u00e0, distrusse le condutture dell\"'Acquedotto della Bolla\" le cui acque si sparsero nei terreni vicini significativamente chiamati \"le paludi\". Grazie anche alla calura si svilupp\u00f2 quindi una violenta pestilenza che condusse alla morte per malattia molti uomini, tra i quali lo stesso comandante francese.\nI loro resti furono raccolti nella \"Grotta degli Sportiglioni\" mentre il predicato Lautrec deformato in \"Lotrecco\" ma anche \"Trivece\" indicher\u00e0 fino ai giorni nostri quella zona a nord di Napoli che, partendo da queste prime sepolture, diventer\u00e0 l'area cimiteriale cittadina.\nI resti del Lautrec vennero successivamente traslati all'inizio del XVII secolo dal III Duca di Sessa, nella Chiesa di Santa Maria la Nova e ospitati in un monumento funebre realizzato da Annibale Caccavello, con l'epitaffio composto da Paolo Giovio, gli affreschi che decorano la volta sono di Massimo Stanzione.\nStemma di famiglia.\nLo stemma di famiglia \u00e8 stato scolpito sul sacello della tomba nella chiesa di Santa Maria la Nova a Napoli.\nStemma di Andorra.\nLo stemma di Andorra \u00e8 simile per tre quarti in quanto \u00e8 stata governata come diarchia, assieme all'arcivescovo dell'Urgell rappresentato dalla mitra vescovile, dai Conti di Foix il cui titolo \u00e8 poi passato al Re di Francia lasciando per\u00f2 lo stemma immutato al centro dell'odierna bandiera di Andorra.\nDiscendenza.\nLa discendenza di Odet de Foix si estinse con la morte senza figli dell'unico nipote Henri de Luxembourg nato, dopo il 1535, dal secondo matrimonio della figlia Claude con Charles de Luxembourg. I primi tre figli maschi furono nell'ordine Odet, Henri e Fran\u00e7ois. I primi due morirono giovani (entrambi nel 1540) e del terzo non si hanno notizie certe."}
{"id": "830756", "revid": "174925", "url": "https://it.wikipedia.org/wiki?curid=830756", "title": "Stato civile", "text": "Lo stato civile, in diritto, \u00e8 l'insieme degli \"status\" di rilievo amministrativo del cittadino (cittadinanza, nascita, matrimonio o unione civile e morte), nonch\u00e9 la funzione amministrativa volta ad accertare e dare pubblicit\u00e0 ai fatti giuridici che costituiscono, modificano o estinguono le connesse condizioni e situazioni personali, mediante appositi atti giuridici detti appunto \"atti di stato civile\".\nOrdinamento italiano.\nNell'ordinamento italiano tale funzione compete all'ufficiale dello stato civile, organo presente in ogni comune e preposto all'ufficio dello stato civile.\nGli \"status\" pi\u00f9 comuni sono:\nSu documenti d'identit\u00e0 e di riconoscimento, l'indicazione dello stato civile \u00e8 facoltativa dal 2000, ma resta d'obbligo in alcune circostanze."}
{"id": "830758", "revid": "287204", "url": "https://it.wikipedia.org/wiki?curid=830758", "title": "Mainstream", "text": "Mainstream \u00e8 un termine inglese usato come aggettivo in vari campi delle arti e della cultura per indicare una corrente che, in un particolare ambito culturale, \u00e8 considerata pi\u00f9 tradizionale e \"convenzionale\", comune e dominante, venendo quindi seguita dal pi\u00f9 grande pubblico. \nNell'inglese americano indica anche una corrente o una tendenza che, in determinato ambito, beneficia di un seguito di massa, in contrapposizione alle tendenze minoritarie. Questo utilizzo del termine a volte sottende un giudizio di valore, che pu\u00f2 essere negativo o positivo a seconda dei casi e dei contesti.\nUso del termine.\n\u00c8 in genere usato in vari campi della cultura e delle arti, come la musica, il cinema, la letteratura, la scienza, l'economia, il mondo dell'informazione e cos\u00ec via. Il significato specifico dipende dal singolo ambito e variabile pu\u00f2 essere anche la sua connotazione in termini di valore, positiva, negativa o anche dispregiativa, a seconda del contesto. Ad esempio, in letteratura l'attributo \"mainstream\" porta con s\u00e9 un giudizio di valore positivo, indicando solitamente la produzione letteraria \"non di genere\", raffrontata alla narrativa di genere, spesso considerata \"di bassa qualit\u00e0\", in contrapposizione \"all'alta qualit\u00e0\" della narrativa letteraria.\nIn altri campi il termine sottende una valutazione nettamente dispregiativa, come quando \u00e8 usato in contrapposizione a \"underground\", \"subcultura\" e \"controcultura\", o a produzioni artistiche d'autore, per indicare, anche con intento spregiativo, produzioni artistiche legate a generi tipicamente di \"tendenza\" (come film d'azione, \"exploitation movie\", musica pop, eccetera) o a un particolare \"target\", mossi da motivi puramente commerciali (ad esempio, i prodotti costruiti per essere destinati a pubblici adolescenziali).\nProblema di demarcazione.\nNella filosofia della scienza, mainstream si riferisce a quell'area dell'attivit\u00e0 scientifica che non si trova pi\u00f9 nella necessit\u00e0 di doversi affermare come accettata e consolidata. Nuove aree di frontiera, che sono ancora alla ricerca di una legittimazione come discipline affermate, sono in genere etichettate come protoscienza o scienza di confine. Una definizione di scienza \"mainstream\" in termini di \"protoscienza\" e \"scienza di confine\" pu\u00f2 essere illustrata in base allo schema della seguente tabella:\nPer la sua attitudine ad applicare buone pratiche metodologiche, la scienza mainstream si distingue dalla pseudoscienza come problema di demarcazione mentre specifici tipi di ricerca sono smascherati come scienza spazzatura, scienza cargo cult, frode scientifica, eccetera.\nNei vari contesti.\nAntropologia.\nIn antropologia l'uso principale del termine \u00e8 riferito al \"gender mainstreaming\", inteso come integrazione sistematica delle situazioni, delle priorit\u00e0 e dei bisogni rispettivi delle donne e degli uomini in tutte le politiche, misure, interventi, allo scopo di mobilitare e sensibilizzare tutte le politiche di ordine generale affinch\u00e9 si raggiunga la parit\u00e0 tenendo conto degli effetti all'atto della loro pianificazione e attuazione. Il termine combina le parole inglesi \"gender\", che significa genere (la parola genere fa riferimento ai due sessi nelle loro relazioni sociali) e \"mainstream\" e suggerisce dinamismo, movimento e progressione verso qualche cosa, insieme a qualche cosa.\nIl \"gender mainstreaming\" indica quindi una strategia composta da idee (teorie e assunti) ma anche da pratiche (decisioni e azioni) in grado di stimolare mutamenti della societ\u00e0. Le strategie per il \"gender mainstreaming\" enfatizzano l'attenzione sistematica ai temi di pari opportunit\u00e0 nelle politiche, nei programmi e nelle pratiche organizzative ed implicano cambiamenti a livello di politiche, strutture e sistemi. Le motivazioni per inserire l'ottica di genere in tutte le politiche, i programmi e le azioni (e nei processi che le sottintendono) si basano sull'assunto che uomini e donne hanno diversi bisogni, risorse, situazioni e che questa diversit\u00e0 influenza il modo in cui uomini e donne accedono/usufruiscono/vivono le diverse situazioni lavorative, personali, familiari, sociali.\nLetteratura.\nIn campo letterario, \"mainstream\" assume una connotazione positiva, andando a indicare la produzione di estrazione culturale pi\u00f9 alta, a cui si attribuisce maggior qualit\u00e0, che si potrebbe descrivere entro i margini (peraltro non ben definiti) di \"letteratura alta\", \"letteratura colta\", o, anche, \"letteratura d'autore\".\nLa letteratura mainstream si definisce meglio in rapporto di contrapposizione con la produzione della cosiddetta letteratura di genere moderna, considerata di consumo, e a cui si attribuisce solitamente una bassa qualit\u00e0 artistica: si tratta, in quest'ultimo caso, di un fenomeno la cui genesi pu\u00f2 essere fatta risalire almeno al romanzo gotico e le cui espressioni letterarie sono andate gradualmente cristallizzandosi entro codici di genere piuttosto ben definiti: si tratta, oltre al romanzo gotico, di generi come il romanzo storico, il poliziesco, il romanzo rosa, a cui si sono aggiunti gli apporti della produzione di consumo novecentesca, come la fantascienza, la New Age, il fantasy. Al contrario, le manifestazioni della letteratura \"colta\", \"d'autore\" (\"mainstream\") assumono forme variabili e dinamiche che si sottraggono a una codificazione canonica entro l'orizzonte convenzionale di un genere e sono considerate, sol per questo, manifestazioni \"alte\", a prescindere dalla intrinseca qualit\u00e0 che, d'altronde, pu\u00f2 ben raggiungere livelli elevati anche nella moderna scrittura di genere.\nMezzi di comunicazione.\nNell'ambito delle comunicazioni, il termine mainstream identifica canali, mezzi e prodotti comunicativi pi\u00f9 radicati e con un pi\u00f9 ampio spettro di diffusione, che godono di un maggior grado di penetrazione nel tessuto sociale. Dal punto di vista dei contenuti e dei valori veicolati, tali mezzi di comunicazione si muovono all'interno di orizzonti di interpretazione e rappresentazione che riflettono sintonia ideologica con orientamenti ideologici definibili di \"senso comune\".\nSono esempi di mezzi di comunicazione mainstream le televisioni generaliste, le grandi emittenti satellitari, i network radiofonici. A questi esempi possono aggiungersi, a volte, anche alcune principali testate giornalistiche cartacee.\nRispetto all'informazione mainstream, i mezzi di comunicazione non-mainstream si configurano come \"alternativi\", adempiendo spesso a una funzione almeno duplice: da un lato, vi \u00e8 la definizione, costruzione, rafforzamento di una dimensione sociale identitaria nella quale si riconoscono i soggetti appartenenti; dall'altro, invece, vi \u00e8 l'aspirazione ad andare oltre le strategie rappresentative dei mass media \"ufficiali\" e a \"forzare\" il rapporto produttori/fruitori dell'informazione \"tradizionale\". L'azionamento di questa leva informativa non-mainstream non si esaurisce nella raccolta e diffusione (per gli autori) di contenuti informativi alternativi, negletti o messi a margini dall'informazione mainstream, o nella loro conoscenza (attinta dai semplici fruitori): questa sfera informativa, definibile come \"cognitiva\", \u00e8 solo il presupposto culturale per un impegno pi\u00f9 profondo nel tessuto sociale (mediattivismo). Da questo punto di vista, anche Internet, in determinate circostanze, nonostante la sua diffusione, pu\u00f2 essere annoverata tra i mezzi di comunicazione alternativi, nella misura in cui riesce a dare spazio a un'informazione non ufficiale.\nMusica.\nUn esempio di questo uso lo si pu\u00f2 rinvenire nel campo della musica di consumo, in cui l'espressione \"Musica mainstream\" vuole indicare la musica leggera, commerciale e di tendenza, secondo le mutevoli stagioni del costume e delle mode. Essa pu\u00f2 comprendere quindi generi musicali che riscuotono un seguito notevole, come la musica pop e derivati, o il rock. La musica \"mainstream\" pu\u00f2 essere classificata sotto l'etichetta della cosiddetta \"popular music\", legata alla cultura di massa prodotta dall'industria dello spettacolo e trasmessa attraverso i canali comunicativi dei mass media.\nCon il termine \"jazz mainstream\" si identifica, in genere, l'evoluzione moderna del bebop e dello swing avvenuta a partire dagli anni cinquanta.\nIn seguito, a seconda delle tendenze, \u00e8 stato identificato con generi come l'R&amp;B, la musica disco e dance, l'hip hop ed in generale il pop ed il rock.\nScienza.\nIl mainstream, nell'ambito di una determinata disciplina scientifica o accademica, e all'interno di un determinato campo di ricerca scientifica, contraddistingue un approccio che non si discosta in maniera significativa dalle principali e consolidate scuole di pensiero e dai pi\u00f9 accettati approcci metodologici. \u00c8 il caso, ad esempio, dell'economia, in cui si parla di teorie economiche mainstream.\nNella cultura di massa.\nDa un punto di vista sociologico sono definite \"mainstream\" quelle tendenze nel campo delle idee, delle preferenze, dei gusti, della moda, dei consumi, dei comportamenti collettivi o individuali, che sono seguiti dalla maggioranza delle persone e costituiscono \"tendenza\". In questo senso ci\u00f2 che \u00e8 \"mainstream\" si contrappone alle culture minoritarie.\nSpesso il termine assume una connotazione negativa e viene usato anche in senso spregiativo per indicare artisti che si esprimono all'interno di generi tipicamente di \"tendenza\" e di massa (esempio di ci\u00f2 sono i film d'azione o la musica pop), o si rivolgono a un particolare target (es. adolescenti), per motivi e interessi puramente legati alle vendite; queste manifestazioni artistiche, considerate di consumo, si contrappongono a quelle che sono appannaggio di culture underground, subculture, controculture. In questi contesti a volte si etichetta come \"commerciale\" un genere mainstream."}
{"id": "830761", "revid": "1690183", "url": "https://it.wikipedia.org/wiki?curid=830761", "title": "Commissione internazionale dello stato civile", "text": "La Commissione internazionale dello stato civile (in francese: \"Commission internationale de l'\u00e9tat civil\", abbreviata CIEC) \u00e8 un'organizzazione internazionale fondata a Lussemburgo il 25 settembre 1952 da Belgio, Francia, Lussemburgo, Paesi Bassi e Svizzera.\nNel corso degli anni sono poi entrati a farne parti altri stati europei, in ordine cronologico la Turchia il 24 settembre 1953, la Germania il 27 settembre 1956, l'Italia il 4 settembre 1958, la Grecia il 3 settembre 1959, l'Austria il 14 settembre 1961, il Portogallo il 13 settembre 1973, la Spagna il 13 settembre 1974, il Regno Unito l'11 settembre 1996, la Polonia il 1998, la Croazia il 25 marzo 1999 e l'Ungheria il 15 settembre 1999.\nLo scopo principale della Commissione \u00e8 di facilitare la cooperazione internazionale in materia di stato civile per permettere e migliorare lo scambio di informazioni tra i registri di stato civile.\nNegli anni la Commissione ha prodotto diversi risultati, tra cui varie convenzioni, come ad esempio la convenzione relativa alla codifica delle espressioni che figurano nei documenti dello stato civile.\nScopi.\nFondata nell'immediato secondo dopoguerra in un contesto di milioni di rifugiati, persone scomparse e sfollati, l'organizzazione \u00e8 nata con lo scopo di facilitare la cooperazione tra gli Stati nel creare, riconoscere e convalidare i documenti riguardanti lo stato civile o qualsiasi altro tipo di documento ufficiale utilizzato (come certificati di nascita, matrimonio, divorzio o morte). L'organizzazione ha proposto una serie di traduzioni ufficiali e standardizzate sui termini utilizzati nei registri anagrafici di stato civile.\nInoltre, sono stati sottoscritti diversi trattati internazionali multilaterali, come ad esempio la Convenzione sul rilascio di estratti multilingue degli atti di stato civile (che prevede l'accettazione senza problemi di estratti di certificati),la Convenzione per l'istituzione del libretto di famiglia internazionale e la Convenzione sul riconoscimento delle decisioni che registrano una riassegnazione del sesso.\nLa CEIC ha firmato accordi di cooperazione con il Consiglio d'Europa (1955), la Conferenza dell'Aia di diritto internazionale privato (1969), l'Alto commissariato delle Nazioni Unite per i rifugiati (1981) e l'Unione europea (1983).\nStati membri.\nGli Stati possono divenire membri dell'organizzazione tramite l'adesione al protocollo istitutivo (\"Protocole relatif \u00e0 la Commission internationale de l'\u00e9tat civil\"), che venne firmato dai cinque paesi fondatori.\nConvenzioni.\nDalla sua creazione, la CEIC ha adottato 34 convenzioni multilaterali, che costituiscono strumenti giuridici vincolanti. Il depositario delle convenzioni, di cui 28 sono attualmente in vigore, \u00e8 il Consiglio federale svizzero.\nLe convenzioni della CEIC hanno lo scopo di armonizzare il diritto sostanziale dello stato civile degli Stati membri o di facilitare il funzionamento transfrontaliero dello stato civile, in particolare mediante documenti plurilingue standard, facilitando cos\u00ec l'espletamento delle formalit\u00e0 per le persone residenti all'estero.\nRaccomandazioni.\nDal 1958, la CEIC ha rivolto agli Stati membri 11 raccomandazioni volte a migliorare il funzionamento dei servizi di stato civile, l'armonizzazione degli atti e degli estratti di stato civile, la pubblicazione dei registri, l'informatizzazione dello stato civile, la cooperazione nel settore dell'assistenza amministrativa ai richiedenti asilo e le frodi documentarie."}
{"id": "830763", "revid": "339392", "url": "https://it.wikipedia.org/wiki?curid=830763", "title": "Banav\u00e1-Jaf\u00ed", "text": ""}
{"id": "830764", "revid": "46931", "url": "https://it.wikipedia.org/wiki?curid=830764", "title": "Way\u00e1na-Apalai", "text": ""}
{"id": "830765", "revid": "599013", "url": "https://it.wikipedia.org/wiki?curid=830765", "title": "Galibi do Oiapoque", "text": "I Galibi do Oiapoque (Galibi del fiume Oiapoque) sono un gruppo etnico del Brasile che ha una popolazione stimata in 65 individui (2010). Sono un sottogruppo del popolo Galibi, gruppo che \u00e8 stanziato principalmente in Venezuela, nella Guyana francese e in Suriname.\nLingua.\nParlano la lingua Kali'na, lingua che appartiene alla famiglia linguistica Karib.\nInsediamenti.\nVivono nello stato brasiliano di Amap\u00e1, in un piccolo territorio omologato nei pressi del villaggio S\u00e3o Jos\u00e9. In questo territorio, assegnato esclusivamente ai Galibi dell'Oiapoque, \u00e8 stato incluso anche il villaggio di Ariramba, una postazione del gruppo dei Karipuna su una riva del fiume Oiapoque. Le relazioni tra i due gruppi sono di buon vicinato ma non hanno alcun particolare tipo di contatto.\nStoria.\nI Galibi dell'Oiapoque si considerano un gruppo distinto dal resto della popolazione Galibi, cos\u00ec come il governo brasiliano che ha omologato un territorio assegnato esclusivamente a questo piccolo gruppo familiare. Invitati a pi\u00f9 riprese dal governo della Guyana francese, durante gli anni cinquanta e sessanta del XX secolo, a fare ritorno nelle loro terre originarie, i Galibi dell'Oiapoque hanno sempre rifiutato mantenendo ferma la loro posizione e il loro desiderio di rimanere nelle attuali zone all'interno dei confini brasiliani. Il gruppo, 38 persone, arriv\u00f2 sull'Oiapoque a bordo di tre canoe nel corso degli anni quaranta. Con la morte dei membri pi\u00f9 anziani, la differenza tra i Galibi e il sottogruppo brasiliano si \u00e8 fatta ancora pi\u00f9 marcata nel corso degli anni. Il gruppo \u00e8 abbastanza integrato nel tessuto sociale brasiliano. Uno dei membri \u00e8 presidente della \"Associa\u00e7\u00e3o dos Povos Ind\u00edgenas do Oiapoque\" mentre altri due fanno parte dell'esercito brasiliano, con carriere ben avviate nella marina e nell'aeronautica. Quattro donne sono impiegati statali e trascorrono molti fine settimana e le vacanze nel villaggio.\nOrganizzazione sociale.\nLa sussistenza dei Galibi del fiume Oiapoque proviene essenzialmente dall'agricoltura. Nel villaggio ci sono cinque campi coltivati di manioca, patate, banane, ananas, mais, pomodoro e passiflora edulis. Nei pressi delle case ci sono alberi di cocco, avocado, arance, mandarini, anacardi e mango. L'attivit\u00e0 della pesca \u00e8 svolta da soli due uomini ma ci\u00f2 non limita la loro dieta perch\u00e9 gli anziani del villaggio, percependo una pensione dal Funrural, sono soliti acquistare merci nei mercati della cittadina di Oiapoque."}
{"id": "830767", "revid": "599013", "url": "https://it.wikipedia.org/wiki?curid=830767", "title": "Enawen\u00e9-Naw\u00ea", "text": ""}
{"id": "830768", "revid": "46931", "url": "https://it.wikipedia.org/wiki?curid=830768", "title": "Kanamanti", "text": ""}
{"id": "830771", "revid": "46931", "url": "https://it.wikipedia.org/wiki?curid=830771", "title": "Karafawy\u00e1na", "text": ""}
{"id": "830773", "revid": "46931", "url": "https://it.wikipedia.org/wiki?curid=830773", "title": "Manxin\u00e9ri", "text": ""}
{"id": "830774", "revid": "486946", "url": "https://it.wikipedia.org/wiki?curid=830774", "title": "Miriti", "text": ""}
{"id": "830777", "revid": "46931", "url": "https://it.wikipedia.org/wiki?curid=830777", "title": "Pira-tap\u00faya", "text": ""}
{"id": "830782", "revid": "486946", "url": "https://it.wikipedia.org/wiki?curid=830782", "title": "Tari\u00e1na", "text": ""}
{"id": "830784", "revid": "46931", "url": "https://it.wikipedia.org/wiki?curid=830784", "title": "Tenharin", "text": ""}
{"id": "830785", "revid": "46931", "url": "https://it.wikipedia.org/wiki?curid=830785", "title": "Tuk\u00fana", "text": ""}
{"id": "830786", "revid": "1543377", "url": "https://it.wikipedia.org/wiki?curid=830786", "title": "Convenzione relativa alla codifica delle espressioni che figurano nei documenti dello stato civile", "text": "La convenzione relativa alla codifica delle espressioni che figurano nei documenti dello stato civile \u00e8 una convenzione internazionale approvata il 9 settembre 1994 dalla Commissione internazionale dello stato civile concepita per agevolare lo scambio documentale tra i vari uffici di stato civile dei paesi membri.\nTra i suoi benefici, oltre a formalizzare i termini da utilizzare nelle traduzioni, essa introduce una codifica univoca per i vari lemmi, facilitandone la traduzione automatica tramite ausili informatici.\nLa Convenzione \u00e8 stata aperta alla firma il 6 settembre 1995 ed attualmente vincola soltanto la Grecia (che l'ha ratificata il 2 agosto 1999) e la Turchia (ratifica del 21 maggio 2004). Essa \u00e8 entrata in vigore, come previsto dall'articolo 6 del dispositivo, il primo giorno del settimo mese successivo alla ratifica del secondo dei due stati richiesti, il giorno 1\u00ba dicembre 2004.\nItalia.\nDi seguito, la codifica univoca per la lingua Italiana nei documenti emessi dagli uffici di stato civile della Repubblica Italiana:"}
{"id": "830787", "revid": "46931", "url": "https://it.wikipedia.org/wiki?curid=830787", "title": "Tuy\u00faca", "text": ""}
{"id": "830788", "revid": "46931", "url": "https://it.wikipedia.org/wiki?curid=830788", "title": "Waiw\u00e1i", "text": ""}
{"id": "830791", "revid": "287204", "url": "https://it.wikipedia.org/wiki?curid=830791", "title": "Yamamadi", "text": ""}
{"id": "830793", "revid": "729019", "url": "https://it.wikipedia.org/wiki?curid=830793", "title": "STS-3xx", "text": "STS-3xx \u00e8 la sigla con la quale si contrassegnano le missioni dello Space Shuttle chiamate Lancio in caso di necessit\u00e0 (Launch On Need, LON). Si tratta di missioni di recupero per l'equipaggio di uno Space Shuttle se la navetta venisse danneggiata e incapace di effettuare un sicuro ritorno sulla Terra. Una tale missione verrebbe autorizzata se il controllo missione determinasse il danneggiamento dello scudo termico e dei pannelli rinforzati carbonio-carbonio (RCC) di un orbiter in volo al di l\u00e0 delle normali capacit\u00e0 di riparazione. Queste missioni sono anche chiamate Lancio su richiesta (\"Launch On Demand,\" LOD).\nNel caso di recupero, verrebbero utilizzati l'orbiter e quattro persone dell'equipaggio destinate alla missione successiva. La pianificazione e l'addestramento del volo di recupero permettono alla NASA di lanciare la navetta entro un periodo di 40 giorni dall'avvio della missione. Durante questo periodo di tempo \u00e8 previsto che l'equipaggio dello Shuttle danneggiato trovi rifugio sulla Stazione Spaziale Internazionale (ISS). La ISS \u00e8 infatti in grado di sostenere un ulteriore equipaggio, oltre a quello gi\u00e0 presente, per un periodo di circa 80 giorni. La limitazione di questo intervallo di tempo \u00e8 dovuto alla quantit\u00e0 di ossigeno disponibile.\nLe operazioni di mantenimento dell'equipaggio dello Shuttle sulla stazione spaziale sono chiamate all'interno della NASA come \"Contingency Shuttle Crew Support (CSCS)\". \n\u00c8 previsto che, nel caso di annullamento di missione prima che lo Shuttle abbia raggiunto l'orbita della ISS, la stazione venga spostata per raggiungere ed incontrare la navetta spaziale. La procedura viene chiamata \"joint underspeed recovery\".\nPrecedentemente alla missione STS-121 le procedure prevedevano che lo Shuttle danneggiato venisse abbandonato e distrutto facendolo rientrare nell'atmosfera. Le missioni Shuttle successive avevano in dotazione un cavo di 8,5 metri progettato per collegare i controlli manuali del ponte di volo in modo da permettere al controllo di missione di far atterrare lo Shuttle danneggiato senza equipaggio a bordo. Una tale eventualit\u00e0 potrebbe essere presa in considerazione nel caso il veicolo fosse troppo danneggiato per rischiare un atterraggio con persone a bordo, ma con delle possibilit\u00e0 di atterrare intatto. Il sito di atterraggio per un tale volo automatico potrebbe essere la base Edwards Air Force Base in California dove un grande letto di un lago prosciugato permetterebbe un maggiore margine di errore. Un altro possibile sito di atterraggio potrebbe essere anche il White Sands Missile Range nel Nuovo Messico. In base alle regole di volo presenti, la traiettoria di rientro dello shuttle danneggiato sarebbe tale che, in caso di incidente i detriti precipitino dell'Oceano Pacifico del sud.\nUna missione di recupero, nel caso fosse stata attuata, sarebbe stata probabilmente l'ultimo volo di uno Shuttle e avrebbe rappresentato la fine del programma spaziale basato su tali navette.\nRemote Control Orbiter.\nIl termine \"Remote Control Orbiter\" indica la possibilit\u00e0 per uno Shuttle di effettuare il rientro e l'atterraggio senza equipaggio a bordo. La NASA ha sviluppato un cavo chiamato \"RCO in-flight maintenance\" per collegare il \"Ground Command Interface Logic (GCIL)\" e il ponte di volo. Con questo sistema i segnali inviati dal controllo missione allo Shuttle possono controllare i seguenti sistemi:\nIl cavo \u00e8 stato portato dalla missione STS-121 a bordo della stazione spaziale, dove sar\u00e0 disponibile fino al termine del programma Shuttle.\nSituazione precedente alla costruzione dell'ISS.\nPrima della costruzione della stazione spaziale, l'equipaggio avrebbe dovuto essere trasferito direttamente tra uno shuttle all'altro. Gli orbiter sarebbero stati tuttavia incapaci di attraccare uno all'altro, quindi si sarebbe dovuto utilizzare i bracci RMS per agganciarsi e l'equipaggio avrebbe dovuto trasferirsi tramite una escursione extraveicolare nello spazio (EVA). Questa operazione potrebbe essere portata a termine con l'ausilio di due specialisti di missione addestrati per le attivit\u00e0 extraveicolari e dotati delle tute spaziali \"Extravehicular Mobility Unit\" (EMU). Questi trasporterebbero l'equipaggio da un veicolo all'altro.\nCronologia di una missione di recupero.\nQuesta cronologia si riferisce ai giorni di missione dello shuttle danneggiato\nRecupero della missione STS-125.\nLa missione STS-125 \u00e8 stata dedicata alla manutenzione del telescopio spaziale Hubble. Essendo quest'ultimo in un'orbita molto diversa da quella della stazione spaziale, sarebbe stato impossibile per l'equipaggio dello Space Shuttle utilizzare la stazione come luogo sicuro in attesa della missione di recupero. Un volo di recupero avrebbe dovuto essere pronto per il lancio entro 10 giorni dalla richiesta, siccome l'equipaggio pu\u00f2 resistere a bordo dello Shuttle per 23 giorni. Se fosse stata necessaria la missione di recupero avrebbe dovuto probabilmente effettuare le operazioni di trasporto dell'equipaggio analoghe a quelle descritte sopra in assenza di stazione spaziale."}
{"id": "830794", "revid": "46931", "url": "https://it.wikipedia.org/wiki?curid=830794", "title": "Suruaha", "text": ""}
{"id": "830796", "revid": "46931", "url": "https://it.wikipedia.org/wiki?curid=830796", "title": "Pankarar\u00fa", "text": ""}
{"id": "830797", "revid": "767487", "url": "https://it.wikipedia.org/wiki?curid=830797", "title": "Hardware - Metallo letale", "text": "Hardware - Metallo letale (\"Hardware\") \u00e8 un film del 1990 diretto da Richard Stanley. Film horror fantascientifico che costituisce l'esordio del cineasta sudafricano. \u00c8 stato distribuito nell'home video anche col titolo Hardware - I robot non muoiono mai.\nTrama.\nIn un futuro non troppo lontano, in un desertificato pianeta Terra intossicato dall'inquinamento e funestato da un'interminabile e imprecisata guerra, un rigattiere acquista i resti di un robot che un nomade ha rinvenuto nel deserto per donarli alla fidanzata scultrice. I resti si rivelano parti di un cyborg militare, nome in codice \"M.A.R.K-13\", che animato dalla sua capacit\u00e0 di autoripararsi impiegando materiali reperiti in loco, mieter\u00e0 morte e distruzione nell'appartamento della ragazza.\nProduzione.\nIl film fu girato in totale autonomia e con un budget limitato.\nIl film contiene i cameo di Carl McCoy dei Fields of the Nephilim nel ruolo del nomade, di Lemmy Kilmister nel ruolo del taxista che ascolta \"Ace of Spades\" dei Mot\u00f6rhead, Iggy Pop nel ruolo del telepredicatore invasato (del quale si sente solo la voce trasmessa dalla stazione radio WAR) e i GWAR che compaiono passati dalla TV sotto le note di \"Stigmata\" dei Ministry.\nNella colonna sonora sono presenti anche brani dei P.I.L.\nIl nome del robot, Mark-13 (da cui il titolo tedesco del film \"M.A.R.K.-13\") \u00e8 un riferimento al \"Vangelo secondo Marco\" (\"Mark\", appunto). Durante il film, il protagonista sfoglia questo vangelo e si ferma proprio al capitolo 13. Ne legge un brano ad alta voce, e in esso troviamo una frase fondamentale per la storia: \u00abnessuna carne verr\u00e0 risparmiata\u00bb (versetto 20). In realt\u00e0, il doppiaggio si \u00e8 rifatto fedelmente all'originale inglese del versetto, \u00ab\"no flesh should be saved\"\u00bb, mentre nella traduzione italiana viene di solito tradotto con \"nessun uomo si salverebbe\".\nCritica.\nSecondo Fantafilm, la pellicola \"\u00e8 una riprova che il basso budget non sempre significa scarsa qualit\u00e0. La storia [...] \u00e8 pi\u00f9 allusiva di quanto si possa credere. A rendere interessante la vicenda \u00e8 il contesto nella quale \u00e8 ambientata: una societ\u00e0 del futuro che porta i segni di una civilt\u00e0 imbarbarita. [...] Il regista dissemina gli indizi di una dilagante anarchia e indifferenza morale. Il Mark 13 [...] \u00e8 simbolo della razionale follia degli strumenti meccanici [...]. Una esasperazione della tecnologia che sfocia in una necessit\u00e0 di distruzione.\""}
{"id": "830802", "revid": "46931", "url": "https://it.wikipedia.org/wiki?curid=830802", "title": "Kaiw\u00e1", "text": ""}
{"id": "830804", "revid": "486946", "url": "https://it.wikipedia.org/wiki?curid=830804", "title": "Nhand\u00e9wa", "text": ""}
{"id": "830808", "revid": "228587", "url": "https://it.wikipedia.org/wiki?curid=830808", "title": "Mutamento vocalico delle citt\u00e0 del Nord", "text": "Il Mutamento vocalico delle citt\u00e0 del Nord \u00e8 un mutamento a catena che investe i suoni di alcune vocali in determinate variet\u00e0 di inglese americano. Si definisce \"delle citt\u00e0 del Nord\" perch\u00e9 \u00e8 attivo principalmente in un'ampia regione degli Stati Uniti intorno ai Grandi Laghi, che ha inizio nei pressi di Syracuse e Binghamton e si estende verso ovest passando per Cleveland, Detroit, Chicago, Madison, e a nord fino a Green Bay (Labov et al. 187\u2013208).\nIn questo mutamento, le vocali delle parole \"ket\", \"cut\", \"caught\", \"cot\" e \"cat\" si spostano da IPA verso ; inoltre, la vocale in \"kit\" (IPA ) tende a centralizzarsi. Come molti mutamenti a catena, anche il MVCN non \u00e8 completo in tutte le zone interessate: alcuni aspetti del mutamento (ma non tutti) si riscontrano anche in regioni pi\u00f9 distanti. Per esempio, l'arretramento di arriva a sud fino a St. Louis e ad ovest fino a Cedar Rapids, mentre il dittongamento di davanti a consonanti orali si riscontra in alcune zone del Minnesota (St. James, Minneapolis, Brainerd). Le variet\u00e0 in cui \u00e8 pi\u00f9 arretrato di (a causa dell'arretramento di , dell'avanzamento di , o di entrambi i fenomeni) includono, a est, quella di Providence, a sud quella di St. Louis, a nord quella di Bemidji, e ad ovest quella di Aberdeen (Labov et al. 204).\nLa causa originaria del fenomeno \u00e8 il dittongamento di in (\u00e6-tensing), un mutamento individuato gi\u00e0 negli anni '60. In seguito, avanza verso , andando ad occupare una posizione prossima a quella del vecchio fonema o, in alcuni parlanti in cui il fenomeno \u00e8 particolarmente avanzato, addirittura la stessa posizione. La terza fase \u00e8 costituita da un'altra trazione, l'abbassamento di verso . La quarta fase \u00e8 l'arretramento di , un mutamento fonetico gi\u00e0 evidenziato in altre variet\u00e0, ma in maniera meno marcata e in un numero inferiore di contesti; questa \u00e8 una catena di propulsione, perch\u00e9 il vecchio fonema e il fonema avanzato hanno un suono simile, specialmente quando non si innalza fino a ma solo fino a . La quinta fase \u00e8 l'arretramento di , a seguito di trazione da parte di e di propulsione da parte di . Infine, si abbassa e arretra, pur rimanendo distinto da in tutti i contesti. Il mutamento \u00e8 in corso in tutte le citt\u00e0 dei Grandi Laghi, pertanto \u00e8 possibile che alcuni parlanti abbiano completato, per esempio, solo le prime due fasi, mentre non \u00e8 possibile che un parlante abbia completato, per esempio, solo l'ultima.\nIl mutamento si riscontra nei parlanti bianchi e in quelli che si identificano con la regione in cui avviene il mutamento. I parlanti dell'inglese afro-americano non sembrano aver adottato il Mutamento delle citt\u00e0 del Nord. Il mutamento non \u00e8 presente neppure nei parlanti del Canada, malgrado la prossimit\u00e0 geografica di milioni di canadesi che abitano nelle vicinanze del confine statunitense, nella regione dei Grandi laghi e lungo il fiume San Lorenzo. Per questo, l'accento di un canadese che vive in Ontario nei pressi del confine statunitense somiglier\u00e0 pi\u00f9 a quello di un parlante della California (distante migliaia di chilometri) che a quello di un americano che abita appena oltre confine."}
{"id": "830809", "revid": "339392", "url": "https://it.wikipedia.org/wiki?curid=830809", "title": "Kayab\u00ed", "text": ""}
{"id": "830814", "revid": "46931", "url": "https://it.wikipedia.org/wiki?curid=830814", "title": "Mehin\u00e1ko", "text": ""}
{"id": "830819", "revid": "46931", "url": "https://it.wikipedia.org/wiki?curid=830819", "title": "Nafuku\u00e1", "text": ""}
{"id": "830820", "revid": "339392", "url": "https://it.wikipedia.org/wiki?curid=830820", "title": "Tapuya", "text": ""}
{"id": "830825", "revid": "486946", "url": "https://it.wikipedia.org/wiki?curid=830825", "title": "Pareci", "text": ""}
{"id": "830826", "revid": "46931", "url": "https://it.wikipedia.org/wiki?curid=830826", "title": "Guat\u00f3", "text": ""}
{"id": "830827", "revid": "46931", "url": "https://it.wikipedia.org/wiki?curid=830827", "title": "Kadiw\u00e9u", "text": ""}
{"id": "830828", "revid": "46931", "url": "https://it.wikipedia.org/wiki?curid=830828", "title": "Ofai\u00e9", "text": ""}
{"id": "830830", "revid": "228587", "url": "https://it.wikipedia.org/wiki?curid=830830", "title": "Assurini", "text": ""}
{"id": "830831", "revid": "46931", "url": "https://it.wikipedia.org/wiki?curid=830831", "title": "Wai-Wai", "text": ""}
{"id": "830832", "revid": "46931", "url": "https://it.wikipedia.org/wiki?curid=830832", "title": "Wai\u00e3pi", "text": ""}
{"id": "830833", "revid": "46931", "url": "https://it.wikipedia.org/wiki?curid=830833", "title": "Zo'e", "text": ""}
{"id": "830834", "revid": "46931", "url": "https://it.wikipedia.org/wiki?curid=830834", "title": "Kambiw\u00e1", "text": ""}
{"id": "830836", "revid": "287204", "url": "https://it.wikipedia.org/wiki?curid=830836", "title": "The Gorge", "text": ""}
{"id": "830837", "revid": "46931", "url": "https://it.wikipedia.org/wiki?curid=830837", "title": "Kano\u00ea", "text": ""}
{"id": "830838", "revid": "767487", "url": "https://it.wikipedia.org/wiki?curid=830838", "title": "L'ultima alba", "text": "L'ultima alba (\"Tears of the Sun\") \u00e8 un film statunitense del 2003, diretto da Antoine Fuqua con protagonisti Bruce Willis, Monica Bellucci e Cole Hauser.\nTrama.\nQuando un colpo di Stato militare rovescia il regime democratico in Nigeria, una squadra di 8 incursori dei Navy SEALs, al comando del tenente A.K. Waters, viene trasferita sulla portaerei USS Harry S. Truman e le viene affidata un'operazione rischiosa: i militari hanno infatti il compito di soccorrere la dottoressa Lena Kendricks, una cittadina statunitense di origine italiana alla guida di un ospedale presso una missione cristiana, e altri tre occidentali (il sacerdote italiano e due suore). Paracadutati da un C-130 nella giungla, i soldati trovano la dottoressa, ma quest'ultima decide di lasciare il villaggio solo alla condizione di poter portare con lei tutti gli africani in grado di muoversi.\nIl tenente fa finta di accettare pur di intraprendere il cammino che li porter\u00e0 sul luogo nel quale verranno raggiunti dagli elicotteri. Arrivati sul posto, fanno salire la dottoressa, ma lasciano a terra le decine di profughi per i quali purtroppo non c'\u00e8 posto sui velivoli. Poco dopo, passando sul villaggio gi\u00e0 saccheggiato e in fiamme e disobbedendo agli ordini ricevuti, il tenente Waters fa tornare la sua squadra con l'elicottero su cui sono imbarcati, dove ha lasciato i profughi, lo carica con le persone pi\u00f9 in difficolt\u00e0 e poi inizia un difficile cammino verso il confine con il Camerun.\nDurante il tragitto, il gruppo attraversa anche un villaggio proprio durante lo sterminio dei suoi abitanti da parte di soldati ribelli, chiamati a un'operazione di pulizia etnica. Il tenente e i suoi uomini decidono di intervenire uccidendo tutti i soldati e salvando i pochi sopravvissuti.\nPi\u00f9 avanti, inaspettatamente, scoprono di essere stati traditi proprio da un amico fidato della dottoressa che, con un ricevitore, stava guidando la milizia ribelle verso i fuggiaschi. Il motivo dell'accanimento con il quale questa inseguiva il \"commando\" statunitense \u00e8 che uno dei rifugiati scortati \u00e8 il solo membro superstite della famiglia reale della trib\u00f9 degli Ibo. Ancora una volta i soldati statunitensi disobbediscono agli ordini superiori, cio\u00e8 abbandonare il ragazzo e i profughi al loro destino; mentre il \"commando\" e alcuni africani affrontano la milizia ribelle, ormai forte di 300 combattenti bene armati, il grosso della colonna di profughi cerca di attraversare il confine, bench\u00e9 sia presidiato da militari locali che hanno l'ordine di non far passare nessuno. Nella battaglia muoiono quattro statunitensi e diversi africani, sia tra i civili che tra i miliziani, ma quando tutto sembra perduto arriva il supporto aereo che massacra per intero gli attaccanti. I sopravvissuti, in maggioranza feriti, riescono ad arrivare in Camerun. Il capitano Rhodes, superiore di Waters, interviene ordinando ai soldati del Camerun di lasciar passare i profughi e inviando dei \"marines\" a recuperare i corpi dei SEAL caduti in azione. La dottoressa saluta i suoi amici africani e si appresta a rimpatriare con il tenente di cui si \u00e8 innamorata.\nProduzione.\nTutti gli attori che hanno interpretato i SEAL hanno dovuto sostenere due settimane di addestramento presso un campo militare e gli \u00e8 stato richiesto di rivolgersi l'un l'altro col nome del proprio personaggio, persino fuori dal \"set\", per rafforzare l'affiatamento all'interno della squadra.\nIl titolo originale del film (\"Tears Of The Sun\") era inizialmente previsto per il quarto episodio della saga cinematografica di \"Die Hard\" (\"Die Hard: Tears Of The Sun\"). Quando la pre-produzione del quarto film della famosa saga d'azione sub\u00ec dei ritardi, Bruce Willis s'impegn\u00f2 con lo studio a parteciparvi unicamente se gli fosse stato concesso di poter utilizzare il titolo per questo film. Successivamente, il titolo del quarto capitolo di \"Die Hard\" \u00e8 divenuto \"Live Free Or Die Hard\".\n\"L'ultima alba\" \u00e8 stato il primo film ad essere girato a bordo della portaerei di classe \"Nimitz\" USS \"Harry S. Truman\" CVN-75.\nGli elicotteri della marina SH-60B Seahawk che appaiono nel film provengono dalla squadriglia HSL-37 \"Easy Riders\" stazionati a Kaneohe, base della marina situata ad Oahu, nelle Hawaii.\nLa realizzazione della pellicola \u00e8 stata funestata da un paio di gravi incidenti sia in fase di pre-produzione, sia durante le riprese. L'attore Kevin Tod Smith, scritturato nel ruolo di uno degli uomini al comando di Bruce Willis, \u00e8 morto in un incidente mentre stava visitando il \"set\" di un altro film in Cina. Successivamente, durante le riprese, uno \"stuntman\" \u00e8 morto durante le riprese di una scena di paracadutismo nei pressi di Oceano, in California. Paracadutatosi insieme ad altri otto colleghi da un'altezza di 14.000 piedi, l'uomo \u00e8 caduto in mare invece che sulla spiaggia (come era previsto), annegando.\nCritica.\nIl film \u00e8 stato accolto negativamente dalla critica, che lo ha ritenuto banale e stereotipato. La recensione del \"Time Out London\" ha criticato aspramente il fatto che il film racconti un evento fittizio ambientato in un continente, l'Africa, che ha sofferto innumerevoli atrocit\u00e0, che potevano essere rievocate ed esplorate."}
{"id": "830842", "revid": "339392", "url": "https://it.wikipedia.org/wiki?curid=830842", "title": "S.j.", "text": ""}
{"id": "830846", "revid": "2161151", "url": "https://it.wikipedia.org/wiki?curid=830846", "title": "Zichicche", "text": "Zichicche. Pensieri su uno scienziato a cavallo tra politica e religione \u00e8 una raccolta, pubblicata dalle Edizioni Dedalo di saggi e articoli critici su Antonino Zichichi, scritti dal 1979 al 2002 da vari scienziati e giornalisti, a cura del matematico Piergiorgio Odifreddi e con una prefazione di Giulio Andreotti.\nLa recensione.\nLa recensione alla prima edizione (nel 2003 molti punti menzionati da Odifreddi sono stati emendati) esordisce ricordando che la scienza \u00e8 riparata dalla fruizione di massa a causa della specificit\u00e0 del linguaggio. A colmare tale differenza sono chiamati i divulgatori che in taluni casi hanno ottenuto risultati notevoli: Albert Einstein con \"Relativit\u00e0\" del 1916, Bertrand Russell con \"Introduzione alla filosofia matematica\" nel 1918, Jacques Monod con \"Il caso e la necessit\u00e0\" nel 1970, ecc.\nDalle stelle alle stalle.\nDopo simili esempi (\"stelle della divulgazione\") si passa alle \"stalle della volgarizzazione\". Zichichi, dopo esser stato definito \"\"scienziato di fama mondiale\", \"autore di molte scoperte nello studio delle Forze Fondamentali della Natura\", dichiara di distinguersi per \"la sua straordinaria capacit\u00e0 di spiegare con linguaggio semplice le grandi conquiste del pensiero scientifico, senza nulla togliere al loro rigore concettuale\".\nCinque personaggi in cerca di autore.\nZichichi dichiara di voler percorrere un viaggio per la comprensione dell'infinito con cinque personaggi che hanno contribuito significativamente all'argomento: Pitagora, Euclide, Cantor, Russell e G\u00f6del.\nPitagora.\nSecondo Zichichi, Pitagora avrebbe scoperto l'esistenza dei numeri frazionari (pag. 134), e non dei numeri irrazionali come \u00e8 avvenuto in realt\u00e0. I primi vengono definiti da Zichichi come \"successione di numeri senza alcuna regolarit\u00e0 e senza soste\" (pag. 191) che non servono alla fisica (pag. 242).\nEuclide.\nDi Euclide viene citato il quinto assioma (data una retta esiste un'unica retta parallela passante per un punto esterno) che per Zichichi diviene \"due rette parallele non si incontreranno mai: \u00e8 necessario un atto di fede\" (pag. 217). Inoltre secondo Zichichi Euclide ha dimostrato \"che non pu\u00f2 esistere il pi\u00f9 grande numero primo. Pertanto non c'\u00e8 limite a quanto grande possa essere il pi\u00f9 grande dei numeri primi\" (pag. 226).\nCantor.\nCantor ha dimostrato che esistono molteplici livelli di infinito e che per ogni grandezza di infinito ne esiste una maggiore. Invece, secondo Zichichi, \"avrebbe provato con tutte le sue forze, illudendosi di riuscire in questa impresa titanica, ma in verit\u00e0 formulando una teoria intuitiva. E non rigorosa come lui avrebbe sperato.\" (pag. 135)\nRussell.\nZichichi ritiene che Russell abbia fondato la dimostrazione degli insiemi infiniti sul concetto di classe delle classi che Russell ha poi dimostrato essere contraddittoria. Visto che un teorema non pu\u00f2 fondarsi su un argomento fallace allora \"la classe di tutte le classi si pu\u00f2 benissimo costruire, a patto di non pretendere che sia la conseguenza rigorosamente logica di una costruzione assiomatica: prendiamo come assioma che debba esistere la classe di tutte le classi\" (pag. 224).\nG\u00f6del.\nKurt G\u00f6del avrebbe scoperto che in matematica esiste la possibilit\u00e0 che una affermazione sia falsa e vera ad un tempo: \"per millenni l'uomo aveva pensato che per una affermazione possono esistere solo due possibilit\u00e0: o \u00e8 vera o \u00e8 falsa. Non pu\u00f2 esserci una terza possibilit\u00e0. \u00c8 questo il famoso \"principio del terzo escluso\". G\u00f6del scopr\u00ec invece che, nel cuore della Logica Matematica, c'\u00e8 la terza possibilit\u00e0\"\" (pag. 214).\nIn realt\u00e0, il risultato di G\u00f6del \u00e8 che in ogni sistema non contraddittorio (ossia, nel quale ogni affermazione o \u00e8 vera o \u00e8 falsa) esistono formule corrette che non sono dimostrabili (si veda la voce Teoremi di incompletezza di G\u00f6del).\nConclusioni.\nOdifreddi conclude ironizzando sul fatto che il libro di Zichichi sembri un thriller in cui l'assassino \u00e8 lo stesso autore per cui per trovare rimedio all'ignaro lettore viene fortemente consigliata la lettura di alcuni dei seguenti libri:"}
{"id": "830849", "revid": "1543377", "url": "https://it.wikipedia.org/wiki?curid=830849", "title": "Istituto Pasteur", "text": "L'Istituto Pasteur \u00e8 una fondazione francese non profit dedicata allo studio della biologia, dei microorganismi, delle malattie e dei vaccini.\nStoria.\nPrende il nome da Louis Pasteur, fondatore e primo direttore, che mise a punto il primo vaccino contro la rabbia nel 1885. L'istituto \u00e8 stato fondato il 4 giugno 1887, grazie ad una sottoscrizione internazionale, ed \u00e8 stato inaugurato il 14 novembre 1888. La sede principale \u00e8 a Parigi. L'attuale direttore generale \u00e8 Christian Br\u00e9chot. \u00c8 stato a lungo il pi\u00f9 importante istituto per lo studio delle malattie infettive, conservando un'elevata attivit\u00e0 nella ricerca e nella formazione, \nL'Istituto Pasteur-Fondazione Cenci Bolognetti \u00e8 la sede italiana della Rete Internazionale dei 32 Istituti Pasteur nel mondo, diretta dal Professor John Hiscott, biologo molecolare e virologo di fama internazionale. Nel 1940, in un momento drammatico per tutta l\u2019Europa, l\u2019ultima erede di un'antica famiglia romana, la principessa Beatrice Fiorenza Cenci Bolognetti, sottoscrive un testamento che devolve gran parte dei suoi beni e propriet\u00e0 alla omonima fondazione per dar vita a un istituto specializzato nella ricerca biomedica, \u201cin armonia con i fini perseguiti dall\u2019Istituto Pasteur di Parigi e d\u2019oltremare\u2026\u201d . \nNel 1970 viene stipulata una convenzione con l\u2019Istituto Pasteur di Parigi e nel 1976 il riconoscimento giuridico formalizza l\u2019inizio delle attivit\u00e0 dell'istituto italiano.\nI successi.\nL'elenco delle ricerche svolte con successo all'Istituto Pasteur \u00e8 molto lunga. Ricordiamo:"}
{"id": "830858", "revid": "2226591", "url": "https://it.wikipedia.org/wiki?curid=830858", "title": "Giulio Piccini", "text": "Biografia.\nFu autore prolifico, erudito e popolare in un sol tempo, e certo tra i suoi contemporanei lasci\u00f2 un segno non indifferente. Romanziere popolare e non, studioso di letteratura e storico, giornalista, critico teatrale attento, umorista \u201cgiallista\u201d, esperto dell'arte culinaria, intimo di Gabriele d'Annunzio durante la permanenza del Vate a Firenze. I suoi libri si ritrovano, con una certa facilit\u00e0, nelle collezioni private e nelle biblioteche poich\u00e9 godeva di stima tanto fra i \u201ccolti\u201d quanto tra i lettori pi\u00f9 semplici. E basterebbe la pubblicazione, a sua cura, degli scritti di Dante Alighieri, di Andrea Cavalcanti, di Pietro Giordani, di Guido Vernani e di Jacopo Alighieri, di cui la sua bibliografia \u00e8 ricca, per intuire che Jarro era anche un autentico erudito.\nConobbe un discreto successo a partire dagli anni ottanta del XIX secolo \u201cquando la fiorentina \"La Nazione\" accoglieva nelle sue colonne, settimana per settimana, i motti i frizzi le note le piacevolezze gli articoli in cui, tra il faceto e il serio, il brio e la cultura di Jarro facevano, da ottimi alleati, le prove pi\u00f9 saporite, spasso e interesse del pubblico fine Ottocento, certo meno scaltro ed esigente di quello d'oggi, in fatto di salse piccanti e di pimentati intingoli, ma provvisto di non minor gusto e di non meno sagace intelligenza\u201d.\nPubblic\u00f2 volumi leggeri e intriganti sul teatro, a carattere critico, umoristico e aneddotico, parlando di cantanti, attori e attrici, acrobati, concertisti, musicisti, mimi e ballerine, tra questi Lina Cavalieri, Cl\u00e9o de M\u00e9rode, Liane de Pougy,Ermete Novelli, Sada Yacco, Nicola Maldacea e molti altri celebri personaggi dell'epoca. In tale contesto di Gabriele D'Annunzio scrisse che aveva aggiunto gloria all'Italia e che la sua fama internazionale aveva invogliato tutto il mondo a conoscere molti altri scrittori italiani. \u00abE cos\u00ec fu recato nuovo onore all'ingegno italiano. Non \u00e8 a negarsi ch'egli sia stato la prima causa di questo eccesso. Gabriele D'Annunzio ha aggiunto gloria al nostro paese. Il delitto non \u00e8 piccolo, ma vorremmo , almeno, fosse giudicato benignamente. Vorremmo si estendesse al D'Annunzio quella indulgenza che oggi \u00e8 chiesta cos\u00ec spesso per i pi\u00f9 grandi delinquenti\u00bb. \nScrisse biografie di uomini politici, romanzi popolari e un volume che, gi\u00e0 nel 1910, apriva le porte alla nuova arte del cinema.\n\u00c8 sepolto a Firenze, nel cimitero di Soffiano."}
{"id": "830860", "revid": "3115", "url": "https://it.wikipedia.org/wiki?curid=830860", "title": "DICO (disegno di legge)", "text": "DICO \u00e8 una sigla che significa \"DIritti e doveri delle persone stabilmente COnviventi\" e viene riferita comunemente al disegno di legge, presentato dal Governo Prodi II l'8 febbraio 2007, finalizzato al riconoscimento nell'ordinamento giuridico italiano di taluni diritti e doveri discendenti dai rapporti di \"convivenza\" registrati all'anagrafe: l'iter legislativo si \u00e8 di fatto concluso con la caduta del Governo Prodi II nel 2008. \nL'inquadramento storico-politico.\nDurante la campagna elettorale per le elezioni politiche italiane del 2006, nel corso della redazione del programma della coalizione di Romano Prodi (cosiddetta \"Unione\", che comprendeva tutti i partiti di centrosinistra) fu sollevato da esponenti della sinistra il problema dei diritti civili e in particolare del riconoscimento delle coppie di fatto anche omosessuali.\nSi apr\u00ec dunque un forte dibattito che vedeva contrapposti, da un lato, La Margherita guidata da Francesco Rutelli e diversi esponenti del centro cattolico, contrari a tale riconoscimento e, dall'altro, la Rosa nel Pugno rappresentata da Emma Bonino e varie personalit\u00e0 della sinistra laica, invece favorevoli.\nL'aspra dialettica si concluse, con l'abbandono del tavolo da parte dei radicali e socialisti rappresentati da Emma Bonino e la seguente formulazione definitiva del programma: \"L'Unione proporr\u00e0 il riconoscimento giuridico di diritti, prerogative e facolt\u00e0 alle persone che fanno parte delle unioni di fatto\". Tale formulazione prendeva le mosse da uno studio approfondito dapprima in seno al think tank del Laboratorio per la polis e presentato in un incontro pubblico con Piero Fassino, Lucia Fronza Crepaz e i giuristi Alberto Gambino e Filippo Vari: quest'ultimo si espresse in senso contrario a ogni forma di riconoscimento pubblico delle convivenze more uxorio e delle unioni omosessuali.\nSuccessivamente lo studio \u00e8 stato poi presentato in seno alla Commissione \"Unioni di fatto\" incaricata dalla Margherita.\nIl percorso legislativo.\nIl testo del disegno di legge \u00e8 poi stato varato dal Consiglio dei ministri l'8 febbraio 2007, dopo essere stato redatto dagli staff legislativi dei due ministri Barbara Pollastrini (Pari Opportunit\u00e0) e Rosy Bindi (Famiglia).\n\u00c8 stato quindi presentato all'esame del Senato della Repubblica, in quanto in quell'Aula erano gi\u00e0 stati presentati provvedimenti simili.\nIn commissione Giustizia del Senato, il 10 luglio, il relatore (e presidente della commissione) Cesare Salvi present\u00f2 un suo testo, che prevedeva pure la modifica del nome con il quale indicare la futura legge, da Di.Co. (diritti e doveri delle persone stabilmente conviventi), che era il nome scaturito dal ddl Pollastrini-Bindi, in quello di Contratto di Unione Solidale (CUS), proposto dallo stesso Salvi. La commissione, nella seduta del 23 ottobre, ha deciso di riprendere l'esame del testo base del relatore, fissando i tempi del suo iter: gli emendamenti debbono essere presentati entro il 12 novembre. In quella data, cio\u00e8 appena votata la finanziaria e chiusa la \"sessione di bilancio\", inizier\u00e0 la fase finale del cammino, con votazioni previste per la fine dello stesso novembre 2007.\nStesura.\nL'allora ministro Bindi, in un'intervista ha tenuto a precisare, a seguito delle numerose critiche provenienti dagli ambienti cattolici, che alla stesura del testo del decreto \u00ab\"hanno collaborato molti giuristi cattolici\"\u00bb, guidati dai proff. Renato Balduzzi, consigliere giuridico del ministro Bindi e presidente del MEIC (Movimento Ecclesiale di Impegno Culturale) e Stefano Ceccanti, ex presidente FUCI e capo legislativo del ministro Pollastrini. Tuttavia, da altri ambienti cattolici parlamentari del centrosinistra venivano sollevate critiche di incoerenza del disegno di legge rispetto all'impostazione originaria definita nel programma dell'Unione ed in effetti lo stesso prof. Alberto Gambino, consigliere politico del vicepremier Rutelli e principale ispiratore della formula di mediazione raggiunta nel programma dell'Unione, in un comunicato stampa ne avrebbe preso le distanze.\nNormativa.\nChi avrebbe potuto utilizzare i DICO.\nAvrebbero potuto beneficiare degli effetti del disegno di legge, qualora approvato dalle Camere, i \"conviventi\" ovvero \u00abdue persone maggiorenni, anche dello stesso sesso, unite da reciproci vincoli affettivi, che convivono stabilmente e si prestano assistenza e solidariet\u00e0 materiale e morale, non legate da vincoli di matrimonio, parentela, affinit\u00e0, adozione, affiliazione, tutela.\u00bb.\nIl riconoscimento.\nIl disegno di legge era finalizzato al riconoscimento giuridico alle \"convivenze\" che risultano iscritte nei registri anagrafici di ogni comune, con il conseguente riconoscimento di taluni diritti e doveri a seconda della rispettiva durata della convivenza:\nDiritti previsti e loro fruibilit\u00e0.\nI diritti immediatamente fruibili sarebbero:\nI diritti fruibili dopo un determinato periodo di tempo sarebbero:\nEffetto retroattivo.\nLa legge avrebbe avuto effetto retroattivo e i conviventi avrebbero avuto nove mesi per mettersi in regola.\nLe critiche.\nIl percorso del disegno di legge \u00e8 stato caratterizzato (cos\u00ec come lo \u00e8 l'iter parlamentare in corso) da accese polemiche, sia in ambito politico (da parte dell'opposizione di governo e all'interno della stessa maggioranza) che in alcuni settori della societ\u00e0 italiana. In estrema sintesi, le critiche espresse nel dibattito in corso possono essere cos\u00ec schematizzate:\nQueste le principali contestazioni sul primo versante:\nQueste le principali contestazioni sul secondo versante:\nSi aggiungono preoccupazioni sui rischi di abuso, nel caso di una persona che dichiari la convivenza all'insaputa dell'altra persona coinvolta. Molti editorialisti e politici hanno infatti evidenziato come nell'ultima versione del testo del disegno di legge sia stato rimosso l'obbligo, precedentemente presente, di dichiarazione congiunta all'anagrafe del Comune di residenza. Allo stato attuale delle cose quindi, la dichiarazione potrebbe essere fatta da una sola persona, con effetto retroattivo, dietro comunicazione tramite raccomandata all'altro convivente. Raccomandata che per\u00f2 potrebbe essere materialmente intercettata e siglata dallo stesso primo dichiarante all'insaputa dell'altro, se effettivamente coabitante."}
{"id": "830864", "revid": "111570247", "url": "https://it.wikipedia.org/wiki?curid=830864", "title": "Parker Pyne indaga", "text": "Parker Pyne indaga \u00e8 una raccolta di racconti gialli scritti da Agatha Christie fra il 1932 e il 1933 e pubblicati per la prima volta nel 1934.\nTrama.\n\"Siete felici? Se la risposta \u00e8 no, consultate Mr. Parker Pyne, Richmond Street, 17.\" Questo \u00e8 l'annuncio che compare sui giornali e che introduce Mr. Parker Pyne. Il libro raccoglie dodici racconti gialli:"}
{"id": "830874", "revid": "869733", "url": "https://it.wikipedia.org/wiki?curid=830874", "title": "Cittadinanza sammarinese", "text": "La cittadinanza sammarinese \u00e8 disciplinata dalla Legge 30 novembre 2000 n. 114, e dalla sua successiva modificazione con Legge 17 giugno 2004 n. 84, secondo cui ai sensi dell'art. 1, stabilisce che sono cittadini sammarinesi per origine:\nInoltre, si ottiene la naturalizzazione e la cittadinanza:"}
{"id": "830886", "revid": "287204", "url": "https://it.wikipedia.org/wiki?curid=830886", "title": "Le fatiche di Hercule", "text": "Le fatiche di Hercule \u00e8 una raccolta di racconti gialli scritti da Agatha Christie, pubblicati nel 1947. Vi compare l'investigatore belga Hercule Poirot, che pianifica dodici casi, risolti i quali intende terminare la propria carriera di investigatore privato. Le sue tradizionali spalle (la sua segretaria, Miss Lemon e il suo maggiordomo Georges) appaiono in alcuni cammei, cos\u00ec come l'ispettore capo Japp. I racconti erano stati tutti precedentemente pubblicati tra il 1939 e il 1947.\nTrama.\nDurante una visita di cortesia il dottor Burton porta la conversazione sull'insolito nome di Poirot, e su come alcuni dei nomi che i genitori danno ai loro figli non si rivelino adatti agli stessi (il contrario della locuzione latina nomen omen). Poirot ammette la sua ignoranza in merito e successivamente la discussione prosegue toccando altri argomenti. L'investigatore sul finire della conversazione manifesta la propria intenzione di ritirarsi dalle scene, dopo aver risolto ancora pochi casi; affermazione che non \u00e8 creduta dal dottor Burton il quale sostiene che Poirot sia una prima donna, impossibilitata a lasciare la sua professione, sebbene le sue non possano certo definirsi fatiche di Ercole. L'investigatore, punto sul vivo, decide, dopo essersi informato, di seguire in maniera simbolica il proprio omonimo antecedente, accettando quindi solo casi che presentassero qualche attinenza con le stesse.\nIl leone nemeo.\nNel primo caso l'uomo d'affari Joseph Hoggin si rivolge al celebre detective in seguito al rapimento del pechinese della moglie.\nPortato a fare un giro da Amy Carnaby, dama di compagnia della signora Hoggin, infatti, il cane era stato rubato durante un momento di distrazione della donna; alla sparizione era seguita una richiesta di riscatto da duecento sterline che sono puntualmente recapitate per evitare che il cane abbia a soffrirne. Poirot inizia ad investigare, scoprendo inizialmente che si trova davanti non ad un fatto isolato ma ad una serie di azioni coordinate ai danni di ricche signore e che dietro gli pseudonimi utilizzati per incassare il denaro, agisce in realt\u00e0 un'associazione, con a capo proprio la dama di compagnia, coadiuvata in questa impresa da un pechinese decisamente intelligente. Dopo l'incontro con la donna l'investigatore, convinto del fatto che le azioni compiute avevano scopi in un certo senso meritori, sebbene raggiunti con un reato, con uno stratagemma convince il suo cliente a non richiedergli il nome della colpevole.\nL'idra di Lerna.\nQuesta volta a rivolgersi a Poirot \u00e8 il dottor Charles Oldfield, medico di Market Loughbrough, una piccola cittadina nel Berkshire. Da un anno l'uomo \u00e8 al centro di una fitta rete pettegolezzi, che come le teste dell'idra, si dirama per il villaggio. Oldfield, \u00e8, infatti accusato di aver ucciso la moglie per sposare la signorina Jean Moncrieffe, sua infermiera, della quale egli \u00e8, effettivamente, innamorato. Poirot si reca dunque a Market Loughbrough, per individuare la persona che ha diffuso in giro la falsa notizia. Ad essere interrogati sono alcune comari del villaggio e la signorina Harrison e Beatrice, rispettivamente l'infermiera e la cameriera del dottor Oldfield. La Harrison rivela subito al detective di aver sentito di nascosto una conversazione tra il medico e miss Moncrieffe, dove veniva esplicitamente detto che i due avevano intenzione di sposarsi tra un anno. L'infermiera dice inoltre di aver visto la collega riempire un portacipria con della polvere presa da un armadietto dei medicinali nello studio.\nNel frattempo viene fatto riesumare il corpo della defunta signora Oldfield e le viene praticata un'autopsia che rivela che la donna aveva ingerito una dose letale di arsenico. \nSuccessivamente, Poirot informa la signorina Harrison di aver ritrovato un portacipria pieno di arsenico, che la donna riconosce subito come quello appartenente all'infermiera Moncrieffe. Dopo tale affermazione, tuttavia il detective rivela alla donna che tale portacipria si trovava in commercio soltanto da tre mesi e che, dunque, non poteva essere stato usato, a distanza di un anno, da Jean Moncrieffe per uccidere la signora Oldfield. Miss Harrison, traditasi, risulta quindi essere la vera assassina. Credendo, infatti, di essere amata dal dottor Oldfield, ne aveva ucciso la moglie, tuttavia, compiuto il delitto aveva scoperto che in realt\u00e0 il medico era innamorato di Jane. Temendo, dunque, di essere scoperta, la donna, aveva messo in giro il pettegolezzo e durante l'interrogatorio aveva inventato numerosi dettagli che avrebbero incastrato Jean Moncrieffe. Fortunatamente, Poirot, resosi conto della colpevolezza della donna l'aveva fatta pedinare dal maggiordomo Georges, che l'aveva vista acquistare il portacipria, che in seguito aveva nascosto tra gli oggetti della signorina Moncrieffe.\nLa cerva dalle corna d'oro.\nDurante un viaggio in automobile, a causa di un guasto al veicolo Poirot \u00e8 costretto a fermarsi in un hotel a Hartly Dene. Alla sera incontra il meccanico venuto a riparare l'automobile. Poirot rimane particolarmente colpito dall'aspetto del giovane, che gli ricorda tanto un dio greco o un pescatore dell'Arcadia. Avendo riconosciuto il detective, per\u00f2 il ragazzo, chiamato Ted Williamson, un po'imbarazzato, gli chiede aiuto. qualche tempo prima, infatti, Ted, chiamato a riparare una radio in casa del ricco sir George Sanderfield, aveva conosciuto Nita, la bionda cameriera di una celebre ballerina russa. I due, dopo aver passato l'intera giornata assieme si erano ripromessi di incontrarsi alla prossima festa che sir George avrebbe dato in casa sua. Quando, per\u00f2, Ted fa ritorno in casa di sir George, nella data prefissata, scopre che Nita non \u00e8 pi\u00f9 al servizio della ballerina. Il ragazzo, innamorato, chiede dunque aiuto a Poirot, perch\u00e9 ritrovi la ragazza. Hercule decide di accettare il caso, vedendo un'analogia tra i capelli biondi di Nita e la cerva delle corna d'oro. \nL'investigatore, durante le ricerche, effettua molti spostamenti. Infine, riesce a sapere che Katrina Samoushenka, la ballerina russa, gravemente malata, risiede ora a Vagray les Alpes, in Svizzera, e che Nita era originaria di Pisa. \nPoirot si reca dunque a Pisa, dove per\u00f2 scopre dalla famiglia della ragazza che la cameriera \u00e8 morta da tempo. Rattristato per la cattiva notizia che dovr\u00e0 dare a Ted, Poirot fa ritorno a casa, decidendo, per\u00f2 di fare tappa a Vagray les Alpes per incontrare Katrina Samoushenka moribonda. Giunto in Svizzera, il detective ha un colloquio con la ballerina, durante il quale pu\u00f2 confermare le sue deduzioni: Nita era in realt\u00e0 la stessa Katrina.\nInfine, sebbene la donna si sia rassegnata a morire, Poirot tenta comunque di convincerla a lottare contro la malattia per poter cominciare una nuova vita assieme a Ted.\nIl cinghiale di Erimanto.\nTrovandosi in Svizzera e avendo finalmente risolto il terzo caso, Poirot decide di concedersi una breve vacanza. Mentre si trova su di una funicolare per raggiungere l'isolato hotel di Neiges Rochers, situato sulla vetta di un monte, Hercule riceve un biglietto da parte di Lamenteuil, capo della polizia svizzera, che prega il celebre detective di indagare su di un efferato criminale parigino di nome Morrascaud, che egli paragona ad un cinghiale selvatico (proprio come il cinghiale di Erimanto). Il gangster, infatti avrebbe dovuto incontrarsi nell'hotel in questione per attuare una ripartizione di denaro con alcuni suoi compari. Poirot accetta, dunque, il caso.\nGli unici ospiti dell'hotel sono il signor Schwartz, un turista americano, il dottor Lutz, un medico tedesco, la signora Grandier e un gruppetto di tre francesi, accaniti scommettitori sulle corse dei cavalli. Il personale \u00e8 invece composto, oltrech\u00e9 dal direttore, dal cameriere Gustave e da una coppia di domestici. \nIl detective per svolgere al meglio la sua missione decide di agire in incognito, presentandosi come il signor Poirier, un commerciante di seta di Lione.\nIl giorno successivo al suo arrivo, Poirot \u00e8 informato da Gustave che una valanga ha travolto la funicolare che collega Neiges Rochers con la valle sottostante, isolando completamente l'hotel. Il cameriere rivela, inoltre, di conoscere la vera identit\u00e0 del detective e di essere, in realt\u00e0, Drouet, agente della polizia svizzera sulle tracce di Morrascaud. I due iniziano, dunque, a fare alcune ipotesi su chi dei pochi clienti possa essere il famoso ricercato. Poirot tenta di saperne di pi\u00f9, parlando con gli altri ospiti. Dai due domestici viene a sapere che Gustave lavora nell'hotel da poco tempo e che \u00e8 stato preceduto da un tale di nome Robert, licenziato dopo poche settimane a causa delle sue scarse competenze.\nDurante la notte i tre francesi irrompono nella stanza di Poirot e, con un rasoio, tentano di mutilargli la faccia. Fortunatamente Hercule \u00e8 salvato dal tempestivo intervento del signor Schwartz, che grazie ad una pistola riesce a bloccare i criminali e a confinarli all'interno di un armadio a muro. Il signor Schwartz informa inoltre Poirot che, precedentemente, la banda aveva aggredito con successo Gustave. L'investigatore va a trovare, dunque, il cameriere, la cui faccia \u00e8 stata medicata e fasciata dal dottor Lutz. \nSeguendo una scia di sangue lasciata sul pavimento Poirot raggiunge un'ala dell'hotel chiusa al pubblico, dove trova un cadavere. Sul corpo dell'uomo viene trovato, inoltre, un biglietto con su scritto \u201cMorrascaud non uccider\u00e0 pi\u00f9\u2026 n\u00e9 deruber\u00e0 pi\u00f9 i suoi amici!\u201d. Il caso sembra dunque risolto: le trattative per la ripartizione del bottino erano fallite e i tre francesi avevano eliminato Morrascaud. \nPoirot decide quindi di avvertire la polizia eliografando un messaggio. Con grande sorpresa dei presenti, il detective, per\u00f2, conduce le autorit\u00e0 da Gustave, il vero Morrascaud. Poirot spiega, infatti, che il cadavere ritrovato \u00e8, in realt\u00e0, quello di Robert, l'ex cameriere, alias il vero ispettore Drouet, che Morrascaud aveva ucciso per prenderne il posto. Hercule si era accorto che il vero ricercato era Gustave dopo che, la prima notte, lo aveva visto entrare nella sua stanza e leggere la lettera che Lamenteuil gli aveva mandato. Infine il detective rivela che il vero scopo per cui Morrascaud era venuto a Neiges Rochers era quello di subire un intervento di chirurgia plastica dal dottor Lutz, per cambiare i connotati del suo volto.\nLe stalle di Augia.\nPer il quinto caso il primo ministro inglese, Edward Ferrier, e alcuni membri del Partito Popolare si rivolgono a Poirot. La nota rivista \u201cNotizie ai raggi X\u201d ha, infatti, intenzione di pubblicare un articolo che metterebbe in cattiva luce John Hammett, influente membro del partito e suocero del primo ministro. Gli stessi politici ammettono, inoltre, che le notizie che verranno divulgate corrispondono alla realt\u00e0 e che pertanto non possono avviare procedimenti legali. \nPoirot accetta il caso poich\u00e9 il passato da truffatore di John Hammett \u00e8 paragonato alle stalle d'Augia. \nHercule si reca, dunque, a parlare con Percy Perry, direttore della rivista, che per\u00f2 sembra irremovibile. Dopo poco tempo, infatti, l'articolo viene pubblicato, affiancato, tuttavia, da alcune foto che ritraggono la moglie del primo ministro, Dagmar Ferrier, assieme ad un gigolo argentino e in pose e atteggiamenti spinti. \nSi scatena dunque una rete di pettegolezzi e congetture, riguardanti la dubbia condotta morale della signora Ferrier. \nIndignato, il primo ministro fa causa a \u201cNotizie ai raggi X\u201d e viene avviato un processo. Durante alcuni interrogatori risulta che Thelma Anderson, una donna danese incredibilmente somigliante a Dagmar Ferrier, era stata pagata da un giornalista della rivista incriminata per scattare le foto che in seguito erano state pubblicate. L'accusa vince dunque la causa. \nInfine Poirot rivela a Edward Ferrier di aver contattato egli stesso la donna danese (con il permesso della signora Ferrier) per scattare quelle foto, ispirandosi al libro \u201cLa collana della regina\u201d di Dumas. In questo modo, proprio come Ercole aveva deviato un corso di un fiume per ripulire le stalle di Augia, anche lui era riuscito a deviare l'interesse generale sulle notizie riguardanti Dagmar, piuttosto che quelle riguardanti John Hammett. Dimostrando poi la falsit\u00e0 delle notizie pubblicate era riuscito a distruggere la reputazione della rivista e a farle perdere di credibilit\u00e0.\nGli uccelli stinfali.\nIl signor Harold Waring \u00e8 un promettente uomo politico in vacanza in Herzslovakia, nell'Europa orientale, affacciata sul lago Stempka. Durante il suo soggiorno fa la conoscenza della signora Rice e della figlia, la signora Elsie Clayton. Nell'hotel in cui si trova il signor Waring alloggiano inoltre due anziane donne polacche, che, a causa del loro naso pronunciato, vengono associate a degli uccelli rapaci.\nParlando con le due donne il signor Waring scopre che la signora Clayton \u00e8 spesso maltrattata dal marito, Philip Clayton, e che la sua vita \u00e8 particolarmente dura.\nUna sera Elsie si rifugia terrorizzata nella camera del signor Waring: il marito, infatti, \u00e8 appena arrivato in hotel e ha intenzione di ucciderla. Poco dopo, mentre i due stanno parlando, irrompe il signor Clayton, con in mano una chiave inglese. Vedendo i due assieme si infuria e rivela che una delle due donne polacche alloggiate nell'hotel gli aveva confidato che la moglie lo tradiva. Subito scoppia una lotta furibonda che si conclude nella camera della signora Clayton, che, in preda al panico, colpisce il marito con un fermacarte e lo tramortisce. Neutralizzato il marito, Elsie consiglia al signor Waring di tornare nella sua stanza immediatamente per evitare di essere coinvolto nella faccenda. Poco dopo, per\u00f2, la signora Rice avvisa il signor Waring che Philip \u00e8 morto. Subito Harold inizia a preoccuparsi per le conseguenze dell'avvenimento e teme che la sua carriera politica possa essere compromessa. La signora Rice propone per\u00f2 di corrompere la polizia locale affinch\u00e9 il fatto passi come un semplice incidente e il signor Waring accetta. Poich\u00e9 le due donne non hanno denaro sufficiente per attuare lo stratagemma, l'uomo si propone di telegrafare per farsi dare il denaro necessario.\nIl giorno dopo il signor Waring, vede la polizia, chiamata dalla signora Rice, arrivare all'hotel ed entrare nella stanza della ragazza. Quando, infine, le autorit\u00e0 lasciano il posto, la signora Rice annuncia la buona riuscita del piano. In giornata, tuttavia, le due donne polacche fermano la signora Rice per conversare con lei. Il signor Waring assiste alla scena e dopo che le due signore se ne sono andate domanda all'amica cosa le abbiano detto. La signora Rice, preoccupata, riferisce che le due sono al corrente di quanto accaduto e che hanno intenzione di ricattarla per tenere il segreto. Per salvare le sue nuove conoscenti, il signor Waring propone nuovamente di telegrafare per ricevere altro denaro. Sempre in giornata, per\u00f2, arriva in Hertzslovakia anche Hercule Poirot, al quale il signor Waring racconta tutta la vicenda. Poirot, dunque, decide di accettare il caso e poco tempo dopo informa il signor Waring che le due malfattrici sono state arrestate. Lo stupore del signor Waring sta per\u00f2 nello scoprire che in realt\u00e0 le due criminali non sono le due donne polacche, ma bens\u00ec la signora Rice e la figlia.\nLa signora Rice, infatti, travestita da uomo, aveva finto di simulare il litigio con Elsie. Dicendo, poi, che il signor Clayton era morto, aveva convinto il signor Waring a darle i soldi che sarebbero stati necessari per corrompere la polizia. In realt\u00e0, per\u00f2, i poliziotti venuti il giorno successivo erano stati chiamati soltanto per una qualche banalit\u00e0, come la perdita di un qualche oggetto, e le due donne avevano intascato i soldi. Infine, sfruttando l'avversione che il signor Waring provava nei confronti delle due polacche, la signora Rice aveva inventato anche la storia del ricatto, per sottrargli altro denaro. Poirot, accortosi della vera situazione, come il suo mitico omonimo, che aveva spaventato gli uccelli stinfali con delle nacchere di bronzo, aveva usato i tasti metallici del telegrafo per segnalare alla polizia il raggiro.\nIl toro cretese.\nLa signorina Diana Maberly si rivolge a Poirot dopo essere stata lasciata dal suo fidanzato Hugh Chandler. Il ragazzo infatti, teme di essere diventato pazzo. Il detective, interessato al caso, decide di recarsi a Lyde Manor, dove Hugh abita. L\u00ec fa la conoscenza, oltrech\u00e9 del ragazzo (che paragona ad un toro), anche del padre, l'ammiraglio Chandler, e del colonnello Forbisher, il migliore amico del padre. Tutte e tre le persone sono convinte che Hugh stia diventando pazzo, proprio come il nonno, che verso i trent'anni aveva iniziato ad avere sintomi di pazzia che in breve lo avevano fatto rinchiudere in manicomio. A confermare questa teoria \u00e8 il fatto che, spesso, vengono trovati degli animali morti, uccisi durante la notte, e il ragazzo, sebbene non ricordi niente, la mattina si sveglia con le mani insanguinate. Hugh \u00e8 inoltre perseguitato da visioni e da incubi tremendi.\nPoirot, parlando con il padre e con Forbisher, scopre che la madre del ragazzo era morta poco dopo la nascita del figlio, durante una gita in barca assieme al marito. \nIl detective decide, dunque, di passare la notte nella casa dei Chandler, e convince anche la signorina Maberly a fare lo stesso. Durante la notte, Hugh viene trovato sdraiato davanti alla porta della ragazza con un coltello in mano. Il giorno successivo, Hugh, sconvolto per l'accaduto e credendo di essere diventato completamente pazzo, annuncia di avere intenzione di suicidarsi. Hercule, per\u00f2, lo riesce a fermare in tempo, svelando la soluzione del caso.\nLa madre di Hugh era l'amante di Forbisher e il ragazzo \u00e8 in realt\u00e0 figlio di quest'ultimo. L'ammiraglio Chandler, scoperto ci\u00f2, aveva ucciso la moglie, facendo passare l'accaduto come un incidente. Successivamente, si era dedicato a vendicarsi del figlio illegittimo, facendogli credere di essere pazzo, grazie alla somministrazione di droghe, e facendolo passare come l'artefice delle varie uccisioni di animali che l'uomo aveva compiuto. \nSmascherato, Chandler impugna il fucile con il quale Hugh aveva intenzione di uccidersi e, dopo essersi allontanato dalla dimora, si spara.\nLe cavalle di Diomede.\nUna sera Poirot riceve una telefonata da un suo amico, il dottor Michael Stoddart. Egli lo prega di raggiungerlo al numero 17 di Conningby Mews, per aiutarlo in un'incresciosa faccenda sviluppatasi nel corso della serata. Quando Poirot raggiunge il luogo, il dottore lo introduce all'interno della casa, dove fino a poco prima si stava svolgendo una festa, nella quale molti degli invitati avevano fatto uso di cocaina. L'unica persona rimasta all'interno della dimora \u00e8 la signorina Sheila Grant, amica di Stoddart, delirante a causa degli effetti dello stupefacente. Il medico teme che qualcuno abbia intenzione di far diventare la ragazza una tossicodipendente e poter approfittare della sua dipendenza. L'investigatore decide dunque di recarsi nel Mortonshire, dove la famiglia Grant abita. L\u00ec, da lady Carmichael, una sua vecchia amica, Poirot apprende alcune informazioni riguardo alla ragazza e alle sue altre tre sorelle, tutte in relazione con gruppi e persone poco raccomandabili. Quando, poi, la donna chiede al detective quale sia lo scopo della sua visita, egli risponde dicendo che il suo compito \u00e8 quello di domare delle cavalle selvagge. Poirot fa, inoltre, visita anche al padre delle ragazza, il generale Grant. \nDurante una festa data dalla signora Larkin, alla quale sono presenti anche Sheila e la sorella Pam, Poirot ha modo di confermare i suoi sospetti: in realt\u00e0 le quattro sorelle non sono le vittime, ma bens\u00ec sono loro a spacciare la cocaina. Le ragazze, infatti, non sono figlie del generale Grant, ma ragazze con alle spalle situazioni drammatiche, che quest'ultimo aveva preso sotto la sua protezione per compiere i suoi loschi affari.\nLa cintura di Ippolita.\nDalla galleria d'arte di Alexander Simpson, durante una manifestazione di protesta di alcuni disoccupati, viene trafugata una preziosa tela di Rubens. Non confidando pienamente nella polizia ed essendo amico di Poirot, Simpson si rivolge a quest'ultimo per la risoluzione del caso. Poirot non sembra, per\u00f2, particolarmente interessato alla faccenda, ma mostra maggiore interesse per un caso raccontatogli dall'ispettore Japp, riguardante la scomparsa di una ragazzina di nome Winnie King. La ragazza, infatti, mentre stava viaggiando su un treno diretto a Parigi, assieme ad alcune altre studentesse, era misteriosamente scomparsa quando il treno aveva raggiunto Amiens. \nPoco tempo dopo Hercule \u00e8 informato da Japp che la ragazza \u00e8 gi\u00e0 stata ritrovata sempre nei pressi di Amiens. Purtroppo, per\u00f2, essendo stata narcotizzata, non ricorda nulla.\nPoirot, desideroso di far luce sulla faccenda, contatta l'ispettore francese Hearn, il quale sostiene che non ci sia pi\u00f9 bisogno di indagare sul caso. \nSiccome Winnie King stava viaggiando per raggiungere la prestigiosa scuola di arte e musica di Neuilly a Parigi, alla quale era stata ammessa, il detective decide di interrogare la signora Pope, direttrice dell'istituto. Nello studio della donna Poirot nota un quadro che raffigura il ponte di Cranchester, localit\u00e0 da cui proviene Winnie. La signora Pope spiega che il quadro \u00e8 un dono destinato a lei, ritrovato nei bagagli della ragazza. Ritenendolo inappropriato per lo studio della signora Pope, l'investigatore inizia a tamponare il dipinto con della trementina. Nel frattempo, davanti ad una timorosa signora Pope, Poirot spiega la soluzione del caso: la ragazza scomparsa non era Winnie King, ma una persona che, sfruttando il fatto che la signora Burshaw, accompagnatrice delle ragazze, non aveva mai visto la ragazza, aveva finto di essere lei. Quando poi il treno aveva raggiunto Amiens, la falsa Winnie si era cambiata, facendosi passare per un'altra passeggera del treno. I malfattori avevano poi fatto in modo che la vera Winnie venisse ritrovata nei pressi della citt\u00e0. \nL'attuazione di tale piano era stata eseguita esclusivamente poter trasportare senza problemi un oggetto trafugato di immenso valore: il Rubens, sopra il quale era stato dipinto il ponte di Cranchester. \nDopo che Poirot ha finito di parlare esce dallo studio della direttrice con in mano il prezioso dipinto, raffigurante Ippolita, regina della Amazzoni, che dona la sua cintura a Ercole. \nUscendo il detective \u00e8 raggiunto da varie studentesse, desiderose di avere un suo autografo. Compiaciuto, Poirot le paragona alle amazzoni che assalirono Ercole dopo che la loro regina gli ebbe donato la sua cintura.\nIl gregge di Gerione.\nQuesta volta a chiedere aiuto a Poirot \u00e8 Amy Carnaby, gi\u00e0 incontrata nel caso del \u201cLeone nemeo\u201d. La donna confida al detective i suoi timori circa una nuova setta religiosa a cui aderisce anche Emmeline Clegg, una sua amica. Alcune abbienti adepte a questa nuova religione, infatti, dopo aver lasciato in eredit\u00e0 alla setta tutto il loro patrimonio, erano morte per varie cause e Amy teme che ci\u00f2 possa succedere anche a Emmeline. Poirot convince, dunque, la signorina Carnaby a fingere di essere interessata ad aderire a questo nuovo movimento per aiutarlo nelle indagini. Avendo accettato, Amy contatta l'amica che la porta a soggiornare per alcuni giorni in una zona costiera del Devon, chiamata dai fedeli \"il Santuario delle Verdi Colline\". L\u00ec la donna conosce il capo e fondatore della nuova setta, il dottor Andersen. Amy, inoltre, ha anche modo di partecipare ad un rito, dove i vari adepti, vestiti di pelli di pecora, ad occhi bendati si lasciano pungere con un misterioso ago dal dottor Andersen. Dopo essere stata punta, la signorina Carnaby inizia ad avere visioni e a fare intensi sogni.\nNel frattempo Poirot scopre che tutte le donne di cui Amy aveva parlato erano morte di cause naturali. \nCol passare del tempo, per\u00f2, Amy Carnaby sembra sempre pi\u00f9 fiduciosa nei confronti della nuova religione, finch\u00e9, durante un colloquio con Poirot in un bar, la donna afferma indignata che non ha pi\u00f9 intenzione di fare la spia e che confida pienamente nel movimento. Dopo quest'incontro la signorina Carnaby si reca nuovamente ad una funzione nel santuario delle verdi colline. Quando, per\u00f2 il \u201cpastore\u201d sta per pungerla, viene fermato e arrestato da uno dei fedeli che si rivela essere, in realt\u00e0, un agente di polizia in incognito.\nIl racconto si conclude con un colloquio tra Poirot, Amy e l'ispettore Japp. Viene dunque rivelato che Andersen durante le funzioni iniettava, grazie ad una siringa ipodermica, dell'hashish nelle vene dei fedeli, che in questo modo avevano estatiche visioni. Talvolta, poi, immetteva nei corpi anche alcuni batteri, che egli stesso allevava in laboratorio, che causavano la morte degli adepti. Amy spiega, inoltre, di aver simulato la lite con Poirot perch\u00e9 pedinata nel bar da uno dei seguaci di Andersen.\nI pomi delle Esperidi.\nL'undicesima \u201cfatica\u201d si apre con un dialogo tra Poirot e l'uomo d'affari Emery Power, ricco collezionista d'arte. Nel 1929, Power era riuscito ad aggiudicarsi, in un'asta indetta dal conte di san Veratrino, un prezioso calice d'oro scolpito da Benvenuto Cellini e posseduto da papa Alessandro VI, Rodrigo Borgia. Poco tempo dopo, per\u00f2, una banda internazionale di ladri era riuscita a trafugarlo da casa del conte. Successivamente due dei criminali erano stati arrestati e processati, mentre l'irlandese Patrick Casey, dopo aver fatto perdere ogni traccia del prezioso oggetto, era morto durante un colpo, facendo perdere ogni speranza di ritrovare il manufatto. Power chiede dunque al detective di aiutarlo nelle ricerche del calice d'oro.\nParlando con l'ispettore Wagstaffe, Poirot viene a sapere alcuni dettagli sulla famiglia Casey. Tre mesi dopo si reca in una remota localit\u00e0 dell'Irlanda occidentale, dove sa che la figlia di Patrick Casey si \u00e8 ritirata per diventare monaca. Arrivato al convento di Santa Maria degli Angeli, l'investigatore viene accolto da una burbera suora che viene comparata al drago custode del giardino delle Esperidi. Durante un colloquio con la madre superiora Hercule apprende che la figlia del ladro \u00e8 morta da qualche tempo. Avendo, comunque, gi\u00e0 intuito dove possa trovarsi il calice, Poirot, con l'aiuto di un uomo soprannominato Atlante, riesce ad intrufolarsi nel convento dove ritrova il calice. \nRestituendo l'opera d'arte a Power, il detective spiega che la figlia di Casey, divenuta monaca, aveva deciso di donare al convento il calice trafugato dal padre, come espiazione per i suoi peccati. Facendo, poi, riflettere Power sulla sanguinaria storia legata a quel calice, utilizzato da papa Borgia per avvelenare i commensali, Poirot convince il ricco uomo a restituirlo al convento, dove potr\u00e0 essere purificato. \nInvestigatore fa dunque ritorno al convento, il giardino delle Esperidi, dove dona il calice alla madre superiora, la quale promette di pregare per l'anima di Emery Power.\nLa cattura di Cerbero.\nUscendo dalla metropolitana Poirot incontra la contessa Rossakoff, sua vecchia amica. Siccome i due si trovano su rampe opposte di scale mobili, il detective chiede velocemente alla donna dove possa trovarla e lei risponde sbrigativamente dicendo \u201call'Inferno\u2026\u201d. Hercule rimane stupito dall'improbabile risposta e, tornato a casa, chiede delucidazioni alla signorina Lemon, la quale risponde che \u201cl'Inferno\u201d \u00e8 un night club molto in voga, di propriet\u00e0 della contessa. Poirot, la sera stessa, si reca, dunque, nel locale. L'arredamento ricorda molto l'Ade della mitologia greca e a guardia dell'entrata si trova, inoltre, un grosso cane nero chiamato Cerbero. Nel corso della serata Hercule nota che tra i clienti c'\u00e8 anche un ispettore di Scotland Yard. Il giorno successivo Poirot chiede delucidazioni a Japp, il quale risponde dicendo che da tempo la polizia sospetta che in quel locale venga spacciata droga. Il detective decide, quindi, di aiutare la polizia nelle indagini riguardanti il night club.\nUna sera la polizia fa irruzione nel locale. Il giorno dopo Poirot ha un colloquio con la contessa Rossakoff, alla quale rivela del traffico di stupefacenti nel suo night e, dopo aver condotto la contessa in presenza di Cerbero, mostra che un pacchetto di cocaina, durante il blitz della polizia, era stato nascosto nelle fauci del cane. Subito la donna si dichiara innocente e all'oscuro di tutto. Credendole, Poirot svela dunque la soluzione del caso, incriminando l'insospettabile Alice Cunningham, studiosa di psicologia, amica della contessa. La ragazza infatti, in contatto con il criminale Paul Varesco, nascondeva la droga nelle numerose tasche dei giacconi fuori moda che era solita portare. \nViene cos\u00ec risolta anche il dodicesima ed ultima delle \u201cfatiche\u201d."}
{"id": "830887", "revid": "214753", "url": "https://it.wikipedia.org/wiki?curid=830887", "title": "Jennifer Isacco", "text": "Curriculum sportivo: praticante atletica leggera a livello agonistico presso la Societ\u00e0 Atletica Darra Torveca Vigevano e componente della Nazionale Italiana della squadra femminile di Bob.\nCampionessa italiana negli anni 1992, 1993, 1994 ai Campionati Italiani individuali nella categoria Allievi.\nHa vinto la medaglia di bronzo ai XX Giochi olimpici invernali di Torino 2006 nel bob a due in coppia con Gerda Wei\u00dfensteiner.\nNel 2009 viene candidata ed eletta al consiglio comunale di Rogeno con la lista Impegno Comune"}
{"id": "830889", "revid": "104216", "url": "https://it.wikipedia.org/wiki?curid=830889", "title": "Zuzzurro &amp; Gaspare", "text": ""}
{"id": "830890", "revid": "6923", "url": "https://it.wikipedia.org/wiki?curid=830890", "title": "Societatea de Transport Public Timi\u0219oara", "text": "STPT, acronimo di \"Societatea de Transport Public Timi\u0219oara\", \u00e8 l'azienda che svolge il servizio di trasporto pubblico nella citt\u00e0 di Timi\u0219oara in Romania.\nEsercizio.\nLa STPT gestisce quindici autolinee, undici linee tranviarie e nove filovie: queste ultime sviluppano una rete di circa 24\u00a0km; l'azienda aderisce all\"'Uniunea Romana de Transport Public\", organismo nazionale che riunisce gli operatori rumeni di trasporto pubblico.\nParco aziendale.\nLa flotta \u00e8 costituita da:\nSede legale.\nLa sede si trova a Timi\u0219oara."}
{"id": "830894", "revid": "88740", "url": "https://it.wikipedia.org/wiki?curid=830894", "title": "Wang", "text": ""}
{"id": "830898", "revid": "104458", "url": "https://it.wikipedia.org/wiki?curid=830898", "title": "Daniel Albrecht", "text": "Biografia.\nStagioni 1999-2005.\nSciatore polivalente attivo in gare FIS dal dicembre del 1998, Albrecht esord\u00ec in Coppa Europa il 13 gennaio 2001 a Saas-Fee in slalom gigante e in Coppa del Mondo il 28 gennaio 2003 nello slalom speciale di Schladming, in entrambi i casi senza completare la prova. Sempre nel 2003 debutt\u00f2 ai Campionati mondiali, piazzandosi 30\u00ba nello slalom speciale della rassegna iridata di Sankt Mortiz, e vinse quattro medaglie ai Mondiali juniores del Brian\u00e7onnais: l'oro nella discesa libera, nello slalom gigante e nella combinata e l'argento nello slalom speciale.\nL'11 dicembre 2003 a San Vigilio di Marebbe colse in slalom gigante il suo primo podio in Coppa Europa (3\u00ba), mentre nel 2005 ai Mondiali di Bormio/Santa Caterina Valfurva fu 30\u00ba nello slalom speciale, 7\u00ba nella combinata e non concluse lo slalom gigante. In seguito, il 18 febbraio a Oberjoch, sal\u00ec per la seconda e ultima volta in carriera sul podio in Coppa Europa, classificandosi 2\u00ba in slalom gigante.\nStagioni 2006-2009.\nAi XX Giochi olimpici invernali di , sua unica presenza olimpica, si piazz\u00f2 4\u00ba nella combinata e non concluse lo slalom gigante e lo slalom speciale. L'anno dopo si laure\u00f2 campione del mondo nella supercombinata ai Mondiali di \u00c5re; nel corso della stessa edizione iridata vinse anche la medaglia d'argento nello slalom gigante, la medaglia di bronzo nella gara a squadre e non concluse lo slalom speciale. Poco dopo conquist\u00f2 il primo podio in Coppa del Mondo, il 14 marzo nella discesa libera di Lenzerheide, classificandosi al 2\u00ba posto.\nIl 29 novembre 2007 conquist\u00f2 la prima vittoria in Coppa del Mondo, nella supercombinata di Beaver Creek; nella stagione successiva colse il suo ultimo successo, nonch\u00e9 ultimo podio nel circuito, nel classico slalom gigante disputato sulla Gran Risa dell'Alta Badia il 21 dicembre. Il 22 gennaio 2009 rest\u00f2 vittima di una grave caduta a circa 140\u00a0km/h durante la seconda prova cronometrata della discesa libera di Kitzb\u00fchel, un anno dopo che Scott Macartney, sullo stesso tratto di pista (lo \"Schuss\" finale della Streif), aveva subito un incidente simile, a causa del quale era entrato in coma. Albrecht, viste le conseguenze dell'impatto, venne posto in stato di coma artificiale dai sanitari della clinica universitaria di Innsbruck, coma dal quale fu fatto risvegliare solo tre settimane dopo, il 12 febbraio.\nStagioni 2011-2013.\nAlbrecht torn\u00f2 alle gare poco meno di due anni dopo l'incidente, nello slalom gigante disputato il 5 dicembre 2010 a Beaver Creek che chiuse con il 21\u00ba tempo; continu\u00f2 a prendere parte a gare di Coppa del Mondo senza pi\u00f9 ottenere risultati di rilievo e il 10 marzo 2012 si conged\u00f2 dal circuito con il 30\u00ba posto ottenuto nello slalom gigante di Kranjska Gora.\nIn seguito prese ancora parte ad alcune prove minori (Campionati nazionali, gare FIS) fino al definitivo ritiro, avvenuto in occasione di un supergigante FIS disputato a Copper Mountain il 16 novembre 2012.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSC = supercombinata"}
{"id": "830909", "revid": "125657315", "url": "https://it.wikipedia.org/wiki?curid=830909", "title": "Alessandro Tiberi", "text": "Biografia.\nFiglio dell'attore e doppiatore Piero Tiberi, inizia a lavorare come doppiatore e a recitare sin da piccolo. \u00c8 lunga la lista di attori del cinema che Tiberi ha doppiato. Tra questi vi sono Leonardo DiCaprio, Eddie Kaye Thomas, Tobey Maguire e Jeremy Davies. Numerosi anche i doppiaggi di serie televisiva, tra le quali \"Genitori in blue jeans\", \"Gli Osbourne\", \"Settimo cielo\" e \"Una mamma per amica\". Di Tiberi la voce di Ataru Moroboshi nell'anime \"Lam\u00f9\" e di Fievel nel film d'animazione \"Fievel sbarca in America\". Nella serie \"Smallville\", per tre stagioni (2002-2004), ha doppiato Samuel Jones III e nella serie TV \"Nikita\" ha doppiato Matthew Ferguson.\nNelle vesti di attore ha iniziato nel 1990 con una parte nel film \"Ultr\u00e0\". Seguono altre partecipazioni pi\u00f9 o meno rilevanti in: \"Ci hai rotto pap\u00e0\", \"The House of Chicken\", \"Piovono mucche\", \"Ascolta la canzone del vento\", \"Forse s\u00ec... forse no...\", \"Scrivilo sui muri\" e \"Aspettando il sole\". Ottiene un ruolo da protagonista nel 2009 per \"Generazione 1000 euro\". Nel 2005 ottiene un ruolo nella miniserie TV \"Ho sposato un calciatore\". Sempre sul piccolo schermo ha un ruolo da protagonista nella serie TV \"Boris\" (2007-2010), vero cult televisivo, in onda sul canale satellitare Fox e la miniserie TV \"Quo vadis, baby?\".\nNel 2012 \u00e8 uno dei protagonisti di \"To Rome with Love\" di Woody Allen ed \u00e8 nel cast di \"Immaturi - Il viaggio\" di Paolo Genovese; vince inoltre il premio per la migliore interpretazione maschile al Festival di Annecy per il film \"Workers - Pronti a tutto\" di Lorenzo Vignolo. Dal 2015 al 2018 \u00e8 uno dei protagonisti della serie \"Tutto pu\u00f2 succedere\", mentre nel 2019 doppia Drake Mallard cio\u00e8 Darkwing Duck nel reboot di \"DuckTales\"."}
{"id": "830913", "revid": "6923", "url": "https://it.wikipedia.org/wiki?curid=830913", "title": "Mercedes 600", "text": ""}
{"id": "830919", "revid": "599013", "url": "https://it.wikipedia.org/wiki?curid=830919", "title": "Ica", "text": ""}
{"id": "830921", "revid": "1982", "url": "https://it.wikipedia.org/wiki?curid=830921", "title": "Ascopiave S.p.A.", "text": ""}
{"id": "830922", "revid": "889014", "url": "https://it.wikipedia.org/wiki?curid=830922", "title": "Acid2", "text": "Acid2 \u00e8 un test progettato dal Web Standards Project per identificare problemi di rendering in un browser. \u00c8 una versione aggiornata del test Acid1 del 1997.\nAcid2 utilizza alcune caratteristiche di HTML e soprattutto fa largo uso di CSS. Lo scopo di tutto ci\u00f2 \u00e8 di evidenziare i problemi dei vari browser che non visualizzano il test correttamente. Il test Acid2 dovrebbe essere visualizzato correttamente su tutti i browser che seguono correttamente le specifiche W3C HTML e CSS 2.0. Ogni browser che non supporta correttamente o completamente tutte le caratteristiche di cui fa uso Acid2, non visualizzer\u00e0 correttamente la pagina.\nConformit\u00e0 dei browser.\nSe elaborato correttamente, Acid2 appare come uno smiley nel browser dell'utente, con il naso che si colora di blu al passaggio del mouse. Al momento del rilascio del test, nessun browser era in grado di visualizzarlo correttamente, ma ora un certo numero di browser sono in grado di farlo elaborando correttamente la pagina.\nIl primo browser, in sviluppo, che super\u00f2 il test fu Safari (27/04/2005), successivamente Opera (10/03/2006), Firefox (08/12/2006) e infine Internet Explorer.\nBrowser conformi.\nInternet Explorer 8 \u00e8 la prima versione di Internet Explorer a superare il test. La notizia venne comunicata per la prima volta il 19 dicembre 2007, quando la versione era ancora in sviluppo.\nInizialmente, anche se il sito di Web Standards Project certificava che iCab era in grado di superare il test Acid2, questi visualizzava la pagina con una piccola imperfezione: inseriva una barra di scorrimento nell'immagine (e il test per essere superato con successo non doveva visualizzarne). Questo bug \u00e8 stato corretto a partire dalla versione 3.0.3.\nAnche Konqueror soffriva dello stesso problema in origine, ma il bug \u00e8 stato corretto a partire dalla versione 3.5.2.\nIl browser di Google, Google Chrome, (che \u00e8 basato sul framework WebKit) \u00e8 in grado di superare il test.\nIl nuovo browser integrato ufficialmente in KDE 4.5, rekonq supera senza problemi il test.\nCondizioni per il superamento.\nIl test \u00e8 stato progettato in modo da essere valido solo con le impostazioni di default del browser. Il cambiamento della grandezza dei font, lo zoom, l'applicazione di fogli di stile utente possono rovinare la visualizzazione dei test. Questo \u00e8 un caso atteso e non \u00e8 rilevante per la conformit\u00e0 del browser."}
{"id": "830925", "revid": "834", "url": "https://it.wikipedia.org/wiki?curid=830925", "title": "Independent component analysis", "text": ""}
{"id": "830933", "revid": "120013971", "url": "https://it.wikipedia.org/wiki?curid=830933", "title": "Giovanni da Firenze", "text": "Visse a lungo a Verona alla corte dei Della Scala, dove la sua presenza \u00e8 stata attestata attorno all'anno 1350. Autore soprattutto di madrigali, viene considerato uno dei maggiori esponenti della \"ars nova\" fiorentina. Dodici suoi brani sono contenuti all'interno del Codice Squarcialupi."}
{"id": "830936", "revid": "14806", "url": "https://it.wikipedia.org/wiki?curid=830936", "title": "Giovanni da Cascia", "text": ""}
{"id": "830938", "revid": "466539", "url": "https://it.wikipedia.org/wiki?curid=830938", "title": "Tetraodontidae", "text": "I tetraodontidi (Tetraodontidae ) sono una famiglia di pesci ossei d'acqua dolce e salata, appartenenti all'ordine Tetraodontiformes, conosciuti comunemente come pesci palla.\nDescrizione.\nI pesci palla sono morfologicamente molto simili ai Diodontidae, comunemente note come pesci istrice, i quali presentano grandi spine esterne sul corpo a differenza dei pesci palla che portano spine molto pi\u00f9 sottili e generalmente nascoste che si possono osservare solo quando il pesce si gonfia a palla. Il nome Tetraodontidae deriva dalla lingua greca con il significato di \"quattro denti\" e si riferisce al fatto che i pesci palla presentano tutti 4 denti larghi fusi in due piastre, una superiore e una inferiore, utilizzate per rompere i gusci e le conchiglie di molluschi e crostacei, loro prede naturali. La maggior parte dei pesci palla sono velenosi e alcuni sono addirittura tra i pi\u00f9 velenosi vertebrati esistenti. In alcune specie, infatti, alcuni organi interni come il fegato, ma anche la pelle contengono la tetrodotossina, una delle neurotossine pi\u00f9 potenti conosciute.\nDistribuzione e habitat.\nSono diffusi nella maggior parte delle acque tropicali del globo. Alcune specie, come \"Tetraodon miurus\", vivono solamente in acque dolci.\nBiologia.\nDifesa.\nPur non essendo un ottimo nuotatore per via della rigidit\u00e0 del proprio corpo, il pesce palla non risulta oggetto di predazione poich\u00e9 dotato di due particolari sistemi di difesa: \u00e8 in grado di ingurgitare rapidamente grandi quantit\u00e0 di acqua, diventando molto grande e difficile da inghiottire anche per predatori di grosse dimensioni; inoltre i suoi visceri e muscoli contengono un veleno molto potente, la tetradotossina, una neurotossina che inibisce la funzione respiratoria, portando rapidamente alla morte.\nAlimentazione.\nI pesci palla si cibano prevalentemente di molluschi, crostacei, meduse e polipi dei coralli, di cui spezzano i gusci o la struttura esoscheletrica con i loro 4 denti durissimi e potenti muscoli. Riescono a spezzare anche i coralli morti.\nGeneri.\nLa famiglia comprende i seguenti generi:\nCommestibilit\u00e0.\nLe viscere e le carni di molti membri della famiglia sono mortali per la presenza di tetradotossina; ciononostante vengono consumate in Giappone, dopo un'appropriata preparazione."}
{"id": "830940", "revid": "439868", "url": "https://it.wikipedia.org/wiki?curid=830940", "title": "Johannes Andreas Grib Fibiger", "text": "Ha vinto il Premio Nobel per la medicina nel 1926.\nCarriera.\nFu direttore dell'Istituto di anatomia patologica di Copenaghen, e concentr\u00f2 le sue ricerche sullo studio delle neoplasie. Scopritore dello Spiroptera carcinoma, nematoda che secondo i suoi primi studi sarebbe causa dell'insorgenza di malattie tumorali. Suoi studi successivi dimostrarono per\u00f2 l'infondatezza di questa affermazione, per la quale ottenne comunque il Premio Nobel nel 1926."}
{"id": "830942", "revid": "57342", "url": "https://it.wikipedia.org/wiki?curid=830942", "title": "Johannes Fibiger", "text": ""}
{"id": "830944", "revid": "1897581", "url": "https://it.wikipedia.org/wiki?curid=830944", "title": "Discesa in corda doppia", "text": "La discesa in corda doppia \u00e8 una tecnica che permette di calarsi lungo pareti verticali, ad esempio nell'ambito di attivit\u00e0 sportive quali l'arrampicata, l'alpinismo e la speleologia, oppure nel corso di operazioni militari o di salvataggio.\nL'uso di due corde (o di una sola corda doppiata), oltre a garantire un maggiore attrito e quindi un maggior controllo della discesa, consente di recuperare il materiale al termine della manovra.\nStoria.\nLa discesa in corda doppia nacque all'inizio del XX secolo. L'inventore \u00e8 comunemente considerato Hans D\u00fclfer, ma anche Tita Piaz rivendicava l'invenzione. Le prime tecniche sfruttavano l'attrito della corda sul corpo della persona, senza l'utilizzo di altri attrezzi specifici.\nUna prima modifica fu introdotta da Emilio Comici: in questa variante, la corda passava attraverso un moschettone agganciato a un anello di corda alla vita, per poi passare sulla spalla dello sportivo. Ironicamente, fu proprio l'uso di questa tecnica nata per rendere pi\u00f9 sicura la discesa che cost\u00f2 la vita a Toni Kurz sulla parete nord dell'Eiger nel 1936.\nNel 1943 la tecnica fu ulteriormente migliorata da Pierre Allain, che introdusse il discensore.\nCon l'introduzione dell'imbragatura negli anni sessanta la tecnica divenne in sostanza quella attuale.\nAttrezzatura.\nLe attrezzature minime necessarie per compiere una discesa in corda doppia sono:\n\u00c8 inoltre necessario essere muniti di una serie di attrezzature addizionali, che garantiscano il necessario livello di sicurezza:\nSi possono poi ulteriormente utilizzare:\nTecnica.\nDurante la discesa in corda doppia lungo una parete verticale l'unico appoggio \u00e8 rappresentato dai piedi, mentre il corpo \u00e8 interamente sospeso nel vuoto e sostenuto dalla corda doppia, fissata all'imbragatura. Le gambe devono essere tenute in posizione flessa, perpendicolari alla parete, per attutire gli impatti del corpo contro di essa (dovuti all'oscillazione nel vuoto), mentre le mani sono impegnate afferrando la corda e regolando il \"dispositivo autobloccante\".\nLa preparazione delle corde.\nUna corda va passata nell'anello della sosta, e va congiunta all'altra attraverso un nodo di giunzione detto \"galleggiante\" (un nodo con un lato liscio, che facilmente superi le asperit\u00e0 della roccia, nel momento finale in cui si dovr\u00e0 recuperare la corda, ruotando all'occorrenza: il \"nodo delle guide semplice\" (con i capi liberi lunghi almeno 30 cm, serrati indipendentemente l'uno dall'altro) od il \"nodo delle guide doppio\"\nLe corde vengono radunate separatamente \"a farfalla\" (per evitare che s'attorciglino), partendo dal nodo di giunzione. Si effettua anche un nodo ai capi terminali delle corde (nodo \"ad otto\" a circa 50 cm dalle estremit\u00e0), un modo per evitare di superare gli estremi delle corde.\nInfine si lanciano le corde (nel caso in cui la parete sia ripida e che non presenti il rischio che esse s'impiglino), oppure le matasse di corda si trasportano appese all'imbragatura nel caso in cui il lancio delle corde non sia possibile; \u00e8 buona norma gridare \u00abCorda!\u00bb nel momento in cui le estremit\u00e0 vengono gettate, per avvisare eventuali arrampicatori sottostanti.\nL'autoassicurazione.\nCi si deve munire di una longe, o di una fettuccia o di una \"daisy chain\", che viene legata all'anello di servizio dell'imbragatura evitando di ricorrere all'uso di moschettoni, che potrebbero causare infortuni nell'eventualit\u00e0 di un impatto contro la parete; sulla longe, ad un capo verr\u00e0 posizionato il discensore, all'altro estremo si posizioner\u00e0 invece un moschettone per l'autoassicurazione alla sosta.\nSi effettua con un anello di cordino un \"nodo autobloccante\" (\"machard\", \"prusik\") attorno alla coppia di corde, e lo si fissa sull'anello di sicurezza dell'imbragatura per mezzo di un moschettone a ghiera. Questo passaggio \u00e8 molto importante per la sicurezza: nel caso che lo scalatore lasci la corda per qualsiasi motivo, il nodo autobloccante, per propria conformazione, si serra attorno alla corda ed arresta la discesa.\nSi posiziona il discensore (la piastrina gi-gi, il discensore ad otto, il secchiello, ecc.) sulle corde, che viene assicurato per mezzo di un moschettone a quell'estremo della \"longe\" precedentemente predisposto; il discensore si deve trovare a monte del nodo autobloccante, ad una distanza tale da non entrare in contatto con lo stesso (condizione che non permetterebbe al nodo autobloccante di funzionare correttamente), ed al contempo deve essere a portata di mano, facilmente raggiungibile durante la discesa: come altezza di riferimento si tende ad indicare il livello del volto, considerata quando si \u00e8 appesi al discensore sulla corda in tensione.\nLa discesa.\nSi stacca il moschettone di autoassicurazione dalla sosta per iniziare la discesa: si tiene con una mano il nodo autobloccante, e con una lieve pressione verso il basso gli s'impedisce di stringersi attorno alla corda principale; con l'altra mano si pu\u00f2 controllare la velocit\u00e0 della discesa stringendo la corda; se si lasciano le mani da tutto il sistema la discesa si arresta automaticamente, perch\u00e9 l'autobloccante va a stringersi sulle corde.\nGiunti al termine della discesa, all'appoggio dei piedi a terra, \u00e8 consigliabile abbassarsi ulteriormente per fornire pi\u00f9 corda con lo scopo di allentare la tensione sulle attrezzature favorendone la rapida rimozione dalle corde, poich\u00e9 anche dopo discese di poche decine di metri l'attrito \u00e8 tale da surriscaldare le componenti metalliche fino a temperature che possono, anche se in piccola misura, danneggiare le corde.\nSpeleologia.\nLa tecnica di discesa in speleologia \u00e8 leggermente differente. Date le caratteristiche dell'attivit\u00e0, si utilizza normalmente una corda singola anzich\u00e9 doppia, che servir\u00e0 poi anche per la risalita. A tale scopo, \u00e8 diverso anche il discensore, in genere del tipo \"a pulegge fisse\". \u00c8 raro anche l'utilizzo del nodo autobloccante, sostituito a volte da un discensore autobloccante, altre volte completamente assente. Il discensore viene agganciato, mediante un moschettone, direttamente al \"maillon rapid\" di chiusura dell'imbrago, cui sono anche agganciate una o due \"longe\" di sicurezza."}
{"id": "830947", "revid": "122959302", "url": "https://it.wikipedia.org/wiki?curid=830947", "title": "Superligaen", "text": "La Superlig\u00e6n, ufficialmente chiamata 3F Superliga per ragioni di sponsorizzazione, \u00e8 la massima divisione del campionato danese di calcio.\nA partire dalla stagione 2019-2020 \u00e8 composta da 12 squadre, che si affrontano a vicenda per due volte durante la \"regular season\" (per un totale di 22 giornate), al termine della quale le prime 6 classificate accedono ai play-off per l'assegnazione del titolo e dei posti nelle coppe europee, mentre le altre 8 disputano i play-out, i cui risultati determinano un numero variabile di retrocessioni in 1. Division tra 1 e 3.\nLa squadra campione in carica \u00e8 il .\nStoria.\nLa \"Dansk Boldspil Union\" (DBU, Unione danese di giochi con la palla) \u00e8 stata fondata nel 1889, e nel 1904 \u00e8 stata fra i membri fondatori della FIFA. Nel 1908 vi fu la prima partita della nazionale, ma solo nel 1912 venne organizzato il primo torneo che assegnava il titolo di campione della Danimarca.\nIn precedenza, dal 1889 al 1912, venne disputato un campionato regionale, riservato alle sole squadre del distretto di Copenaghen, ritenuto oggi non ufficiale.\nDopo l'interruzione per la Prima guerra mondiale, il campionato venne ripreso e assunse una struttura a girone unico con pi\u00f9 serie dal 1927.\nDopo la Seconda guerra mondiale il numero di squadre per la massima divisione fu fissato in dieci, passato poi a dodici nel 1958, e tale rimase fino al 1974. Dopo quasi un decennio a sedici squadre, si ridusse a quattordici per qualche stagione, con qualche sperimentazione di play-off per il titolo negli anni novanta.\nDal 1946 al 1990, il massimo campionato nel calcio danese, era chiamato Prima Divisione, rinominato nel 1991 Superliga Danese. La prima stagione di Superlega \u00e8 stata giocata nella primavera del 1991, con le dieci squadre che si son scontrate fra loro in incontri di andata e ritorno per vincere il titolo. Gi\u00e0 dal campionato seguente la formula fu cambiata, e fu cambiato anche il periodo di svolgimento. Infatti, per uniformarlo a quello altri campionati europei, il campionato venne giocato a cavallo di due anni. In questa nuova formula, le dieci squadre dovevano giocare un classico girone all'italiana nella prima met\u00e0 del torneo. La primavera successiva le ultime due squadre venivano eliminate e retrocesse in seconda divisione, mentre le restanti otto vedevano i loro punti dimezzati e iniziavano un nuovo girone all'italiana fra di loro. In totale gli otto club rimasti giocavano 32 incontri a stagione.\nQuesta formula fu abbandonata a partire dalla stagione 1995-1996, quando il numero delle squadre partecipanti venne aumentato a 12 e si decise di farle incontrare tre volte in ogni stagione. Sempre a partire da quella stagione si decise di adottare uno sponsor ufficiale per il campionato, che nel corso degli anni \u00e8 cambiato diverse volte. In ordine cronologico, le aziende che hanno sponsorizzato il campionato sono state:\nA partire dalla stagione 2016-2017 la formula \u00e8 stata completamente rivoluzionata, espandendo il numero delle squadre partecipanti a 14 e suddividendo il campionato in 2 fasi distinte per determinare la squadra campione, le qualificate alle coppe europee e le retrocessioni in seconda divisione.\nA partire dalla stagione 2019-2020 la formula adottata torna ad essere quella precedente, riducendo il campionato a 12 squadre partecipanti.\nFormula.\nIl campionato danese si divide sostanzialmente in 2 fasi: la prima fase, in cui ogni squadra gioca una partita d'andata e una di ritorno contro le altre 11 (per un totale di 22 partite stagionali a testa) e la seconda fase, divisa a sua volta in play-off e in play-out. Al termine della stagione solo la squadra campione si qualifica al secondo turno preliminare della UEFA Champions League; le squadre classificate al secondo e al terzo posto, invece, accedono rispettivamente al secondo e al primo turno di qualificazione della UEFA Europa League. Al termine dei play-off e dei play-out vengono determinate, inoltre, la terza squadra che approder\u00e0 in UEFA Europa League e quelle retrocesse in 1. Division.\nPrima fase.\nLa prima fase della Superligaen \u00e8 strutturata con un classico girone all'italiana: ogni squadra affronta le altre 11 in casa e in trasferta, per un totale di 22 partite giocate da ogni squadra e 264 partite giocate in questa prima fase. Le prime 6 squadre in classifica avanzano alla seconda fase, nei play-off, mentre quelle rimaste avanzano sempre nella seconda fase, ma dalla parte dei play-out.\nSeconda fase.\nPlay-off.\nLe sei migliori classificate della prima fase si qualificano ai play-off, che alla fine sono un piccolo girone da 6 squadre. Ogni squadra affronta le altre 5 per 2 volte, in casa e in trasferta, ma i punti ottenuti in questa fase vengono addizionati ai punti totalizzati nella prima fase, cos\u00ec se una squadra era tra le prime 3 alla fine della prima fase, \u00e8 molto probabile che si trovi tra le prime 3 anche nella seconda, ma soprattutto se una squadra \u00e8 terza con un distacco di 20 punti dalla quarta, \u00e8 difficile che la quarta riesca a superare la terza, anche se la quarta nella seconda fase ottiene pi\u00f9 punti. Quindi le prime 6 squadre in classifica giocano ognuna un totale di 36 partite.\nAlla fine la squadra che ha totalizzato pi\u00f9 punti (e quindi la prima nella classifica del gironcino) ottiene il titolo di Campione di Danimarca ed \u00e8 qualificata per il secondo turno preliminare della UEFA Champions League della stagione successiva. La seconda classificata \u00e8 ammessa al secondo turno preliminare della UEFA Europa League, mentre la terza classificata \u00e8 ammessa al primo turno preliminare della medesima competizione. La quarta classificata, invece, \u00e8 ammessa ad un torneo di spareggio per ottenere un ulteriore posto in UEFA Europa League.\nPlay-out.\nI play-out contengono 8 squadre, dal settimo al quattordicesimo posto nella prima fase del campionato. Queste otto squadre vengono sorteggiate in due gironcini: il Girone A ed il Girone B.\nOgnuno dei due gironi comprende 4 squadre, e ognuna di queste sfida le altre 3 per 2 volte, per un totale di 32 partite per ognuna delle 8 squadre alla fine della prima fase dei play-out.\nLe prime due di ognuno dei 2 gironcini sono ammesse al torneo di spareggio per il posto in UEFA Europa League insieme alla quarta classificata nei play-off, mentre le ultime due di ciascuno dei 2 gironcini \u00e8 ammessa alla seconda fase dei play-out, che sono invece un piccolo torneo per la salvezza.\nOvviamente anche per i 2 gironcini dei play-out vale la stessa regola nei play-off, e cio\u00e8 che i punti sono accumulati a quelli totalizzati nella prima fase.\nTorneo per la salvezza.\nIl torneo per la salvezza \u00e8 abbastanza complesso: come gi\u00e0 detto prima, ai quarti di finale sono ammesse le ultime due di ciascuno dei due gironcini dei play-out: queste quattro squadre si dividono a 2 a 2 e ognuna delle 2 coppie si sfida in 2 incontri, uno di andata e uno di ritorno. Tutti gli incontri sono giocati in andata-ritorno.\nQui il torneo si divide in 2: le 2 perdenti sono ammesse a delle semifinali \"di consolazione\", in cui la sconfitta \u00e8 retrocessa in 1. Division, mentre le 2 vincenti sono ammesse alle semifinali, in cui la vincente \u00e8 salva \u00e8 la perdente dovr\u00e0 affrontare la terza classificata in 1. Division.\nLa \"finale di consolazione\" \u00e8 giocata tra la vincente della semifinale \"di consolazione\" e la seconda classificata nella 1. Division, e la vincente di questi 2 incontri \u00e8 promossa in Superligaen, mentre la perdente retrocede direttamente in 1. Division.\nLa finale del torneo invece \u00e8 giocata tra la perdente della semifinale e la terza classificata in 1. Division. La perdente della finale retrocede in 1. Division, mentre la vincente viene promossa in Superligaen.\nNel campionato danese, quindi, il numero di squadre promosse/retrocesse non \u00e8 regolare, essendo variabile da 1 a 3 a seconda dei risultati conseguiti.\nTorneo per l'Europa League.\nQuesto torneo \u00e8 unicamente disputato per l'ultimo posto rimasto in UEFA Europa League. Anche qui tutte le partite sono giocate in andata/ritorno, ad eccezione della finale. \nSi comincia con i quarti in cui si affrontano le prime 2 squadre di ognuno dei 2 gironcini dei play-out, le vincenti si affrontano in semifinale e la vincente della semifinale \u00e8 ammessa alla finale.\nLa finale \u00e8 giocata tra la vincente della semifinale e la quarta classificata nel girone dei play-off. La vincente di questo incontro ottiene un posto in UEFA Europa League.\nLe squadre.\nSono 32 le squadre ad aver preso parte ai 32 campionati dal 1991 al 2021-2022 (in grassetto quelle partecipanti all'edizione 2021-22):"}
{"id": "830956", "revid": "44638", "url": "https://it.wikipedia.org/wiki?curid=830956", "title": "Nazionale di pallacanestro canadese", "text": ""}
{"id": "830960", "revid": "1155", "url": "https://it.wikipedia.org/wiki?curid=830960", "title": "Pesci Istrice", "text": ""}
{"id": "830968", "revid": "28026", "url": "https://it.wikipedia.org/wiki?curid=830968", "title": "Rifugio Pellarini", "text": ""}
{"id": "830972", "revid": "124123", "url": "https://it.wikipedia.org/wiki?curid=830972", "title": "Albert Claude", "text": "Biografia.\nSi laure\u00f2 nel 1928 all'Universit\u00e0 di Liegi, collaborando negli anni successivi con l'Universit\u00e0 di Berlino. Con l'avvento del nazismo si trasfer\u00ec negli Stati Uniti, all'Istituto Rockefeller di New York, dove rimase fino al 1950.\nRientr\u00f2 in patria per dirigere l'Istituto Jules Bordet, presso l'Universit\u00e9 libre de Bruxelles. Mor\u00ec a Bruxelles nel 1983.\nStudi.\nI suoi studi si incentrarono sulle frazioni cellulari, scoprendo i microsomi e sviluppando la ricerca della funzionalit\u00e0 degli stessi in condizioni patologiche e la diversit\u00e0 rispetto alla situazione di quiete.\nFu un innovatore nell'ambito della microscopia elettronica, riuscendo ad isolare il virus del sarcoma di Rous.\nPer le sue scoperte sull'organizzazione strutturale e funzionale della cellula, ottenne il Premio Nobel in compagnia di Christian De Duve e George E. Palade"}
{"id": "830973", "revid": "1543377", "url": "https://it.wikipedia.org/wiki?curid=830973", "title": "Frutto-oligosaccaridi", "text": "I fruttoligosaccaridi (FOS), chiamati talvolta anche oligofruttosio o oligofruttani, sono dei fruttani a catena corta (oligosaccaridi) presenti in diverse specie di vegetali, dove svolgono il ruolo di riserva energetica. \nCostituiscono gran parte della cosiddetta fibra alimentare, che grande importanza riveste nell'alimentazione umana e animale.\nStruttura.\nStrutturalmente considerati oligo- e polisaccaridi del fruttosio vengono uniti mediante legami \u03b2-glicosidici (1-2) alla cui estremit\u00e0 \u00e8 presente un'unit\u00e0 di \u03b1-D-Glucosio: GFn (dove G=Glucosio, F=Fruttosio, n=numero di molecole di Fruttosio).\nSi considerano fruttoligosaccaridi le molecole aventi un grado di polimerizzazione compreso tra 3 e 10 e fruttani quelle con gradi di polimerizzazione maggiori di 10.\nRuolo fisiologico.\nI FOS fanno parte di un eterogeneo gruppo di molecole biologiche chiamate prebiotici (da non confondere con i probiotici), sostanze che consentono in particolare lo sviluppo dei \"bifidobacterium\" intestinali.\nLe caratteristiche principali dei prebiotici sono la resistenza ai processi digestivi della parte superiore della tratto gastrointestinale e la fermentazione selettiva per uno o un limitato numero di microrganismi del microbioma intestinale, in particolare il microbioma del colon; garantendo un vantaggio proliferativo a questi ceppi batterici e modificando di conseguenza la composizione quanti/qualitativa del microbioma stesso.\nI FOS alimentari non vengono idrolizzati dagli enzimi intestinali glicosidasi raggiungendo l'intestino cieco strutturalmente immutati.\nIl loro consumo aumenta la massa fecale e la frequenza delle defecazioni, con una dose di 4-15 g / die si riduce l'incidenza della stitichezza, che \u00e8 considerato uno dei crescenti problemi della societ\u00e0 moderna, cos\u00ec anche nei neonati durante i primi mesi di vita.\nAllattamento naturale.\nNel latte materno sono presenti oltre al lattosio, alcuni oligosaccaridi in basse concentrazioni (1 gr/100 nel latte di \ndonna contro 0,1 gr/100 nel latte vaccino). Il fattore bifidogeno del latte materno \u00e8 costituito dalla presenza nello stesso latte degli oligosaccaridi, questo fattore \u00e8 dotato di attivit\u00e0 antivirale e antibiotica soprattutto nei confronti dell'Escherichia coli. \nSpesso i latti artificiali per uso umano sono artificialmente arricchiti con questo fattore sotto forma di fruttoligosaccaridi (FOS) e galattooligosaccaridi (GOS). Dati sperimentali mostrano come questi oligosaccaridi (fattore bifidogeno) facciano sviluppare la crescita di bifidobatteri e lattobacilli nell'intestino, garantendo feci pi\u00f9 morbide in modo dose dipendente.\nAspetti nutrizionali.\nNegli esseri umani, circa l'89% dei FOS ingerita si ritrova nel colon dove vengono completamente fermentati dalla microflora colica.\nI FOS sono dei prebiotici, favoriscono cio\u00e8 lo sviluppo nell'organismo umano dei probiotici una volta assunti, specialmente lo sviluppo del genere Bifidobacteria uno dei pi\u00f9 utili per l'organismo.\nSi stima che negli USA vengano assunti giornalmente 114\u00a0mg/die di FOS, mentre in Europa il livello medio di assunzione giornaliera \u00e8 di 579\u00a0mg/die.\nI cibi pi\u00f9 ricchi di FOS sono la cicoria ed il topinambur (Helianthus tuberosus), ma sono riccamente contenuti anche nei seguenti alimenti:\ned in misura minore in molti altri cibi.\nI FOS hanno numerose propriet\u00e0 interessanti, quali una basso potere dolcificante senza essere calorici, non sono cariogeni e sono considerati alla stregua di una fibra dietetica insolubile.\nAspetti medici.\nI FOS ed i fruttani non sono idrolizzabili dagli enzimi digestivi umani e non vengono assorbiti dalla mucosa intestinale, per cui giungono inalterati nel colon dove:\nI FOS in studi su animali mostrano avere un effetto modulante sul tessuto danneggiato dal patogeno Clostridium difficile, per un'azione antagonista sulla crescita dello stesso ed anche per un coinvolgimento indiretto sulla produzione di tossine dello stesso batterio ef, in parte, attraverso lo stimolo della crescita di normale tessuto mucosale colico sano.\nInoltre, ricerche indicano propriet\u00e0 antitumorali (su modelli animali) dei FOS in associazione con i bifidobatteri, nella prevenzione della cancerogenesi sperimentale del colon con 1-2, dimetil-idrazina in ratti, nella prevenzione di forme tumorali immunocorrelate ed anche nell'inibire la capacit\u00e0 di crescita, incrementando l'apoptosi, di linee cellulari estrogeno dipendenti (ER+) di tumori della mammela di ratti in vitro.\nPrecauzioni.\nL'ente statunitense FDA classifica i FOS come \"comunemente riconosciuti come sicuri\" (GRAS \"generally recognized as safe\") anche in pediatria.\nCon dosaggi superiori ai 15 gr/die si sono osservati occasionali fenomeni di flatulenza, gonfiore con o senza dolori addominali e diarrea."}
{"id": "830974", "revid": "57342", "url": "https://it.wikipedia.org/wiki?curid=830974", "title": "George E. Palade", "text": ""}
{"id": "830982", "revid": "834", "url": "https://it.wikipedia.org/wiki?curid=830982", "title": "Ico", "text": ""}
{"id": "830984", "revid": "2230669", "url": "https://it.wikipedia.org/wiki?curid=830984", "title": "Brughiera", "text": "La brughiera \u00e8 un tipo particolare di associazione vegetale, caratterizzata dal brugo (\"Calluna vulgaris\"; viene chiamata infatti anche landa a brugo), propria di suoli acidi con scarsa presenza di humus e caratterizzata da una vegetazione erbacea e arbustiva. Le brughiere sono habitat diffusi in Europa occidentale, nell'Africa tropicale, nell'Asia centrale, nell'Australia settentrionale e in America settentrionale. Nell'Italia settentrionale \u00e8 chiamata anche groana, e in Friuli \"magr\u00eat\" (parola della lingua friulana per \"magro\", \"arido\"). Esistono altri tipi di associazioni vegetali prive di alberi ma ricche di arbusti, che vanno per\u00f2 tenute distinte dalla vera brughiera.\nIn Italia.\nLa tipica brughiera dell'Italia settentrionale \u00e8 dominata dal brugo, da cui prende il nome, ma sono presenti anche specie di erica e di ginestra dei carbonai. Si tratta in genere di un terreno pianeggiante o di modesta altitudine (alta pianura padana), dei pendii collinari e montuosi vicini alla pianura e dei corridoi morenici delle Prealpi. Si tratta di un terreno acido, povero di sali solubili (geloide) e humus, frequentemente argilloso, arenoso o ferrettizzato. Nell'Italia nordorientale i terreni sono troppo ricchi di sali solubili (aloidi) per permettere una buona crescita della \"Calluna\", per cui nelle zone calcaree la brughiera \u00e8 sostituita da magredi di Graminacee dove il suolo \u00e8 asciutto; nelle aree dove \u00e8 maggiore l'umidit\u00e0 del suolo si hanno prati o anche acquitrini.\nIl terreno \u00e8 in genere inadatto alla vegetazione arborea e alla coltivazione e quindi di scarsissimo valore economico, a parte l'uso della terra di brughiera come terriccio; ci\u00f2 nonostante possono essere presenti popolazioni sparse di rovere e betulla bianca, che rappresenterebbero la vegetazione originaria. In Friuli si trova una brughiera particolare: i magredi (Magr\u00eats) nella provincia di Pordenone, sul Tagliamento.\nLa vauda canavesana.\nLa \"vauda\" \u00e8 una zona simile alla baraggia che si trova nel Canavese. La riserva naturale orientata della Vauda, a poca distanza da Torino, \u00e8 una riserva regionale che ha lo scopo di preservare questo ambiente. L'area si caratterizza per un'alternanza di zone umide e di brughiere, che talvolta, dove le condizioni di umidit\u00e0 del suolo lo consentono, assumono carattere quasi steppico.\nIl gerbido.\nCo la parola \"gerbido\" in Piemonte e nel Piacentino s'indica un'area inadatta alla vegetazione e alle coltivazioni perch\u00e9 arida, fredda e ventosa, popolata solo da arbusti tipici delle brughiere.\nIl vaccinieto.\nCon \"vaccinieto\", o \"brughiera a mirtilli\", si intende un habitat caratterizzato da suoli acidi e poveri di sali e di humus, diffuso principalmente sulle Alpi (Alpi Cozie, Alta Valtellina) e sull'Appennino tosco-emiliano, che rappresenta il limite meridionale di diffusione di questo ambiente. La flora \u00e8 solitamente costituita da vegetazione arbustiva aperta, a crescita bassa, costituita prevalentemente da mirtillo blu, mirtillo nero, moretta comune ed erica baccifera. Vi si possono anche trovare in misura minore mirtillo rosso, licopodi, muschi e licheni. Raramente pu\u00f2 essere presente anche il rododendro delle Alpi (\"Rhododendron ferrugineum\"). Si trova ad un'altitudine che pu\u00f2 variare con la posizione geografica, comunque tipicamente al di sopra del limite dei boschi, tra i 1700 e i 2000 metri. Questo ambiente, che nei primi anni del XX secolo era quasi scomparso in Italia a causa dello sfruttamento dei terreni a uso pascolo, sta conoscendo, in questi ultimi anni, una ripresa dovuta essenzialmente al progressivo abbandono dei pascoli.\nIn Europa continentale.\nAmbienti simili alle brughiere subalpine si ritrovano anche in altre parti d'Europa e sono relativamente povere di specie vegetali e animali. Alcune, come la Brughiera di Luneburgo (propriamente solo una parte della pi\u00f9 vasta Landa di Luneburgo), sono in parte derivate dall'azione dell'uomo.\nNelle isole britanniche.\nIn inglese la brughiera si chiama \"moorland\". Le brughiere sono molto diffuse sui territori collinari di Gran Bretagna ed Irlanda; le specie pi\u00f9 frequenti sono anche qui le eriche e il brugo.\nAltre associazioni arbustive in Italia.\nAmbienti superficialmente simili alle brughiere si trovano anche nelle regioni a clima mediterraneo Toscana, Lazio, sul litorale calabrese, in Sicilia e in Sardegna, nonch\u00e9 in alcune zone interne dell'Appennino centrale e meridionale. In questo caso il clima, il suolo e le specie vegetali sono differenti, ma resta la condizione di suolo povero che non permette la formazione di foreste n\u00e9 l'impiego agricolo.\nQuesti ambienti prendono genericamente il nome di gariga."}
{"id": "830995", "revid": "1305772", "url": "https://it.wikipedia.org/wiki?curid=830995", "title": "ICO", "text": ""}
{"id": "830996", "revid": "1543377", "url": "https://it.wikipedia.org/wiki?curid=830996", "title": "Rampilonga", "text": "La Rampilonga, fondata e organizzata dal forlivese Riccardo Taroni, \u00e8 stato l'evento che in Italia ha contribuito maggiormente allo sviluppo delle Gran Fondo di mountain bike. Dal 1989 al 2007, per 19 edizioni si \u00e8 svolta nella prima met\u00e0 di settembre in Val di Fassa, fatta eccezione per la prima che fece capo a San Martino di Castrozza in Val di Primiero.\nLa Rampilonga per diversi anni ha ospitato importanti aziende sponsor, prestigiosi team e grandi campioni della mountain bike. Anche i media hanno sempre rivolto grande attenzione a questa manifestazione, contribuendo a renderla di anno in anno una delle manifestazioni pi\u00f9 conosciute e partecipate.\nPercorsi.\nErano proposti due percorsi che si aggiungono al pi\u00f9 breve detto \"Rampimidi\". Il percorso classico misura circa 45,4 km con 1983 m di dislivello, mentre il percorso marathon arriva a 62\u00a0km con 2548\u00a0m di dislivello.\nLa partenza e l'arrivo della gara avevano luogo a Moena, presso il campo sportivo ove si trova anche la partenza della Marcialonga, ultramaratona dello sci di fondo.\nIl primo tratto del percorso era caratterizzato da una salita su sterrato ghiaioso che si staccava dalla Strada statale 346 per il Passo San Pellegrino in corrispondenza della stazione di valle della cabinovia \"Alpe Lusia\". La salita passava per la stazione d'arrivo della stessa cabinovia e terminava alla stazione d'arrivo del successivo tratto di funivia presso \"le Cune\" (8,9\u00a0km dal via, 2200\u00a0m slm, primo punto di ristoro); da qui si scendeva, sempre su sterrato, al passo Lusia e quindi al Rifugio \"la Rezila\" (km 12, 1761\u00a0m s.l.m.). Seguivano una breve risalita verso malga Colvere (km 13,9, 1881\u00a0m s.l.m.) ed una lunga discesa che riportava sulla Statale 346 presso il Ponte dei Ronchi, vicino alla stazione di valle della cabinovia del Lusia (km 18,7, 1420\u00a0m s.l.m.). Si proseguiva prevalentemente su asfalto fino a Someda e Soraga Alta per poi scendere fino all'Avisio (km 23,2, 1240\u00a0m s.l.m.). Da qui si ricominciava a salire su di un fondo sterrato ghiaioso fino a raggiungere, con un ultimo tratto in falsopiano leggermente discendente, il piano delle Pociacie (km 29,5, 1710\u00a0m s.l.m.). Qui si trovava il secondo ristoro. La successiva discesa su Pozza di Fassa era la prima leggermente tecnica della gara, e sfruttava due forestali raccordate da single-track appositamente realizzati per la gara. Il tratto finale della discesa percorreva un tratto della pista da sci \"Aloch\" di Pozza di Fassa (km 33,1, 1345\u00a0m s.l.m.). Da Pozza si scendeva a Soraga lungo la ciclabile asfaltata che correva lungo l'Avisio, il quale veniva attraversato in corrispondenza del parco giochi di Soraga (con una caratteristica casetta multipiano in legno). Superata la statale della Val di Fassa grazie ad un sottopasso, si giungeva alla separazione tra i due percorsi ove si trovava anche il terzo punto di ristoro (km 38,2, 1225\u00a0m s.l.m.). Il percorso marathon svoltava a destra passando vicino alla chiesa di Soraga, affronva una ripida rampa asfaltata, un tratto ondulato nei prati e quindi ricominciava a salire verso Tamion, rimanendo al di sotto della statale per il Passo Costalunga di cui seguiva l'andamento. Allo scollinamento (km 45,1, 1700\u00a0m s.l.m.) seguiva una leggera discesa su strada forestale che si abbandonava dopo circa 5\u00a0km per prendere un agevole sentiero. Si giungeva cos\u00ec a Malga Panna (km 53,3, 1360\u00a0m s.l.m.; quarto punto di ristoro). L'ultimo ripido strappo di giornata portava a superare Malga Peniola e la sua piccola chiesetta (km 55, 1470\u00a0m s.l.m.) sino a raggiungere il culmine della salita (km 56,9, 1610\u00a0m s.l.m.) da cui ci si tuffava su Medil (tratto tecnico con radici e lastre di roccia) e sul traguardo di Moena.\nDal 2008, sempre nella seconda domenica di settembre e sullo stesso percorso, si corre la Val di Fassa bike."}
{"id": "830998", "revid": "767487", "url": "https://it.wikipedia.org/wiki?curid=830998", "title": "Sorcerer (Miles Davis)", "text": "Sorcerer \u00e8 un album registrato dal quintetto di Miles Davis nel maggio del 1967.\nIl disco.\nLe sessioni di studio che produssero quest'album sono le prime di molte che ebbero luogo tra il maggio e il luglio del 1967, durante le quali Davis svilupp\u00f2 un repertorio interamente centrato su composizioni originali di membri del quintetto, anche se pochi di questi pezzi entrarono poi a fare stabilmente parte dei concerti dal vivo del gruppo.\nLa registrazione include una traccia del 1962 (col cantante Bob Dorough) che fu la prima registrazione di Wayne Shorter con Davis. Il pezzo (registrato cinque anni prima con un gruppo completamente diverso) contrasta abbastanza con l'atmosfera del resto dell'album.\nDei pezzi registrati su questo album, solo \"Masqualero\" venne anche eseguito dal vivo, almeno fino all'aprile del 1970: l'ultima incisione dal vivo si trova sull'album \"Black Beauty\". Hancock registr\u00f2 \"Sorcerer\" nel suo album \"Speak Like a Child\".\nLa donna ritratta sulla copertina \u00e8 l'attrice Cicely Tyson e Davis disse che metterla sulla copertina fu anche un modo per annunciare pubblicamente il loro legame.\nFormazione.\nLa formazione di \"Nothing Like You\" \u00e8 diversa:"}
{"id": "830999", "revid": "88740", "url": "https://it.wikipedia.org/wiki?curid=830999", "title": "Valentin Aleksandrovi\u010d Serov", "text": "Biografia.\nLo stile di Valentin Serov \u00e8 realistico, con i tratti dell'impressionismo russo, postimpressionismo e negli ultimi anni di vita anche dello stile liberty. Repin, uno di pi\u00f9 grandi pittori russi del XIX secolo, afferm\u00f2 che, tra tutti i pittori russi, Serov era l'artista che nello stile pittorico, pi\u00f9 si avvicinava a Rembrandt.\nL'infanzia.\nNacque in una famiglia di musicisti e amanti dell'arte. Suo padre, Aleksandr Nikolaevi\u010d Serov, fu un famoso compositore e critico musicale che amava anche dipingere. All'et\u00e0 di 43 anni sposa una sua allieva di 17, Valentina Bergman (1846-1927). Valentin Serov, il loro unico figlio, visse la sua infanzia nell'ambiente artistico.\nLa loro casa era spesso un viavai di ospiti, pittori, scrittori e musicisti, tra i quali i pi\u00f9 grandi scrittori russi: Turgenev e Dostoevskij; il famoso pittore Repin, lo scultore Antokol'skij, e il pittore Ge. Conosceva Franz Liszt, ed era un amico e grande ammiratore di Richard Wagner.\nLa madre del pittore era una femminista, con idee moderne per l'epoca e frequentava l'ambiente di studenti e di nichilisti. Da bambino Valentin non era nel centro dell'attenzione dei suoi genitori, che avevano la loro vita e interessi.\nLa morte del padre.\nSuo padre mor\u00ec nel 1871, quando Valentin aveva solo 6 anni. Sua madre non aveva nessuna intenzione di rinunciare alla vita sociale e alla musica, per cui si trasfer\u00ec a Monaco di Baviera, lasciando il figlio presso una comunit\u00e0 di una sua amica, dove notarono la sua passione per il disegno.\nLa comunit\u00e0 venne chiusa un anno dopo, nel 1872, e la sua amica riport\u00f2 il piccolo Valentin in Germania, da sua madre, la quale, non avendo il tempo a dedicare al suo figlio, lo affid\u00f2 a una famiglia bavarese. Il caso volle che facesse conoscenza con un incisore e pittore tedesco, Karl K\u00f6pping (1848-1914), il quale, famoso per le sue incisioni sul vetro, divenne il suo primo insegnante.\nDopo aver notato il talento del figlio e su consiglio dello scultore Antokolskij, la madre di Valentin, nel 1874, decise di portarlo a Parigi dall'amico di famiglia Repin. A parte le lezioni di pittura, il piccolo Valentin era abbandonato a se stesso, e passava il tempo da solo, disegnando. Il suo carattere divenne con il tempo chiuso e riservato.\nIl ritorno in Russia.\nNel 1875, Valentin Serov torn\u00f2 in Russia assieme alla madre. Le estati le trascorsero ad Abramcevo, (una tenuta nei dintorni di Mosca), con la famiglia di Savva Mamontov, un noto industriale e mecenate, amante del bel canto, musica, teatro e pittura. Valentin inizi\u00f2 a frequentare il ginnasio di S. Pietroburgo.\nFra il 1875 e il 1876 vive in Ucraina dove sua madre si trasfer\u00ec con il suo secondo marito, Vasilij Nemchinov, studente di facolt\u00e0 di medicina. Valentin frequent\u00f2 il ginnasio di Kiev e una scuola di disegno.\nLe lezioni di pittura con Repin ripresero solo nel 1878, dopo il ritorno dello stesso Repin a Mosca. Visto che sua madre nel frattempo aveva avuto altri due figli, Aleksandr e Nade\u017eda, trasferendosi a Novgorod, Valentin rimase da solo a Mosca, ospite di Repin. Insieme viaggiarono tra Crimea e Ucraina. Al ginnasio fu bocciato, per cui fu costretto a prendere lezioni private.\nI primi successi.\nNel 1880 Valentin Serov si iscrisse all'Accademia delle belle arti di San Pietroburgo, nella classe del professor \u010cistjakov, all'epoca il pi\u00f9 ambito insegnante di pittura. Tra i suoi allievi vi furono molti pittori divenuti con il tempo famosi: Surikov, Polenov, Repin, Vrubel'.\n\u010cistjakov era un insegnante scorbutico e severo, ma Valentin Serov era uno dei suoi allievi preferiti. Nel 1885 Valentin abbandon\u00f2 gli studi, motivando la scelta con i problemi di salute, senza diplomarsi e senza rimpianti, spiegando dopo anni il vero motivo, ossia che si era annoiato.\nTra il 1885 ed il 1887 viaggi\u00f2 tra Monaco di Baviera, Vienna, Paesi Bassi, Belgio e Italia.\nContinu\u00f2 ad essere un assiduo frequentatore di Abramcevo, dove Savva Mamontov riuniva musicisti, pittori e scrittori dell'epoca (cosiddetto circolo d'Abramcevo), dove era di moda anche organizzare gli spettacoli teatrali. Valentin Serov aveva un grande successo in questi spettacoli come un attore comico, amando particolarmente interpretare i ruoli di vari animali.\nValentin Serov ritrasse molti ospiti di Abramcevo e molti cantanti lirici dell'epoca, ma i quadri che lo resero subito famoso, all'et\u00e0 di 23 anni, furono \"La ragazza con le pesche\" e \"La ragazza illuminata dal sole\".\n\"La ragazza con le pesche\" (1887; si trova alla Galleria Tret'jakov) \u2013 \u00e8 il ritratto di Vera Mamontova, dodicenne figlia di Savva Mamontov; \n\u201cquello che volevo ottenere era la freschezza, quella freschezza che senti nella natura, ma non vedi nei quadri. \u2026\u201d Ha spiegato il pittore.\n\"La ragazza illuminata dal sole\" (1888; Galleria Tret'jakov) \u2013 il ritratto di sua cugina Maria Simonovi\u010d.\nIl suo primo biografo ricorda un episodio accaduto poco prima della morte del pittore nel 1911. Erano insieme alla Galleria Tret'jakov davanti a \"La ragazza illuminata dal sole\", Il pittore guardava a lungo il suo quadro e disse \u201cHo dipinto questo, ma dopo nonostante tutti gli sforzi non mi \u00e8 riuscito pi\u00f9 niente, come se fosse finito l\u00e0\u201d\u2026 Era una persona fortemente autocritica, spesso gli capitava di distruggere un suo quadro quasi terminato, nonostante lo dipingesse molti mesi.\nIl matrimonio.\nIl 29 gennaio 1889 Serov spos\u00f2 Ol'ga Trubnikova (1865-1927), e, in occasione della Fiera Mondiale, visitarono Parigi. Al ritorno si trasferirono a Mosca. Dal matrimonio nacquero sei figli: due femmine e quattro maschi. Nel febbraio del 1890 nacque la primogenita Ol'ga, che, dopo la morte del pittore, scrisse il libro \"Ricordi di mio padre\"; nel 1892, Aleksandr (1892-1959), nel 1894 Georgij. Il suo quadro \"Bambini\" del 1899 ritrae Aleksandr e Georgij. Nel 1896 nacque Michail, nel 1901 Anton e nel 1908 Natalija, l'ultimogenita.\nFamoso ritrattista.\nNegli anni 90 divenne famoso soprattutto come ritrattista. Nel 1892 fu scelto per ritrarre l'imperatore Alessandro III di Russia insieme a tutta la famiglia, opera che richiese tre anni di lavoro. Nel 1894 insieme con un suo amico, il pittore Korovin, viaggi\u00f2 nel nord della Russia, dove dipinsero diversi paesaggi.\nDal 1897 insegn\u00f2 presso la Scuola di pittura, scultura e architettura di Mosca. Nel 1898 fu nominato Accademico delle Belle Arti. Nel 1899 entr\u00f2 nel Consiglio della Galleria Tret'jakov. Qui Serov si occup\u00f2 della scelta e dell'acquisto di dipinti e quadri.\nNel 1900 compr\u00f2 un terreno nei pressi di Terijoki (l'attuale Zelenogorsk) sul Golfo di Finlandia, sul quale fece costruire una casa, e dove da allora la famiglia pass\u00f2 tutte le estati.\nDal 1903 divenne professore dell'Accademia delle Belle Arti. Il 9 gennaio 1905, davanti ai suoi occhi, la polizia apr\u00ec il fuoco su una manifestazione pacifica di operai, uomini, donne e bambini, che con una petizione si stavano recando dall'imperatore.\nValentin Serov, in segno di protesta, abbandon\u00f2 quindi l'Accademia, anche perch\u00e9 il suo presidente, il Granduca Vladimir, era allo stesso tempo comandante della guarnigione di San Pietroburgo. Il suo fu un gesto molto inusuale per l'epoca. In quel periodo realizz\u00f2 molte caricature politiche e illustrazioni per una rivista satirica e antigovernativa.\nNel 1906, insieme alla moglie, fece un viaggio in Italia. Nacque l'interesse per la storia e la mitologia greca. Serov, insieme all'amico e pittore Lev Bakst, nel 1907 si rec\u00f2 in Grecia. Il viaggio gli ispir\u00f2 il famoso quadro \"Il Ratto di Europa\".\nNel 1909 abbandon\u00f2 l'insegnamento nella scuola di pittura, scultura e architettura di Mosca, protestando contro la bocciatura di Anna Golubkina. Visto che la studentessa era raccomandata da Serov, egli visse l'episodio come atto di sfiducia nei suoi confronti. Nonostante gli insegnanti della scuola e perfino 140 studenti gli scrissero chiedendogli di ritornare, non cambi\u00f2 la sua decisione.\nGli ultimi anni di vita.\nValenti Serov, durante la sua vita, dipinse circa 200 ritratti, ma per se stesso, amando molto la natura e gli animali, amava dipingere paesaggi.\nI migliori ritratti di Valentin Serov sono quelli dei suoi amici e delle persone che gli erano vicine: sua moglie, suoi figli, i pittori Korovin, Repin, Levitan, il famoso basso russo \u0160aljapin, lo scrittore Gor'kij, l'attrice drammatica Ermolova, l'attore e regista Konstantin Stanislavskij.\nUno di pi\u00f9 famosi ritratti di Valentin Serov \u00e8 il nudo della danzatrice Ida Rubin\u0161tejn (1885-1960) dipinto nel 1910. Il ritratto di Ida \u00e8 dipinto in maniera completamente diversa ed fu molto criticato. Nonostante ci\u00f2 il ritratto fu subito acquistato dal Museo di Alessandro III (l'attuale Museo Russo).\nUno dei suoi capolavori \u00e8 il disegno della locandina per le famosi \"Stagioni russe\", che ritrae una delle pi\u00f9 famose ballerine russe, Anna Pavlova.\nMor\u00ec il mattino del 5 dicembre del 1911 a casa propria, a Mosca, all'et\u00e0 di 46 anni, improvvisamente stroncato da un attacco di stenocardia.\nNei ricordi delle persone che lo conoscevano era una persona modesta, sincera, con il carattere mite e riservato, di poche parole, di sani e solidi principi, e con grande fascino. La sua arte ha influenzato moltissimo tutta la pittura russa del XIX secolo.\nOpere.\nFra le sue numerose opere esposte alla Galleria Tret'jakov di Mosca e nel Museo Russo di San Pietroburgo spiccano ritratti femminili e raffigurazioni di bimbi.\nCollegamenti esterni.\nFonti:\nIn russo"}
{"id": "831003", "revid": "6923", "url": "https://it.wikipedia.org/wiki?curid=831003", "title": "Arcipelago di Joinville", "text": "L'arcipelago di Joinville \u00e8 un gruppo di isole sub-antartiche che si trova all'estremit\u00e0 nordorientale della Penisola Antartica ed \u00e8 separato da essa dall'omonimo Stretto. Il loro territorio ricade sotto la giurisdizione del Trattato Antartico. L'isola principale del gruppo \u00e8 l'Isola Joinville, situata alle coordinate . A nord di questa, separata dal canale di Larsen, si trova l'Isola d'Urville (coordinate ), che \u00e8 anche la pi\u00f9 settentrionale del gruppo. Fu scoperto nel 1838 da una spedizione oceanografica comandata dall'esploratore francese Jules Dumont d'Urville; porta il nome di Francesco d'Orl\u00e9ans, principe di Joinville, ammiraglio della marina francese."}
{"id": "831007", "revid": "287204", "url": "https://it.wikipedia.org/wiki?curid=831007", "title": "D'Urville", "text": "e a molti luoghi e ad alcune piante che da lui presero il nome:"}
{"id": "831014", "revid": "1305772", "url": "https://it.wikipedia.org/wiki?curid=831014", "title": "Corda doppia", "text": ""}
{"id": "831016", "revid": "24944", "url": "https://it.wikipedia.org/wiki?curid=831016", "title": "Isole di Joinville", "text": ""}
{"id": "831017", "revid": "34928", "url": "https://it.wikipedia.org/wiki?curid=831017", "title": "Isola di D'Urville", "text": ""}
