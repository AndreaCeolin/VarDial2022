{"id": "845615", "revid": "1543377", "url": "https://it.wikipedia.org/wiki?curid=845615", "title": "Himno Nacional de la Rep\u00fablica Oriental del Uruguay", "text": "L'Himno Nacional de la Rep\u00fablica Oriental del Uruguay \u00e8 l'inno nazionale dell'Uruguay.\n\u00c8 per lo pi\u00f9 conosciuto per il suo verso iniziale, \"Orientales, la patria o la tumba\" (in italiano, \"Orientali, la patria o la tomba\"). Il termine \"orientales\" indica il popolo uruguaiano e si riferisce al fatto che, dal 1776 al 1816 (anno dell'annessione all'Impero del Brasile), il territorio attualmente costituente l'Uruguay costituiva una provincia del Vicereame del R\u00edo de la Plata con il nome di \"Banda Oriental\", in quanto posto ad est rispetto al fiume Uruguay. Tale riferimento \u00e8 rimasto tutt'oggi nel nome ufficiale dello Stato (\"Rep\u00fablica Oriental del Uruguay\").\nAi sensi del decreto del governo uruguaiano del 18 febbraio 1952, l'inno \u00e8 tra i simboli nazionali della Repubblica, unitamente alla bandiera, allo stemma, alla bandiera di Artigas, alla bandiera dei Trentatr\u00e9 Orientali e alla coccarda nazionale.\nStoria.\nIl testo \u00e8 opera del poeta uruguaiano Francisco Acu\u00f1a de Figueroa (autore, tra l'altro, anche delle parole dell'inno del Paraguay, \"Paraguayos, Rep\u00fablica o Muerte\") e fu adottato ufficialmente come inno nazionale con decreto dell'8 luglio 1833. Il decreto adottava le sole parole, prevedendo che venisse a breve disposta dal Governo la composizione della colonna sonora.\nLo stesso Acu\u00f1a de Figueroa apport\u00f2 al testo alcune modifiche, approvate dal governo uruguaiano il 12 luglio 1845.\nLa musica fu realizzata dal compositore di origine valacca Francisco Jos\u00e9 Debali, in collaborazione con il cantautore uruguaiano Fernando Quijano, e venne adottata come colonna sonora dell'inno con decreti del 25 e del 26 luglio 1848. Tali decreti, per la verit\u00e0, non nominavano Debali, attribuendo al solo Quijano la paternit\u00e0 della musica. Solo a seguito delle vibranti proteste di Debali, la colonna sonora gli venne ufficialmente attribuita.\nIl 20 maggio 1938 fu approvata un'ultima modifica della musica dell'inno, con gli interventi di Gerardo Grasso e Benone Calcavecchia. Il testo stesso venne lievemente aggiustato, per permetterne, in sede di esecuzione dell'inno, una lettura grammaticalmente corretta."}
{"id": "845618", "revid": "1305772", "url": "https://it.wikipedia.org/wiki?curid=845618", "title": "Malachov", "text": "Malachov (in tedesco \"Malechau\", in ungherese \"Malak\u00f3\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio viene citato per la prima volta nel 1291, quando coloni sassoni provenienti da Bansk\u00e1 Bystrica si stabilirono qui per esercitarvi l'attivit\u00e0 di minatori e fabbri."}
{"id": "845619", "revid": "88740", "url": "https://it.wikipedia.org/wiki?curid=845619", "title": "Obama (disambigua)", "text": ""}
{"id": "845620", "revid": "399", "url": "https://it.wikipedia.org/wiki?curid=845620", "title": "Rivista italiana difesa", "text": "La Rivista italiana difesa (o RID) \u00e8 un periodico mensile che tratta argomenti di tecnica, storia e strategia militare.\nStoria.\nLa rivista nacque nell'ottobre 1982 ed era originariamente diretta da Giovanni Lazzari, in seguito sostituito da Andrea Nativi. Dal settembre 2012, la direzione venne assegnata a Pietro Batacchi.\nI contenuti.\nGli articoli comprendono, come sulla rivale rivista \"Panorama difesa\", argomenti militari \"di cielo, di terra e di mare\".\nParticolare attenzione \u00e8 dedicata alle tematiche italiane, con un resoconto mensile delle attivit\u00e0 parlamentari inerenti al settore difesa, frequenti interviste agli alti gradi delle Forze Armate italiane e reportages su programmi militari dell'industria nazionale.\nI numeri sono arricchiti regolarmente di un inserto di 32 pagine, battezzato \"X-tr\u00e0\", che affronta in modo dettagliato gli argomenti presentati nel numero.\nIl settore storico \u00e8 stata per lungo tempo focalizzato soprattutto sulla seconda guerra mondiale, trattata con lunghi articoli.\nGli articoli spaziano dai reportages su saloni, mostre o fiere, alle analisi sulle operazioni internazionali (spesso frutto di viaggi nei teatri di operazione), dalle visite alle basi militari alle analisi tecniche dei diversi sistemi d'arma (siano essi velivoli, navi, veicoli terrestri, missili o apparati elettronici).\nLa redazione \u00e8 composta da Pietro Batacchi, di cui \u00e8 direttore, Eugenio Po e da Enrico Po"}
{"id": "845623", "revid": "62988", "url": "https://it.wikipedia.org/wiki?curid=845623", "title": "Barack Hussein Obama", "text": ""}
{"id": "845625", "revid": "123798136", "url": "https://it.wikipedia.org/wiki?curid=845625", "title": "TVR Voxson", "text": "TVR Voxson \u00e8 stato un canale televisivo italiano regionale privato nato a Roma negli anni Settanta, di propriet\u00e0 di Francesco Di Stefano dagli anni Novanta. Il suo sistema di trasmissione era ubicato nella struttura che fu dello stabilimento di televisori e radio Voxson, edificato nel 1957 in Via di Tor Cervara, 286. In passato ha aderito ai circuiti Euro TV, Italia 7 e Europa 7.\nStoria.\nL'idea dell'emittente televisiva deriva dall'esperienza positiva di Radio Voxson, nata nel 1975 su idea di Francesco Mecadante, titolare dell'azienda Voxson. Le trasmissioni video iniziarono il 22 settembre 1977.\nInizialmente la sede dell'emittente era in via Brennero, 4 a Roma. Il canale trasmetteva sulla frequenza 50 UHF e l'antenna per l'irradiazione del segnale era montata sulla torre dell'azienda omonima, in via di Tor Cervara.\nTra le produzioni pi\u00f9 note dell'emittente vi erano: \"Dedicato a Voi\", condotto da Lamberto Giorgi, la rubrica sportiva \"Oggi all'Olimpico\", a cura di Paolo Dentice, il quiz \"L'oggetto smarrito\" e il notiziario sportivo \"Io e Monna Lisa\", andato in onda per 18 anni per un totale di 5400 puntate, condotti entrambi da Claudio Moroni. L'emittente port\u00f2 alla ribalta una serie di commentatori, fra i quali Sandro Piccinini, che componeva la redazione assieme ad altri. Una caratteristica dell'emittente erano alcuni programmi, fra i quali quello del mattino condotto da Cinzia Visaggio, progettati in modo da essere trasmessi in diretta sia in video che utilizzando le frequenze 100.700 mhz di Radio Voxson; in tal modo era possibile intercettare e fidelizzare anche quel pubblico che in quelle ore si trovava negli uffici o per strada e che non poteva seguire la televisione.\nNel 1982 ebbe luogo un primo cambio di propriet\u00e0 e successivamente fu acquistata da Federico Cardinali (gi\u00e0 proprietario di Tele Citt\u00e0 Oggi e Video Citt\u00e0 di Terni) e affiliata al circuito Euro TV. Nel 1987 la sede di TVR Voxson venne trasferita a Villanova di Guidonia, in provincia di Roma, e il canale entr\u00f2 a far parte del network Italia 7. Sciolto l'accordo che la legava a Italia 7, l'emittente fu nuovamente trasferita a Roma, ma all'indirizzo di via Salaria, 91.\nNel 1997, quando fu rilevata da Francesco Di Stefano, gli studi di Voxson subirono un ulteriore spostamento in via Archimede. \nDal 1999 al 2010 fu la capofila della syndication Europa 7 di propriet\u00e0 dello stesso editore; in questo periodo fu riportata in via Tor Cervara.\nNel 2010 cessarono i programmi prodotti in proprio, cosicch\u00e9 TVR Voxson si concentr\u00f2 esclusivamente sulla programmazione di Europa 7 (in questa epoca, per\u00f2, il logo della syndication non compariva pi\u00f9 in sovrimpressione).\nA gennaio 2020 TVR Voxson ha spento definitivamente i ripetitori dei propri mux, che ospitavano anche le altre due TV locali che facevano capo a Di Stefano."}
{"id": "845626", "revid": "761672", "url": "https://it.wikipedia.org/wiki?curid=845626", "title": "Vigili urbani", "text": ""}
{"id": "845628", "revid": "339392", "url": "https://it.wikipedia.org/wiki?curid=845628", "title": "Leggi regionali", "text": ""}
{"id": "845629", "revid": "110157", "url": "https://it.wikipedia.org/wiki?curid=845629", "title": "Ondo", "text": "Ondo \u00e8 uno dei 36 stati della Nigeria, situato a sud-ovest della Nigeria con capitale Akure. Fu creato nel 1976 da una parte del vecchio Western State. Originariamente includeva anche lo Stato di Ekiti, che fu creato solo nel 1996. La maggioranza della popolazione vive in agglomerati urbani. I centri universitari pi\u00f9 importanti dello Stato di Ondo sono la \"Federal University of Technology\", ad Akur\u1eb9, e la \"Adekunle Ajasin University\", ad Akungba/Akoko.\nLa popolazione \u00e8 composta per la maggior parte da componenti appartenenti all'etnia Yoruba, rappresentata dai sottogruppi Akoko, Akur\u1eb9, Ikare, Ilaj\u1eb9, Ondo, e \u1eccw\u1ecd. Gli Ijaw rappresentano solo una minoranza per lo pi\u00f9 stanziata nelle zone costiere. Lo Stato conta il pi\u00f9 alto numero di scuole pubbliche di tutta la Nigeria: 1070.\nSuddivisioni.\nLo stato di Ondo \u00e8 suddiviso in diciotto aree a governo locale (\"local government areas\"):"}
{"id": "845632", "revid": "110157", "url": "https://it.wikipedia.org/wiki?curid=845632", "title": "Days Aweigh", "text": "Days Aweigh \u00e8 un album jazz della cantante Cassandra Wilson pubblicato nel 1987."}
{"id": "845646", "revid": "287204", "url": "https://it.wikipedia.org/wiki?curid=845646", "title": "Ondo (disambigua)", "text": ""}
{"id": "845648", "revid": "181699", "url": "https://it.wikipedia.org/wiki?curid=845648", "title": "Formula 2 giapponese 1984", "text": "La stagione 1984 della Formula 2 giapponese fu corsa su 8 gare, disputatesi tutte sul suolo giapponese. La serie venne vinta dal pilota nipponico Satoru Nakajima su March 842-Honda. \nRisultati e classifiche.\nClassifica piloti.\nI punti sono assegnati secondo lo schema seguente:\nContano i 6 migliori risultati. \nSuzuka Championship.\nContano solo i risultati colti sul Circuito di Suzuka. Non vi sono scarti."}
{"id": "845656", "revid": "1718925", "url": "https://it.wikipedia.org/wiki?curid=845656", "title": "DPCM (disambigua)", "text": ""}
{"id": "845659", "revid": "2024225", "url": "https://it.wikipedia.org/wiki?curid=845659", "title": "Vessillazione", "text": "La vessillazione (dal latino \"vexillatio\", al plurale \"vexillationes\") era un distaccamento della legione romana, utilizzato come una unit\u00e0 temporanea dell'esercito romano durante il Principato. A partire dal Dominato, invece, col termine di \"vessillazione\" si indic\u00f2 una unit\u00e0 di cavalleria. Il termine \"vexillatio\" deriva dal \"vexillum\", l'insegna recante il nome della legione madre portata dai distaccamenti. Era comandata da un \"praepositus\" o \"praefectus\", che poteva essere un centurione, un primipilo o un ufficiale superiore.\nStoria.\nPrincipato.\nDurante il Principato le vessillazioni venivano costituite all'occorrenza, per far fronte ad esigenze improvvise, come crisi sulle vaste frontiere dell'Impero romano o guerre civili, piuttosto che per formare gli eserciti da impiegare per le campagne offensive. L'impiego di pi\u00f9 vessillazioni permetteva di ottenere unit\u00e0 in grado di adempiere a funzioni offensive e difensive senza sguarnire le frontiere spostando intere legioni: al termine dell'emergenza, ciascuna vessillazione ritornava alla propria legione di origine. Qualora le vessillazioni legionarie fossero inviate in una provincia governata da un procuratore, era lui a prendere il titolo straordinario di procurator pro legato. Proprio per la loro natura occasionale le vessillazioni variavano in numero di elementi, ma tipicamente erano costituite da 1000 legionari e/o 500 cavalieri, pi\u00f9, probabilmente, degli \"auxilia\".\nDominato.\nCon l'avvento del Dominato, il termine \"vexillatio\" pass\u00f2 a indicare le unit\u00e0 di cavalleria dell'esercito romano. Gi\u00e0 ai tempi di Gallieno (253-268), durante le campagne militari si impiegavano vessillazioni di cavalleria, che formavano il nerbo del \"comitatus\" l'esercito ad alta mobilit\u00e0 introdotto durante la crisi del terzo secolo.\nDalla Tetrarchia al V secolo.\nCon la riforma di Diocleziano ma soprattutto con quella di Costantino e dei suoi figli, le vessillazioni divennero unit\u00e0 standard: le \"vexillationes palatinae\" e quelle \"comitatentes\" erano nominalmente formate da 300 o 600 uomini. La \"Notitia dignitatum\", un documento che riporta la disposizione delle unit\u00e0 militari all'inizio del V secolo, elenca ben 88 vessillazioni."}
{"id": "845661", "revid": "1573940", "url": "https://it.wikipedia.org/wiki?curid=845661", "title": "Nasale uvulare", "text": "La nasale uvulare \u00e8 una consonante, rappresentata con il simbolo [\u0274] nell'alfabeto fonetico internazionale (IPA).\nCaratteristiche.\nLa consonante nasale uvulare sonora presenta le seguenti caratteristiche:\nOccorrenze.\nGiapponese.\nIn lingua giapponese:\nInuit.\nIn lingua inuit:\nIrlandese.\nIn lingua irlandese:\nItaliano.\nNella lingua italiana tale fono non \u00e8 presente."}
{"id": "845663", "revid": "1781667", "url": "https://it.wikipedia.org/wiki?curid=845663", "title": "Ko\u0161", "text": "Ko\u0161 (in tedesco \"Andreasdorf\", in ungherese \"K\u00f3s\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1358 quando venne fondato da coloni tedeschi qui condotti dal cavaliere Nikl, a cui Ladislao di Opole aveva concesso di stabilirsi nella zona. All'epoca, la giustizia veniva amministrata secondo il diritto germanico. Successivamente pass\u00f2 alla Signoria di Bojnice e poi ai conti Th\u00f6k\u00f6ly. Nel XVII secolo sub\u00ec le terribili devastazioni dei Turchi. "}
{"id": "845666", "revid": "709565", "url": "https://it.wikipedia.org/wiki?curid=845666", "title": "John Jervis, I conte di St Vincent", "text": "Biografia.\nJervis nacque a Meadford, Staffordshire ed entr\u00f2 in marina nel 1749. Raggiunse il grado di tenente nel 1755 e nello stesso anno prese parte nella conquista del Qu\u00e9bec. Nel 1760 venne nominato primo comandante e comand\u00f2 diverse navi nel Mediterraneo e nel canale della Manica. Venne poi inviato negli Stati Uniti durante la guerra d'indipendenza americana e combatt\u00e9 nella battaglia di Ouessant nel 1778.\nGli venne assegnato il titolo di cavaliere dell'Ordine del Bagno per la cattura della nave francese \"Pegase\" nel 1782 e l'anno seguente entr\u00f2 nel Parlamento britannico in rappresentanza di Launceston e successivamente di Great Yarmouth eletto fra le file del partito Whig.\nNel 1787 ottenne le insegne di contrammiraglio e nel 1788 si spos\u00f2 con Martha Parker. All'inizio delle guerre napoleoniche venne inviato nelle Indie Occidentali, cooperando con l'esercito alla conquista delle isole francesi. Al ritorno in Gran Bretagna nel 1795, venne promosso ammiraglio. Nel novembre prese il comando della flotta del Mediterraneo dove pose il blocco al porto francese di Tolone ed assistette gli alleati della Gran Bretagna nei combattimenti in Italia.\nFu comandante in capo della flotta del Mediterraneo dal 1796 al 1799. Uno dei suoi compiti era quello di vigilare la flotta spagnola a Cadice e la sconfisse nella battaglia di Capo San Vincenzo. Nello stesso anno, tuttavia, dovette far fronte agli ammutinamenti di Spithead e Nore. Jervis prevenne la rottura della catena di comando mediante la severit\u00e0, includendo le flagellazioni, l'impiccagione di marinai e lo scherno pubblico dei suoi ufficiali, uno dei quali, Sir John Orde, lo sfid\u00f2 a duello. In ogni caso, elev\u00f2 la disciplina della marina inglese ad un livello che non aveva mai avuto prima. Fu sempre disposto a promuovere i buoni ufficiali, e l'efficienza dello squadrone col quale Horatio Nelson vinse la battaglia del Nilo si dovette in gran parte a lui. Jervis lasci\u00f2 temporaneamente il comando nel 1799, a causa di gravi motivi di salute, ma dopo essersi curato riassunse il comando l'anno seguente. Gli venne assegnato il titolo di Conte di St Vincent e divenne Primo Lord dell'Ammiragliato nel 1801.\nMantenne il comando della flotta del canale della Manica dal 1806 al 1807 e si ritir\u00f2 a riposo nel 1811. Gli venne conferito il titolo di Ammiraglio della Flotta in occasione dell'incoronazione di re Giorgio IV.\nVenne costruito un monumento funebre in sua memoria, nella cattedrale di San Paolo a Londra oltre ad essere stato ritratto in diversi periodi della sua vita.\n\u00ab\"Io non dico, Signori, che i francesi non verranno. Dico solo che non arriveranno per mare\"\u00bb disse ironicamente, dirigendosi alla Camera dei Lords, mentre era Primo Lord dell'Ammiragliato nel 1801."}
{"id": "845667", "revid": "3115", "url": "https://it.wikipedia.org/wiki?curid=845667", "title": "Lazany", "text": "Lazany (in tedesco \"Lassen\", in ungherese \"Bajm\u00f3claz\u00e1n\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1430 quale feudo della Signoria di Bojnice. Successivamente pass\u00f2 ai Noffry, preposti di Bojnice."}
{"id": "845668", "revid": "392652", "url": "https://it.wikipedia.org/wiki?curid=845668", "title": "Convention bureau", "text": "Una convention bureau \u00e8 un ufficio turistico che ha come funzione fondamentale quella di promuovere sui mercati un dato territorio, attraverso l'aggregazione delle differenti componenti dell'offerta in un'ottica sistemica. Essa riveste un ruolo di particolare importanza nel marketing del segmento turistico congressuale.\nNascita delle \"convention bureaux\".\nLe \"convention bureaux\" nascono in modo casuale negli Stati Uniti alla fine dell'Ottocento, per merito di un giornalista di Detroit che si occupava di alberghi. Al giornalista venne affiancata una segretaria e questo piccolo ufficio fu la prima convention bureau del mondo. La prima codifica si ebbe nel 1914 sempre negli Stati Uniti per merito della IACVB, (\"International Association of Convention and Visitors Bureaux\"), nel cui documento istitutivo si legge che: \"le CB sono organismi non profit, che rappresentano una specifica destinazione\".\nFunzioni.\nSono una risorsa del territorio, che ha lo scopo di spingere a organizzare eventi in quella destinazione, fornire assistenza durante la preparazione, invogliare i partecipanti a godere delle potenzialit\u00e0 storiche e culturali e per il tempo libero offerte dalla localit\u00e0. Dal lontano 1914 le funzioni delle CB sono leggermente mutate adattandosi alle varie realt\u00e0 territoriali ed all'evoluzione della domanda e quindi alla necessit\u00e0 di intervenire sui mercati con maggior efficacia. Ci sono tre differenti tipologie di attivit\u00e0 alle quali corrispondono differenti azioni che le CB svolgono:\nLe funzioni delle CB sono varie ed articolate cos\u00ec come la forma societaria che esse possono adottare. La propriet\u00e0 pu\u00f2 essere pubblica, privata o mista cos\u00ec come il capitale di avviamento e di funzionamento."}
{"id": "845671", "revid": "3115", "url": "https://it.wikipedia.org/wiki?curid=845671", "title": "Lehota pod Vt\u00e1\u010dnikom", "text": "Lehota pod Vt\u00e1\u010dnikom (in tedesco \"Pfaffenhau\", \"Sch\u00e4fershau\" e \"Steffelshau\", in ungherese \"Papszabadi\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nIl comune \u00e8 composto dai centri di Ve\u013ek\u00e1 Lehota e Mal\u00e1 Lehota. Citati per la prima volta nel 1362, all'epoca la giustizia veniva amministrata secondo le norme del diritto germanico."}
{"id": "845675", "revid": "1781667", "url": "https://it.wikipedia.org/wiki?curid=845675", "title": "Lie\u0161\u0165any", "text": "Lie\u0161\u0165any (in tedesco \"Leschen\", in ungherese \"Lesty\u00e9n\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1332 quando apparteneva ai nobili Div\u00e9ki/Diviack\u00fd. Nel 1348 pass\u00f2 ai Rudnay che insediarono qui alcuni minatori tedeschi.\nDel comune fanno parte le frazioni di Dobro\u010dn\u00e1 (in tedesco \"Gutenberg\", in ungherese \"Dobrocsna\"), famosa per una miniera d'oro, sfruttata nel Medioevo, e Lomnica (in tedesco \"Lomnitz\", in ungherese \"Lomnica\")."}
{"id": "845677", "revid": "3082", "url": "https://it.wikipedia.org/wiki?curid=845677", "title": "Vexillatio", "text": ""}
{"id": "845679", "revid": "648716", "url": "https://it.wikipedia.org/wiki?curid=845679", "title": "Contea di Marengo", "text": "La contea di Marengo, in inglese Marengo County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di abitanti. Il capoluogo di contea \u00e8 Linden. Il nome deriva dalla battaglia di Marengo, svoltasi a Spinetta Marengo (vicino ad Alessandria) nel giugno 1800.\nGeografia fisica.\nLa contea si trova nella parte occidentale dell'Alabama. Lo United States Census Bureau certifica che l'estensione della contea \u00e8 di , di cui composti da terra ed i rimanenti composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Marengo venne costituita il 6 febbraio 1818. La contea venne dichiarata area disastrata nel settembre 1979 a causa dei danni creati dall'uragano Frederic."}
{"id": "845682", "revid": "29863", "url": "https://it.wikipedia.org/wiki?curid=845682", "title": "Marengo County", "text": ""}
{"id": "845687", "revid": "1632387", "url": "https://it.wikipedia.org/wiki?curid=845687", "title": "95-Nasty", "text": "9.5. - N.A.S.T.Y. \u00e8 il decimo singolo degli W.A.S.P..\nRegistrata nel 1986, la canzone \u00e8 stata pubblicata per la prima volta nell'album \"Inside the Electric Circus\" dello stesso anno."}
{"id": "845699", "revid": "131962", "url": "https://it.wikipedia.org/wiki?curid=845699", "title": "Cagayan de Oro City", "text": ""}
{"id": "845701", "revid": "1632387", "url": "https://it.wikipedia.org/wiki?curid=845701", "title": "Minestra", "text": "Per minestra s'intende un cibo che solitamente nei pasti (pranzi o cene) formali \u00e8 servito dopo un antipasto; \u00e8 una pietanza liquida (in brodo). Ci\u00f2 ha valore nella normale alimentazione giornaliera in famiglia o al ristorante e rappresenta spesso il primo piatto del pasto meridiano o serale o di entrambi, alternativa alla pastasciutta.\nNell'accezione pi\u00f9 comune del termine, nella gran parte delle zone d'Italia, per \"minestra\" s'intendono i primi piatti a base liquida.\nOrigini e natura.\nLa minestra \u00e8 una preparazione del cibo che ha larga diffusione. \nIn origine, la minestra era un piatto povero e tipico delle popolazioni rurali che era per\u00f2 arricchito ed elaborato nelle occasioni festive e sulle tavole dei ricchi.\nL'aspetto e la preparazione di una minestra possono variare da una semplice zuppa di verdura ad un elaborato timballo o pasta al forno.\nAnche nelle cucine orientali vi \u00e8 abbondanza di preparazioni brodose, ad esempio lo Tom Yam thailandese o il Ramen giapponese.\nTipi di preparazioni.\n\u00c8 possibile suddividere i vari tipi di minestre in:\nMinestre in brodo.\nPremesso che la classificazione delle minestre in brodo \u00e8 un problema a lungo dibattuto, per cui sono state proposte diverse soluzioni, distinguiamo le minestre cos\u00ec:\nPrincipali ingredienti.\nNelle minestre troviamo svariati alimenti che svolgono diverse funzioni.\nPer insaporire:\nI principali per cucinare una minestra sono l'olio d'oliva o altro olio vegetale, burro, margarina, panna, lardo, pancetta, guanciale\nOlio o burro possono essere utilizzati a crudo appena prima del consumo; tutti possono essere utilizzati per preparare sughi o fondi di cottura.\nSono utilizzati per condire le minestre asciutte, ma possiamo comprendere tra questi anche i fondi di cottura delle minestre in brodo (che li richiedono).\nQuasi sempre sono realizzati con un soffritto di cipolla o aglio o scalogno o porro in olio o burro; successivamente sono aggiunti aromi e/o verdure e/o carni (trite) quali: peperoncino, pepe, carote, sedano, funghi, olive, carne, prosciutto, salsiccia, pesce; sono quindi possibili aggiunte di leganti o liquidi quali: brodo, vino, pomodoro (intero, pelato o in salsa).\nVa sottolineato che gli ingredienti dei sughi delle minestre asciutte condizionano la scelta del tipo di vino: rosso o rosato per le salse a base di carne, funghi, pomodoro, bianco per il pesce; il vino sar\u00e0 di buon corpo per le salse di sapore intenso, pi\u00f9 leggero e morbido per salse di sapore delicato.\nGli aromi principali che si utilizzano per le minestre sono: la cipolla, l'aglio, lo scalogno, il peperoncino, il prezzemolo, il sedano.\nPer dare consistenza:\nMetodi di cottura.\nPer cuocere le minestre si utilizzano due metodi principali:\nNella cottura in liquido l'uso del brodo, di carne o di verdure, si ha per le minestre in brodo che saranno servite insieme ad esso; la cottura in acqua \u00e8 utilizzata per le minestre asciutte che saranno quindi scolate e servite con un sugo o condimento.\nVa notato che i risotti sono cotti quasi sempre con l'ausilio di un brodo, ma rientrano tra le minestre asciutte in quanto sono \"tirati\", a fine cottura, quasi alla completa evaporazione del liquido; \u00e8 possibile, inoltre, prevedere la cottura di una pasta asciutta in un brodo, anzich\u00e9 in acqua, per essere poi scolata e condita con un sugo, questa pratica viene utilizzata per dare maggior sapore e delicatezza alla preparazione.\nLa cottura al forno \u00e8 usata quasi esclusivamente per le minestre asciutte quali lasagne o timballi.\nLa cottura a vapore (poco utilizzata per le minestre italiane) pu\u00f2 essere assimilata alla cottura in acqua.\nLa pratica di far saltare alcune preparazioni di minestre asciutte, detta \"spadellare\", non \u00e8 un vero e proprio metodo di cottura, ma una rifinitura."}
{"id": "845707", "revid": "400694", "url": "https://it.wikipedia.org/wiki?curid=845707", "title": "Live Animal (F**k Like a Beast)", "text": "Live Animal (F**k Like a Beast) \u00e8 un singolo del gruppo musicale statunitense W.A.S.P., pubblicato nel 1988 dall'etichetta discografica Music for Nations.\nDescrizione.\n\"Animal (Fuck Like a Beast)\", la canzone principale del singolo, \u00e8 stata registrata dal vivo nel 1987 e pubblicata per la prima volta nel singolo \"Live...Animal\" del 1987.\nIl disco \u00e8 stato pubblicato in pi\u00f9 versioni con differenti tracce, in formato 7\", 12\", CD e musicassetta nel 1988 dall'etichetta discografica Music for Nations."}
{"id": "845714", "revid": "1305772", "url": "https://it.wikipedia.org/wiki?curid=845714", "title": "Legio X", "text": "Legio X \u00e8 la denominazione di diverse legioni dell'esercito romano:"}
{"id": "845715", "revid": "536159", "url": "https://it.wikipedia.org/wiki?curid=845715", "title": "Strada Maestra del Parco", "text": ""}
{"id": "845717", "revid": "1543377", "url": "https://it.wikipedia.org/wiki?curid=845717", "title": "Coro Monti Pallidi", "text": "Il Coro Monti Pallidi nacque nel 1967 ad Ora, su iniziativa del maestro Sergio Maccagnan; ben presto la sede fu per\u00f2 spostata a Laives.\nStoria.\nDal 1966 alcuni corsi di musica corale tenuti dal maestro Maccagnan a Laives e Ora riscossero un successo tale da far nascere, dall'unione dei due corsi, la corale Claudio Monteverdi. Una parte della componente maschile della Monteverdi diede vita, durante una riunione in un albergo di Ora, al coro Monti Pallidi: era il novembre del 1967.\nLa prima sede fu trovata nella chiesa di San Leonardo a Bronzolo, poi il coro trov\u00f2 la sua sede definitiva a Laives.\nDall'anno successivo il coro cominci\u00f2 a cimentarsi con concorsi di livello regionale e nazionale, conquistando diversi podi e sei primi posti assoluti.\nSergio Maccagnan ha diretto il coro fino al 1\u00ba gennaio 2005, quando la direzione \u00e8 passata al figlio Paolo.\nMolto importante \u00e8 stata la vittoria all'edizione 2006 del Grand Prix der Volksmusik: il Coro Monti Pallidi si \u00e8 aggiudicato questo importante riconoscimento con \"Salve Regina\", cantata insieme a Belsy ed a Rudy Giovannini.\nIl 3 novembre 2007 il coro ha festeggiato i 40 anni con un disco ed un concerto a Laives.\nDieci anni pi\u00f9 tardi, per i cinquant'anni di attivit\u00e0, il coro \u00e8 stato il soggetto di un documentario del regista albanese Erald Dika, \"Cinquanta primavere - Il Coro Monti Pallidi si racconta\", uscito poi nel 2019.\nI progetti paralleli.\nParallelamente all'attivit\u00e0 del coro principale, sono nati alcuni altri progetti corali: il coro di voci bianche \"Piccole Voci del Coro Monti Pallidi\", il coro giovanile a voci miste \"Voci di Passaggio\", il coro femminile \"Coro Artemisia\" ed il coro di voci miste \"Schola Cantorum\".\nPiccole Voci del Coro Monti Pallidi.\nGi\u00e0 nel 1999 Paolo Maccagnan aveva lanciato un progetto per un coro di voci bianche, il \"Piccolo Coro Monti Pallidi\", esperienza durata tre anni.\nNel 2008 il progetto \u00e8 stato rilanciato, con la nascita del coro \"Piccole Voci del Coro Monti Pallidi\", diretto dalla cantante lirica Lorenza Maccagnan, sorella di Paolo.\nCoro Artemisia.\nUna sezione femminile del Coro Monti Pallidi, il \"Coro Artemisia\", \u00e8 attiva dalla primavera del 2015, anch'esso diretto da Paolo Maccagnan.\nSchola Cantorum.\nLa \"Schola Cantorum di Laives\" \u00e8 il coro misto legato al Coro Monti Pallidi. Nacque nel 1981 per coinvolgere gli studenti di scuole medie inferiori e superiori, sviluppandosi poi come coro a voci miste. La sua attivit\u00e0 continu\u00f2 fino ai primi anni 2000.\nLa sezione \u00e8 stata poi ricostituita, sempre come coro a voci miste, nel 2017, sotto la direzione di Paolo Maccagnan.\nCoro Voci di Passaggio.\nIl coro Voci di Passaggio \u00e8 un coro giovanile a voci miste, nato nel 2018. Si pone come coro anagraficamente intermedio tra le Piccole Voci ed i cori di adulti, rivolgendosi dunque agli adolescenti. \u00c8 diretto dal Lorenza Maccagnan.\nConcorsi.\nI podii conquistati dal coro Monti Pallidi in concorsi regionali e nazionali:"}
{"id": "845722", "revid": "101312", "url": "https://it.wikipedia.org/wiki?curid=845722", "title": "Cibi romagnoli", "text": ""}
{"id": "845723", "revid": "365417", "url": "https://it.wikipedia.org/wiki?curid=845723", "title": "Vibrante alveolare", "text": "La vibrante alveolare \u00e8 una consonante, rappresentata con il simbolo [r] nell'alfabeto fonetico internazionale (IPA).\nNell'ortografia dell'italiano tale fono \u00e8 rappresentato dalla lettera R.\nCaratteristiche.\nLa consonante vibrante alveolare sonora presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +vocalico, +consonantico, -compatto, -continuo.\nIn italiano.\nIn italiano tale fono \u00e8 un fonema, presente per esempio nella parola \"rana\" .\nMolto spesso la r si pronuncia emettendo una sola vibrazione: si tratta in questo caso della monovibrante alveolare, di simbolo /\u027e/. Questo fono \u00e8 riscontrabile specialmente in posizione intervocalica non in iniziale.\nDa notare che esso pu\u00f2 essere realizzato in numerose varianti (allofoni) come la vibrante uvulare , la fricativa uvulare sonora o sorda o l'approssimante labiodentale : tutte queste varianti vengono comunemente designate sotto il nome generico di \"erre moscia\".\nAl nord nella zona di Venezia, la \"r\" si tende a pronunciare retroflessa, di simbolo .\nAltre lingue.\nSpagnolo.\nIn lingua spagnola e tale fono \u00e8 reso con la grafia a inizio e fine parola e dopo \"n\" o \"l\", e con la grafia fra vocali:\nCatalano.\nIn lingua catalana tale fono \u00e8 reso con la grafia a inizio parola, e con la grafia fra vocali:\nOccitano.\nTale fono \u00e8 presente in lingua occitana.\nCeco.\nIn lingua ceca tale fono \u00e8 reso con la grafia e pu\u00f2 essere nucleo di sillaba (sonante):\nSlovacco.\nIn lingua slovacca tale fono pu\u00f2 essere nucleo di sillaba (sonante): se lungo, viene rappresentato con un accento acuto .\nSerbo-croato.\nIn lingua serbo-croata tale fono \u00e8 reso con la grafia e pu\u00f2 essere nucleo di sillaba (sonante): se lungo, inoltre, viene rappresentato con un accento acuto :\nGreco.\nIn lingua greca tale fono \u00e8 reso nell'alfabeto greco:\nUngherese.\nIn lingua ungherese tale fono \u00e8 reso con la grafia .\nFinlandese.\nIn lingua finlandese tale fono \u00e8 reso con la grafia .\nBasco.\nIn lingua basca tale fono \u00e8 reso con la grafia .\nArabo.\nIn lingua araba tale fono \u00e8 reso con la grafia nell'alfabeto arabo."}
{"id": "845724", "revid": "118375600", "url": "https://it.wikipedia.org/wiki?curid=845724", "title": "Intonazione (linguistica)", "text": "L'intonazione \u00e8 un tratto prosodico che comprende l'insieme dei fenomeni acustici, strutturati sui cosiddetti correlati acustici (frequenza fondamentale, intensit\u00e0, durata, quest'ultima in senso fonologico, quindi in quanto quantit\u00e0), che indicano inizio e fine delle unit\u00e0 sintattiche maggiori e l'intenzione pragmatica del parlante.\nCaratteristiche.\nL'intonazione ha una evidente rilevanza biologica: l'infante pu\u00f2 produrre curve intonazionali fin dai primi giorni di vita e comunque assai prima di apprendere a manovrare suoni linguisticamente significativi. Verso i dodici mesi di vita, il bambino ha appreso pressoch\u00e9 tutta la gamma fondamentale delle intonazioni rilevanti nella lingua madre.\nNelle diverse lingue del mondo, si riscontrano normalmente tre, quattro o cinque livelli di intonazione, ciascuno con diverse configurazioni: unito, ascendente, discendente, con pendii (ascendenti o discendenti), oltre alle varie combinazioni. L'intonazione coinvolge elementi linguistici di diversa estensione: la parola, il sintagma, la clausola. Talvolta, essa pu\u00f2 interessare la singola sillaba, ad esempio quando si intende correggere l'interpretazione errata dell'interlocutore (\"No, ho detto 'nano', non 'mano'\").\nDa un punto di vista fisico, alcune sillabe, in particolare le vocali al loro interno, presentano un aumento della frequenza di vibrazione dell'aria. Da ci\u00f2 consegue una variazione dell'acutezza della voce, con conseguente variazione melodica. La sequenza di picchi e avvallamenti disegna un profilo detto \"curva d'intonazione\", \"profilo d'intonazione\" o \"contorno d'intonazione\". Dell'intonazione si dice che \"si alza\" o \"si abbassa\". Alla variazione dell'intonazione corrispondono anche fenomeni di lunghezza e brevit\u00e0 (o \"quantit\u00e0\") delle vocali. Ad esempio, la domanda \"Prendi un caff\u00e8?\" pu\u00f2 essere intonata con una vocale finale breve (e allora significa \"Posso offrirti un caff\u00e8?\") oppure lunga (e allora significa \"Davvero vuoi un caff\u00e8?\").\nSul piano sintattico, l'intonazione concorre a definire la caratteristica dell'enunciato (dichiarativo, interrogativo, sospensivo ecc.) ed anzi, talvolta, il tipo di enunciato \u00e8 definito pi\u00f9 da aspetti intonativi che non sintattici. La funzione emotiva dell'intonazione rinvia sia al piano pragmatico, in particolare al piano perlocutivo (quello relativo alle conseguenze dell'atto linguistico), sia al piano paralinguistico, in quanto serve anche a esprimere lo stato d'animo del locutore e l'importanza che egli d\u00e0 ad alcune porzioni di enunciato, cui conseguentemente attribuisce maggiore prominenza.\nTutti gli atti linguistici orali sono caratterizzati da una intonazione, che risulta quindi un fenomeno universale del comportamento linguistico. Nonostante ci\u00f2, l'intonazione \u00e8 uno dei temi meno sviluppati in fonologia, anche perch\u00e9 \u00e8 difficile rappresentarla graficamente (nonostante la scrittura faccia ricorso ad alcuni elementari e non univoci sistemi di rappresentazione, \"in primis\" la punteggiatura o, al livello di analisi scientifica, frecce, curve e descrizioni verbali). Un altro elemento di difficolt\u00e0 \u00e8 relativo al fatto che esiste una estrema variet\u00e0 di intonazioni differenti, che possono poi essere pertinenti o meno. Ad esempio, non esistono mezzi grafici univoci per distinguere le diverse intonazioni di una frase come \"Lui sta andando a casa\", a seconda che essa sia una risposta alla domanda \"CHI sta andando a casa?\" oppure \"DOVE sta andando?\" Particolarmente difficile risulta la rappresentazione dei fenomeni legati alla quantit\u00e0 delle vocali.\nLe intonazioni marcate, quelle cio\u00e8 che si differenziano dalle intonazioni \"normali\" per ottenere specifici effetti di senso, hanno una funzione importante in relazione alla comunicazione della struttura tematica (tema e rema) e della struttura di conoscenze (dato e nuovo). Mentre, per\u00f2, il tema pu\u00f2 essere segnalato in vari modi, l'individuazione del nuovo \u00e8 resa possibile solo dall'intonazione.\nMentre l'intonazione riguarda l'intero enunciato, il tono \u00e8 relativo alla singola sillaba. Tono e accento sono detti \"soprasegmentali di parola\", mentre l'intonazione \u00e8 detta \"soprasegmentale di enunciato\".\nIn italiano, l'intonazione consente di distinguere una dichiarazione (intonazione discendente) da una frase interrogativa (intonazione ascendente). In altre lingue questa distinzione viene resa modificando l'ordine delle parole (come ad esempio in inglese e francese). In italiano, invece, essendo l'ordine delle parole meno vincolante, l'intonazione diventa quindi essenziale. Non sempre questi elementi soprasegmentali sono espressi nella scrittura; ci\u00f2 avviene di solito ricorrendo al punto interrogativo per le interrogative e al punto esclamativo per comandi ed esclamazioni."}
{"id": "845726", "revid": "1318658", "url": "https://it.wikipedia.org/wiki?curid=845726", "title": "Pieter Zeeman", "text": "Nel 1902 divise il Premio Nobel per la Fisica con Hendrik Lorentz, per la sua scoperta dell'effetto Zeeman.\nInfanzia e giovinezza.\nPieter Zeeman nacque a Zonnemaire, una piccola citt\u00e0 sull'isola di Schouwen-Duiveland, nei Paesi Bassi, figlio di Catharinus Forandinus Zeeman, ministro della Chiesa riformata olandese, e di Willemina Worst.\nSi interess\u00f2 precocemente alla fisica. Nel 1883 il fenomeno dell'aurora boreale fu visibile in Paesi Bassi. Zeeman, a quel tempo studente delle scuole superiori a Zierikzee, ne fece un disegno e una descrizione, che mand\u00f2 al giornale Nature, dove venne pubblicato. L'editore ringrazi\u00f2 \"le attente osservazioni del Professor Zeeman dal suo osservatorio di Zonnemaire\", cosa certamente lusinghiera per uno studente di scuola superiore.\nFinita la scuola, nel 1883 and\u00f2 a Delft per studiare ulteriormente le lingue classiche, a quel tempo un requisito fondamentale per chiunque volesse essere ammesso all'universit\u00e0. In quel periodo visse a casa del Dr. J.W. Lely, co-direttore del ginnasio e fratello di\nCornelis Lely, il responsabile della progettazione e della realizzazione dei lavori dello Zuiderzee. A Delft Zeeman conobbe anche Heike Kamerlingh Onnes, che sarebbe poi diventato suo relatore di tesi.\nStudi e inizio della carriera.\nZeeman pass\u00f2 gli esami di ammissione all'universit\u00e0 nel 1885, e inizi\u00f2 a studiare fisica all'Universit\u00e0 di Leida, dove ebbe come professori Heike Kamerlingh Onnes e Hendrik Lorentz. nel 1890, prima ancora di aver finito la sua tesi, divenne l'assistente di Lorentz. Questo gli permise di far parte di un programma di ricerca sull'effetto Kerr. Nel 1893 present\u00f2 la sua tesi di dottorato appunto su un argomento correlato all'effetto Kerr (la riflessione della luce polarizzata su una superficie magnetizzata). Una volta ottenuto il dottorato, and\u00f2 per sei mesi all\"Istituto F. Kohlrausch\" di Strasburgo. Nel 1895, tornato da Strasburgo, Zeeman divenne Privatdozent in matematica e fisica a Leida. Lo stesso anno si spos\u00f2 con Johanna Elisabeth Lebret (1873\u20131962), da cui ebbe tre figlie e un figlio. Nel 1896, tre anni dopo la sua tesi sull'effetto Kerr, scopr\u00ec quello che poi divenne noto come effetto Zeeman. Come approfondimento della sua tesi di ricerca, cominci\u00f2 a studiare l'effetto di un campo magnetico su una sorgente di luce. Scopr\u00ec che una linea spettrale viene separata in pi\u00f9 componenti sotto l'effetto del campo magnetico. Lorentz sent\u00ec parlare per la prima volta delle osservazioni di Zeeman sabato 31 ottobre 1896, al meeting dell\"Accademia Reale delle Arti e delle Scienze dei Paesi Bassi\" di Amsterdam, dove questi risultati vennero annunciati da Kamerlingh Onnes. Il luned\u00ec seguente, Lorentz chiam\u00f2 Zeeman nel suo ufficio e gli present\u00f2 una spiegazione delle sue osservazioni, basata sulla sua teoria della radiazione elettromagnetica.\nL'importanza della scoperta di Zeeman divenne presto evidente: si trattava della prima conferma delle predizioni di Lorentz sulla polarizzazione della luce emessa alla presenza di un campo magnetico. Dalle osservazioni di Zeeman fu evidente che le particelle oscillanti (che secondo le teorie di Lorentz erano la sorgente dell'emissione luminosa) erano cariche negativamente, e che erano circa un migliaio di volte pi\u00f9 leggere di un atomo di idrogeno. Questa conclusione venne raggiunta poco tempo prima della scoperta dell'elettrone da parte di Thomson (che di fatto forn\u00ec un'evidenza sperimentale a quanto calcolato da Lorentz separatamente), e segn\u00f2 un passo importante nella scoperta della struttura dell'atomo.\nProfessore ad Amsterdam.\nGrazie alla sua scoperta, a Zeeman venne offerta la carica di lettore ad Amsterdam nel 1897, e nel 1900 venne promosso professore di fisica all\"Universit\u00e0 di Amsterdam\". Nel 1902 gli venne conferito il Premio Nobel per la fisica per la scoperta dell'effetto Zeeman, insieme al suo primo mentore Lorentz. Cinque anni pi\u00f9 tardi, nel 1908, succedette a Van der Waals come professore ordinario e Direttore del \"Physics Institute\" di Amsterdam. Questa nuova posizione gli permise di raffinare i suoi studi sull'effetto Zeeman. Per il resto della sua carriera continu\u00f2 ad interessarsi ai fenomeni ottico-magnetici, ma studi\u00f2 anche la propagazione della luce in mezzi in movimento, argomento diventato di interesse centrale nella fisica dopo la scoperta della relativit\u00e0 ristretta di Albert Einstein. Pi\u00f9 tardi nella sua carriera si interess\u00f2 anche di spettrometria di massa.\nNel 1923 venne costruito un nuovo laboratorio ad Amsterdam, che dal 1940 fu rinominato \"Zeeman Laboratory\".\nUltimi anni.\nNel 1898, Zeeman fu eletto membro dell\"Accademia Reale delle Arti e delle Scienze\" di Amsterdam, e ne divenne segretario dal 1912 al 1920. Il 15 maggio 1910 divenne Socio dell'Accademia delle Scienze di Torino.\nVinse molte altre onorificenze, tra cui la prestigiosa Henry Draper Medal nel 1921. Divenne professore Emerito nel 1935.\nZeeman mor\u00ec il 9 ottobre 1943 ad Amsterdam, e venne sepolto ad Haarlem.\nRiconoscimenti.\nIl cratere Zeeman sulla Luna porta il suo nome come pure un asteroide, 29212 Zeeman ."}
{"id": "845737", "revid": "15756", "url": "https://it.wikipedia.org/wiki?curid=845737", "title": "Villa Torrigiani", "text": "Villa Torrigiani si trova in via del Gomberaio 3 nella frazione Camigliano del comune di Capannori (Lucca). Si tratta di una delle pi\u00f9 lussuose e scenografiche della lucchesia e risale alla seconda met\u00e0 del secolo XVI.\nStoria.\nLa prima menzione della villa risale al 1593, come appartenente alla famiglia Buonvisi; fu poi acquistata da Nicolao Santini che sul finire del Seicento ricostru\u00ec la facciata sud in stile barocco, probabilmente attratto dall'architettura di Versailles dove egli era ambasciatore per la Repubblica lucchese. La ristrutturazione comport\u00f2 l'innesto di due sproni nei fianchi della villa e la modificazione della facciata principale tramite l'aggiunta, di una imponente scala a ventaglio che porta ad una serliana, duplicata al piano superiore ma con dimensioni maggiori e di due balconi, decorati con statue. Il prospetto termina con una cupoletta.\nNel 1816 Vittoria Santini spos\u00f2 Pietro Guadagni, che prese il nome della madre \"Torrigiani\" per ereditarne le propriet\u00e0 familiari e il titolo di marchese quando l'antica famiglia fiorentina rimase senza altri eredi maschi.\nLa villa \u00e8 stata usata come location nel film \"Una su tredici\", diretto nel 1969 da Nicolas Gessner e Luciano Lucignani, con Vittorio De Sica, Sharon Tate e Ottavia Piccolo. Anche nel film di Mario Monicelli, \"Il marchese del Grillo\" con Alberto Sordi, alcune scene di interni sono state girate all'interno della villa.\nArchitettura.\nLa villa si distingue dalle altre ville lucchesi per la vivace policromia della facciata principale ottenuta sfruttando materiali diversi: pietra grigia e tufo giallo alternati nei pilastri e negli archi, marmo bianco delle statue, intonaco ocra nella parte inferiore e bianco in quella superiore. Anche l'uso dei parapetti a balaustra alle finestre o delle aperture serliane sono elementi piuttosto originali, che si riscontrano solo a Villa Mansi. L'architetto responsabile di questa decorazione fu il bolognese Alfonso Torregiani. La facciata sul retro, di stile tardo rinascimentale, \u00e8 caratterizzata da un grande portico di ordine tuscanico.\nAll'interno \u00e8 presente uno scalone ellittico, stucchi e altre esuberanti decorazioni. Nell'attico esiste un teatrino privato.\nIl parco.\nUna prima sistemazione del giardino risale al 1650 ad opera della famiglia Santini, anche se lo stile di giardino alla francese odierno risale soprattutto agli stravolgimenti dell'Ottocento.\nAlla sistemazione pi\u00f9 antica risale la vasca rotonda, che forma una terrazza, dalla quale, scendendo, si pu\u00f2 arrivare al \"giardino segreto\" o \"di Flora\", un tempo circondato da un alto muro.\nL'asse principale della villa fu sottolineato da una fila di cipressi, di circa 700 metri, che esaltano in prospettiva la facciata della villa. L'alberatura \u00e8 stata arretrata rispetto al ciglio della strada, dando spazio ad una fascia erbosa per enfatizzare e mettere in risalto questo percorso. Al termine del viale, in prossimit\u00e0 di un maestoso cancello che immette nella propriet\u00e0, \u00e8 situato un piccolo borgo, una volta destinato al personale.\nL'attuale giardino \u00e8 il risultato di trasformazioni avvenute nel XIX secolo su un precedente impianto Seicentesco. La nuova sistemazione cerc\u00f2 di conservare ben saldo il rapporto edificio-giardino, mantenendo, nel fronte principale i rapporti di simmetria che si erano instaurati con il seicentesco giardino alla francese, caratterizzato da un parterre scomposto in aiuole fiorite. Davanti alle due facciate furono creati due grandi prati, circondati da alberi d'alto fusto, mentre le fasce laterali rimasero inalterate.\nLa parte sinistra del parco era tenuta a \"selvatico\" con all'interno una peschiera di forma ottagonale, mentre quella destra fu progettata secondo un disegno regolare in cui esistono diversi comparti che si immettono l'uno dentro l'altro, con gallerie, statue, fontane e un parterre con una voliera per uccelli esotici.\nPrima troviamo la galleria verde, in cui si schiudono simmetricamente delle absidi, dove sono poste statue e fontane; poi un giardinetto, racchiuso da una rete ed utilizzato come voliera; una peschiera con zampilli d'acqua; un giardino segreto all'italiana con ninfeo e infine l'orto. Gli elementi pi\u00f9 interessanti di questa struttura sono il giardino segreto e la peschiera. Quest'ultima era circondata da cipressi e fiancheggiata da un muro, dal quale ci si affacciava attraverso finestre ovali e si accedeva al giardino segreto mediante una rampa. La distruzione del muro ha annullato il senso di meraviglia e sorpresa che era l'elemento cardine di questa composizione.\nIl cuore del parco \u00e8 per\u00f2 il \"Ninfeo dei Venti\", dal nome delle statue personificanti i venti, dove convergono i percorsi monumentali del giardino: creato per stupire gli ospiti, \u00e8 caratterizzato da un passaggio a tunnel sotto le scale e due grotte con statue di sapore grottesco (draghi, donne-serpente e altri animali crepuscolari come gufi e civette), il tutto arricchito da giochi d'acqua e mosaici policromi in ciottoli e coperto da una cupola decorata da mascheroni, alla fine del percorso si trova una statua di \"Flora\". Il ninfeo e la bella scala d'accesso al giardino sono arricchiti da scherzi d'acqua che contribuiscono a un brillante alleggerimento delle forme architettoniche.\nSul retro della villa era presente una galleria alberata di fontane e statue in nicchie, ora andata quasi completamente perduta, a parte una statua di \"Saturno\". Oggi il retro della villa ha un sapore prettamente rurale, quale tramite verso le zone coltivate in collina, raggiungibili tramite un viale di ulivi."}
{"id": "845741", "revid": "599013", "url": "https://it.wikipedia.org/wiki?curid=845741", "title": "Oyo", "text": ""}
{"id": "845745", "revid": "1564499", "url": "https://it.wikipedia.org/wiki?curid=845745", "title": "Limba Sarda Unificada", "text": "La Limba Sarda Unificada (LSU) \u00e8 una variet\u00e0 scritta della lingua sarda. Le sue norme sono state pubblicate nel 2001 dalla Regione Autonoma della Sardegna, a cura dell'Assesorato alla Cultura, col titolo \"LIMBA SARDA UNIFICADA - S\u00ecntesi de sas Normas de base: ortografia, fon\u00e8tica, morfolozia, l\u00e8ssicu\". La LSU \u00e8 il risultato del lavoro di una commissione di esperti di lingua sarda consultati dalla Regione: Eduardo Blasco Ferrer, Roberto Bolognesi, Diego Salvatore Corraine, Ignazio Delogu, Antonietta Dettori, Giulio Paulis, Massimo Pittau, Tonino Rubattu, Leonardo Sole, Heinz J\u00fcrgen Wolf, e Matteo Porru (facente funzioni di segretario della commissione).\nIl primo incarico ai partecipanti alla commissione fu attribuito con la prima Convenzione n. 59/117 del 29 dicembre del 1998 (era allora in carica la Giunta di centro-sinistra con Benedetto Ballero Assessore alla Cultura) e fu confermato con la seconda Convenzione n. 52/105 del 28 dicembre del 1999 (era allora in carica la Giunta di centro-destra con Pasquale Onida Assessore alla Cultura). La Commissione ha lavorato fino al 28 febbraio del 2001, dopo essersi riunita in 21 occasioni.\nCome risulta nella premessa al testo\ne come si qualifica dalla presentazione:\nLa Regione Sardegna ha poi avviato nel 2006 la sperimentazione della Limba Sarda Comuna (LSC)."}
{"id": "845751", "revid": "729019", "url": "https://it.wikipedia.org/wiki?curid=845751", "title": "Interleaf", "text": "Interleaf \u00e8 stata un'azienda produttrice di software creata nel 1981.\nStoria.\nLa societ\u00e0 produceva un software per l'editing, la gestione dei flussi di approvazione e per il publishing di software tecnico.\nVerso la fine degli anni novanta acquis\u00ec una societ\u00e0 inglese denominata Texcel che produceva un content management system basato su XML; da questo prodotto nacque poi il XML content management system denominato \"Bladerunner\". Venne acquisita nel 2000 da Broadvision, la quale era particolarmente interessata a Bladerunner. Tutti gli altri prodotti furono dismessi."}
{"id": "845753", "revid": "838137", "url": "https://it.wikipedia.org/wiki?curid=845753", "title": "Don't Tell Me", "text": ""}
{"id": "845754", "revid": "73936", "url": "https://it.wikipedia.org/wiki?curid=845754", "title": "Semiconduttori composti", "text": ""}
{"id": "845755", "revid": "110157", "url": "https://it.wikipedia.org/wiki?curid=845755", "title": "M\u00f4l\u010da", "text": "M\u00f4l\u010da (in tedesco \"Moltsch\", in ungherese \"Z\u00f3lyomm\u00f3csa\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1300, come propriet\u00e0 del conte Mika, figlio di Radunov, e gi\u00e0 signore di Doln\u00e1 Mi\u010din\u00e1. Successivamente appartenne alla Signoria di \u013dup\u010da."}
{"id": "845757", "revid": "536159", "url": "https://it.wikipedia.org/wiki?curid=845757", "title": "Strada maestra del Parco", "text": ""}
{"id": "845759", "revid": "1632387", "url": "https://it.wikipedia.org/wiki?curid=845759", "title": "Scream Until You Like It", "text": " \nScream Until You Like It \u00e8 il dodicesimo singolo dei W.A.S.P..\nLa traccia principale \u00e8 stata registrata nel 1987 e pubblicata in questa forma per la prima volta nell'album \"Live...In the Raw\" dello stesso anno. \"Scream Until You Like It\" \u00e8 apparsa anche come colonna sonora del film horror \"Ghoulies II\",\nla si pu\u00f2 ascoltare inoltre nel film \"Morte a 33 giri\", durante una scena in sottofondo suonata dai \"Only Child\" di Paul Sabu che in realt\u00e0 \u00e8 il reale autore della canzone. \n\"Shoot from the Hip\" fu registrata live a Long Beach."}
{"id": "845761", "revid": "110157", "url": "https://it.wikipedia.org/wiki?curid=845761", "title": "Medzibrod", "text": "Medzibrod (in tedesco \"Bachbrunn\", in ungherese \"Mez\u0151k\u00f6z\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1300. Nel 1455 entr\u00f2 a far parte della Signoria di \u013dup\u010da. All'epoca i suoi abitanti erano rinomati produttori di coltelli ed esperti falconieri. Tra il XVII secolo e il XIX secolo conobbe un certo sviluppo industriale per lo sfruttamento delle miniere di ferro dei dintorni. Nel 1946 venne aperta una miniera di antimonio."}
{"id": "845764", "revid": "509344", "url": "https://it.wikipedia.org/wiki?curid=845764", "title": "Porpora trombocitopenica idiopatica", "text": ""}
{"id": "845766", "revid": "1728", "url": "https://it.wikipedia.org/wiki?curid=845766", "title": "Raffaele Belluzzi", "text": "Nacque nel 1839 da una famiglia modesta, il padre sellaio e la madre casalinga. A vent'anni intraprese la carriera militare ma, all'ordine di combattere contro Garibaldi, rinunci\u00f2 a un futuro da ufficiale e rimase agli arresti per pi\u00f9 di cinquanta giorni. Terminato il servizio militare e tornato alla vita civile, cominci\u00f2 ad occuparsi di politica (soprattutto di politiche sociali) e di educazione dei fanciulli.\nInsegn\u00f2 alla scuola tecnica di Budrio fino alla sua chiusura e fu tra i soci fondatori della Societ\u00e0 liberale budriese, in cui organizz\u00f2 eventi ricreativi e momenti di discussione.\nPart\u00ec volontario con Garibaldi per la terza guerra di indipendenza, insieme ad altri bolognesi illustri come Quirico Filopanti.\nNel 1867, ancora come volontario e ancora con Garibaldi, partecip\u00f2 alla Campagna dell'Agro Romano dove, durante la battaglia di Mentana, venne fatto prigioniero dai franco-papali.\nDal 1870 si dedic\u00f2 all'insegnamento e all'educazione: fu presidente della Societ\u00e0 Operaia di Bologna, in cui si tenevano corsi per i soci e per i loro figli e costitu\u00ec, insieme a Filopanti e Carducci, la Lega per l'Istruzione del popolo. Fond\u00f2 un asilo di tipo froebeliano, alla quale vennero ammessi bambini dai due ai sei anni senza distinzione di sesso e di estrazione sociale. L'asilo era gratuito per i poveri e a pagamento per i pi\u00f9 abbienti.\nDal punto di vista letterario cur\u00f2 l'edizione del Canzoniere politico popolare e tradusse in dialetto bolognese la lirica di Arnaldo Fusinato \"Suor Estella\", divenuta \"Sor Stellina\", scrisse testi teatrali a sfondo pedagogico.\nDedic\u00f2 l'ultima parte della sua vita alla costruzione della memoria del Risorgimento, raccolse materiale, scrisse opuscoli, cur\u00f2 mostre e, dal 12 giugno 1893, divenne Direttore del Museo del Risorgimento, appena inaugurato.\nMor\u00ec nel 1903 e fu sepolto alla Certosa di Bologna."}
{"id": "845767", "revid": "92723", "url": "https://it.wikipedia.org/wiki?curid=845767", "title": "Mo\u0161tenica", "text": "Mo\u0161tenica (in tedesco \"H\u00fctten-Moschnitz\" o \"Mostenitz\", in ungherese \"Mos\u00f3d\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nNel comune \u00e8 nato il campione olimpico di pallavolo Bohumil Goli\u00e1n.\nStoria.\nIl villaggio \u00e8 citato per la prima volta in una lista di citt\u00e0 nel 1340. Tuttavia, il suo sviluppo \u00e8 legato alla famiglia dei Thurz\u00f3 che impiant\u00f2 qui numerose fucine, raffinerie e fonderie per la lavorazione dei metalli."}
{"id": "845770", "revid": "52866604", "url": "https://it.wikipedia.org/wiki?curid=845770", "title": "Box doccia", "text": ""}
{"id": "845772", "revid": "2021904", "url": "https://it.wikipedia.org/wiki?curid=845772", "title": "Oyo (stato)", "text": "Oyo \u00e8 uno dei 36 stati della Nigeria, situato a sud-ovest della Nigeria, ai confini con il Benin, con capitale Ibadan.\nStoria.\nFu creato nel 1976 dal vecchio Western State e originariamente includeva anche lo Stato di Osun che fu creato solo nel 1991. \nSociet\u00e0.\nL'Oyo \u00e8 abitato per lo pi\u00f9 da genti di etnia Yoruba, principalmente agricoltori, sebbene vi sia l'attitudine a vivere in grossi centri urbani. Le popolazioni native comprendono i sottogruppi degli Oyo, degli Ibadani e degli Ibarapa, tutti appartenenti alla famiglia Yoruba.\nSuddivisione.\nLo stato di Oyo \u00e8 suddiviso in trentatr\u00e9 aree a governo locale (local government areas):\nCitt\u00e0.\nLa capitale, Ibadan, \u00e8 la pi\u00f9 grande citt\u00e0 a prevalenza indigena dell'Africa subsahariana.\nAltre citt\u00e0 importanti sono: \u1eccy\u1ecd, Ogbom\u1ecds\u1ecd, Is\u1eb9yin, Ki\u015fi, Okeho, Saki, Eruwa, Lanlate, e Igbo \u1eccra."}
{"id": "845777", "revid": "1851848", "url": "https://it.wikipedia.org/wiki?curid=845777", "title": "Nino Celeste", "text": "Carriera.\nNel 1924-1925 ha disputato una partita con l'Unione Sportiva Messinese in Prima Divisione, proveniente in prestito dalla Unione Sportiva Peloro. \u00c8 sceso in campo in occasione di Liberty Bari-U.S. Messinese, valevole per la terza giornata delle Semifinali di Lega."}
{"id": "845779", "revid": "1543377", "url": "https://it.wikipedia.org/wiki?curid=845779", "title": "Antiossidante", "text": "Gli antiossidanti sono sostanze chimiche (molecole, ioni, radicali) o agenti fisici che rallentano o prevengono l'ossidazione di altre sostanze. L'ossidazione \u00e8 una reazione chimica che trasferisce elettroni da una sostanza ad un ossidante.\nLe reazioni di ossidazione possono produrre radicali liberi, responsabili dell'avvio di una reazione a catena che danneggia le cellule; gli antiossidanti terminano queste reazioni a catena intervenendo sui radicali intermedi ed inibendo altre reazioni di ossidazione facendo ossidare se stessi. Come risultato, gli antiossidanti sono definiti chimicamente agenti riducenti - come tioli o polifenoli - in quanto le reazioni chimiche coinvolte sono di ossidoriduzione.\nAnche se le reazioni di ossidazione sono fondamentali per la vita, possono essere altrettanto dannose; perci\u00f2, piante ed animali mantengono complessi sistemi di molteplici tipi di antiossidanti, come glutatione, vitamina C e vitamina E, cos\u00ec come enzimi quali catalasi, superossido dismutasi e vari perossidasi. Livelli troppo bassi di antiossidanti o di inibizione degli enzimi antiossidanti causano stress ossidativo e possono danneggiare o uccidere le cellule.\nCos\u00ec come lo stress ossidativo potrebbe essere la causa di molte malattie umane, cos\u00ec l'uso degli antiossidanti in farmacologia \u00e8 stato intensamente studiato, in particolare nei trattamenti dell'ictus e delle malattie neurodegenerative; ma non si sa se lo stress ossidativo sia la causa o la conseguenza di queste malattie. Gli antiossidanti sono largamente usati come ingredienti negli integratori alimentari con la speranza di mantenere il benessere fisico e prevenire malattie come cancro e cardiopatie coronariche. Anche se alcuni studi hanno suggerito che l'integrazione di antiossidanti ha benefici sulla salute, molti altri studi di ricerca medica non hanno rilevato alcun beneficio per le formulazioni testate, mentre un eccesso di integrazione pu\u00f2 risultare dannoso. In aggiunta a questi usi in medicina, gli antiossidanti hanno molti usi industriali, ad esempio come conservanti in cibo e cosmetici e nella prevenzione della degradazione di gomma e benzina.\nStoria.\nIl termine antiossidante (anche \"antiossigeno\") fu originariamente usato per riferirsi specificatamente ad un composto chimico che preveniva il consumo di ossigeno. Alla fine nel XIX secolo e all'inizio del XX secolo furono dedicati vasti studi all'uso di antiossidanti in importanti processi industriali, come la prevenzione della corrosione dei metalli, la vulcanizzazione della gomma e la polimerizzazione dei carburanti nel fouling dei motori a combustione interna.\nLe recenti ricerche sul ruolo degli antiossidanti in biologia si concentrano sul loro uso nella prevenzione dell'ossidazione dei grassi insaturi, che \u00e8 la causa della rancidificazione. L'attivit\u00e0 antiossidante pu\u00f2 essere misurata semplicemente posizionando il grasso in un contenitore chiuso in presenza di O2 e misurando la quantit\u00e0 di O2 consumato. Fu per\u00f2 l'identificazione delle vitamine A, C ed E come antiossidanti che ha rivoluzionato il campo di studi ed ha portato alla consapevolezza dell'importanza degli antiossidanti nella biochimica degli organismi viventi.\nIl possibile meccanismo di azione degli antiossidanti fu esplorato per la prima volta quando venne individuato che una sostanza con attivit\u00e0 anti-ossidativa \u00e8 anche una sostanza che si ossida rapidamente. Le ricerche su come la vitamina E prevenisse il processo di perossidazione lipidica condusse all'identificazione degli antiossidanti come agenti riducenti che prevenivano le reazioni ossidative, spesso cercando specie reattive dell'ossigeno prima che potessero danneggiare le cellule.\nLa sfida ossidativa in biologia.\nUn paradosso nel metabolismo \u00e8 che mentre la maggior parte degli organismi complessi richiede O2 per la sua esistenza, quest'ultima \u00e8 una molecola altamente reattiva che danneggia gli organismi viventi producendo specie reattive dell'ossigeno. Di conseguenza, gli organismi contengono una complessa rete di metaboliti ed enzimi che lavorano sinergicamente per prevenire il danno ossidativo a componenti cellulari come DNA, proteine e lipidi. In generale, i sistemi antiossidanti o prevengono la formazione di queste specie ossidanti o le rimuovono prima che possano danneggiare i componenti vitali delle cellule.\nLe specie reattive dell'ossigeno prodotte nelle cellule includono perossido di idrogeno (H2O2), acido ipocloroso (HClO) e radicali liberi come il radicale idrossile (OH\u2022) e l'anione superossido (O2\u2212). Il radicale idrossile \u00e8 particolarmente instabile e reagisce rapidamente e non selettivamente con la maggior parte delle molecole biologiche. Questa specie \u00e8 prodotta da perossido di idrogeno nelle reazioni redox catalizzate da metalli come la reazione di Fenton. Questi ossidanti possono danneggiare le cellule iniziando reazioni chimiche a catena come la perossidazione lipidica, oppure ossidando il DNA o le proteine. Un danneggiamento del DNA pu\u00f2 causare mutazioni genetiche e cancro se non riparato da meccanismi di riparazione del DNA, mentre danni alle proteine causano inibizione enzimatica, denaturazione e degradazione delle proteine.\nL'uso di O2 come parte del processo di generazione dell'energia metabolica produce specie reattive all'ossigeno. In questo processo, l'anione superossido \u00e8 prodotto in diversi stadi nella catena di trasporto degli elettroni. Particolarmente importante \u00e8 la riduzione del coenzima Q in complesso III, poich\u00e9 si forma come intermedio un radicale altamente reattivo (Q\u2022\u2212); questo intermedio instabile pu\u00f2 portare ad una \"fuoriuscita\" di elettroni quando gli elettroni saltano direttamente sulla molecola di O2 e formano l'anione superossido, anzich\u00e9 muoversi lungo la serie di reazioni sotto controllo della catena di trasporto degli elettroni. In reazioni simili che avvengono nelle piante, le specie reattive dell'ossigeno sono prodotte anche durante la fotosintesi clorofilliana in condizioni di luce intensa. Questo effetto \u00e8 parzialmente compensato dal coinvolgimento di carotenoidi nella fotoinibizione, che comporta la reazione di questi antiossidanti con forme sovraridotte dei centri di reazione fotosintetica e quindi prevenendo la produzione di superossido.\nEvoluzione degli antiossidanti.\nL'ossigeno \u00e8 un potente ossidante il cui accumulo nell'atmosfera terrestre \u00e8 risultato dallo sviluppo della fotosintesi, iniziata pi\u00f9 di 3 miliardi di anni fa, nei cianobatteri (alghe verdi-blu), che sono stati i primi organismi fotosintetici a produrre notevoli quantit\u00e0 di ossigeno e radicali liberi.\nLe alghe marine hanno accumulato, come primi antiossidanti, minerali inorganici come rubidio, vanadio, zinco, ferro, rame, molibdeno, selenio e iodio, che sono oligoelementi essenziali di metallo-enzimi redox. Circa 500-300 milioni di anni fa, i vegetali fotosintetici ossigeno-produttori e gli animali marini hanno iniziato, per la prima volta, a spostarsi dal mare ai fiumi e poi all'ambiente terrestre. Pertanto la carenza dei loro primitivi antiossidanti marini ha rappresentato una sfida per l'evoluzione della vita sulla terra. Per difesa, i vegetali terrestri hanno lentamente iniziato a produrre nuovi antiossidanti \"endogeni\" come acido ascorbico, retinoidi, tocoferoli ecc. ed alcuni enzimi, ed anche, circa 200-50 milioni di anni fa, polifenoli, carotenoidi, flavonoidi, ecc., in frutti e fiori di piante angiosperme. Alcuni di questi sono diventati \"vitamine\" essenziali, nella dieta degli animali terrestri (vitamine C, A, E, ecc.).\nMetaboliti.\nVisione d'insieme.\nGli antiossidanti sono classificati in due grandi divisioni, a seconda che siano solubili in acqua (idrofili) o nei lipidi (idrofobi). In generale, gli antiossidanti idrosolubili reagiscono con gli ossidanti nel citoplasma cellulare e nel plasma, mentre quelli liposolubili proteggono le membrane cellulari dalla perossidazione lipidica. Questi composti possono essere sintetizzati dal corpo umano o ottenuti dalla dieta. I differenti antiossidanti sono presenti nei fluidi e nei tessuti corporei in un ampio intervallo di contrazioni, come glutatione e ubichinone presenti per la maggior parte nelle cellule, mentre altri come l'acido urico sono uniformemente distribuiti attraverso il corpo (vedi tabella pi\u00f9 sotto).\nL'importanza relativa e le interazioni tra questi differenti antiossidanti \u00e8 un ambito complesso, con i vari metaboliti e sistemi enzimatici che hanno effetti sinergici e interdipendenti fra di loro. L'azione di un ossidante pu\u00f2 dipendere dalla corretta funzione degli altri membri del sistema antiossidante. La quantit\u00e0 di protezione fornita da un antiossidante dipende quindi dalla sua concentrazione, dalla sua reattivit\u00e0 verso la particolare specie reattiva dell'ossigeno considerata e lo stato degli antiossidanti con cui interagisce.\nAlcuni composti contribuiscono alla difesa fornita dagli antiossidanti chelando i metalli di transizione prevenendo cos\u00ec l'effetto catalitico che questi forniscono nella produzione dei radicali liberi nella cellula. Particolarmente importante \u00e8 l'abilit\u00e0 di sequestrare il ferro, funzionale alle proteine adibite al trasporto del ferro nell'organismo (\"iron-binding proteins\") quali transferrina e ferritina. Selenio e zinco sono comunemente considerati nutrienti antiossidanti, ma questi elementi chimici non hanno un'azione antiossidante di per s\u00e9 ma sono invece necessari per l'attivit\u00e0 antiossidante di alcuni enzimi. Invece lo Iodio, come ioduro (I-), ha dimostrato una primitiva azione antiossidante diretta.\nAcido ascorbico.\nL'acido ascorbico o \"vitamina C\" \u00e8 un monosaccaride antiossidante che si trova sia negli animali che nelle piante. Negli umani non pu\u00f2 essere sintetizzato tal quale e deve essere introdotto con la dieta. Molti altri animali sono in grado di produrre questo composto nei loro corpi e non ne hanno bisogno nella loro dieta. Nelle cellule, viene mantenuto nella sua forma ridotta per reazione con glutatione, che pu\u00f2 essere catalizzata da disolfuro isomerasi e glutaredossine. L'acido ascorbico \u00e8 un agente riducente e pu\u00f2 ridurre e di conseguenza neutralizzare le specie reattive dell'ossigeno come il perossido di idrogeno. In aggiunta ai suoi effetti antiossidanti, l'acido ascorbico \u00e8 un substrato per l'enzima antiossidante ascorbato perossidasi, una funzione particolarmente importante nella resistenza alla tensione delle piante.\nGlutatione.\nIl glutatione \u00e8 un peptide contenente cisteina che si trova in molte forme di vita aerobiche. Essendo sintetizzato nelle cellule dai suoi costituenti, gli amminoacidi, non \u00e8 richiesto nella dieta. Il glutatione mantiene le sue propriet\u00e0 antiossidanti finch\u00e9 il gruppo tiolo presente nella cisteina \u00e8 un agente riducente e pu\u00f2 essere ossidato e ridotto in maniera reversibile. Nelle cellule, il glutatione viene mantenuto in forma ridotta dall'enzima glutatione riduttasi e a sua volta riduce altri metaboliti e sistemi enzimatici reagendo direttamente con gli ossidanti. Per la sua alta concentrazione e per il ruolo centrale nel mantenere la cellula allo stato redox, il glutatione \u00e8 uno dei pi\u00f9 importanti antiossidanti cellulari, nonch\u00e9 uno dei pi\u00f9 potenti.\nMelatonina.\nLa melatonina \u00e8 un forte antiossidante che pu\u00f2 facilmente attraversare le membrane cellulari e la barriera emato-encefalica. A differenza di altri antiossidanti, la melatonina non percorre un ciclo redox, che \u00e8 l'abilit\u00e0 di una molecola di essere soggetta a ripetute riduzioni e ossidazioni. Il ciclo redox pu\u00f2 consentire agli altri antiossidanti (come la vitamina C) di agire come pro-ossidanti e promuovere la formazione di radicali liberi. La melatonina, una volta ossidata, non pu\u00f2 pi\u00f9 essere ridotta al suo stato precedente perch\u00e9 forma numerosi prodotti finali stabili una volta reagito con i radicali liberi. Quindi, viene definito un antiossidante terminale (o suicida).\nTocoferoli e tocotrienoli (vitamina E).\nLa vitamina E \u00e8 il nome collettivo di un set di otto tocoferoli e tocotrienoli relazionati fra loro, che sono vitamine antiossidanti liposolubili. Di queste, l'\u03b1-tocoferolo \u00e8 stata quella pi\u00f9 studiata, data la sua elevata biodisponibilit\u00e0 nel corpo, che preferenzialmente assorbe e metabolizza questa forma. La forma \u03b1-tocoferolo \u00e8 il pi\u00f9 importante antiossidante liposolubile e protegge le membrane cellulari dall'ossidazione reagendo con i radicali lipidici prodotti nella reazione a catena della perossidazione lipidica. Rimuove i radicali liberi intermedi e impedisce la continuazione della reazione di propagazione. I radicali ossidati di \u03b1-tocoferossile prodotti in questo processo possono essere riportati alla forma ridotta attiva per riduzione con ascorbato, retinolo o ubichinone. Le funzioni delle altre forme della vitamina E sono state meno studiate, anche se l'\u03b3-tocoferolo \u00e8 un nucleofilo che pu\u00f2 reagire con elettrofili mutageni, e i tocotrienoli possono avere un ruolo specifico nella neuroprotezione.\nAttivit\u00e0 pro-ossidante.\nGli antiossidanti che sono riducenti possono anche agire come pro-ossidanti. Ad esempio, la vitamina C ha un'attivit\u00e0 antiossidante quando riduce sostanze ossidanti come il perossido di idrogeno, ma pu\u00f2 anche ridurre ioni metallici che portano alla generazione di radicali liberi attraverso la reazione di Fenton.\nL'importanza relativa delle attivit\u00e0 antiossidanti e proossidanti degli antiossidanti sono un'area di ricerca attuale, ma la vitamina C, per esempio, sembra avere perlopi\u00f9 un'attivit\u00e0 antiossidante nel corpo. Comunque, sono disponibili ancora meno informazioni per gli altri antiossidanti presenti nella dieta, come polifenoli antiossidanti, zinco e vitamina E.\nSistemi enzimatici.\nVisione d'insieme.\nCos\u00ec come avviene per i composti chimici antiossidanti anche le cellule sono protette contro lo stress ossidativo, grazie ad una rete interattiva di enzimi antiossidanti. Qui, il superossido rilasciato dai processi come la fosforilazione ossidativa \u00e8 dapprima convertito a perossido di idrogeno e successivamente ridotto ad acqua. Questa via metabolica di detossificazione \u00e8 il risultato dell'azione di pi\u00f9 enzimi, con le superossido dismutasi che catalizzano il primo stadio e poi catalasi e varie perossidasi che rimuovono il perossido di idrogeno. Come per i metaboliti antiossidanti, i contributi di questi enzimi sono difficilmente separabili gli uni dagli altri, ma la generazione di topi transgenici con un solo enzima antiossidante pu\u00f2 essere informativa.\nSuperossido dismutasi, catalasi e perossiredossine.\nLe superossido dismutasi (SOD) sono una classe di enzimi strettamente correlati che catalizzano la rottura dell'anione superossido in diossigeno O2 e perossido di idrogeno H2O2. Gli enzimi SOD sono presenti in quasi tutte le cellule aerobiche e nei fluidi extracellulari. Contengono ioni metallici come cofattori che, a seconda dell'isozima, pu\u00f2 essere rame, zinco, manganese o ferro. Negli umani, la SOD rame/zinco (SOD1) \u00e8 presente nel citosol, mentre la manganese-SOD (SOD2) \u00e8 presente nei mitocondri Esiste anche una terza forma di SOD nei fluidi extracellari (SOD3), che contiene rame e zinco nei suoi siti attivi. L'isozima micondriale sembra essere biologicamente il pi\u00f9 importante di questi tre, poich\u00e9 i topi privi di questo enzima muoiono presto dopo la nascita. Per contro, la generazione di topi cui manca la SOD rame/zinco \u00e8 possibile ma presentano una bassa fertilit\u00e0, mentre i topi senza la SOD extracellulare hanno difetti minimi. Nelle piante, gli enzimi SOD sono presenti nel citosol e nei mitocondri, con una SOD ferro trovata nei cloroplasti che \u00e8 assente in vertebrati e lievito.\nLe catalasi sono enzimi che catalizzano la conversione di perossido di idrogeno H2O2 in acqua H2O e diossigeno O2, usando come cofattori sia ferro che manganese. Questa proteina \u00e8 localizzata nel perossisoma di molte cellule eucariote. La catalasi \u00e8 un enzima inusuale poich\u00e9, anche se il perossido di idrogeno \u00e8 il suo solo substrato, segue un meccanismo ping-pong. Nonostante la sua apparente importanza nella rimozione del perossido di idrogeno, gli umani con deficienza genetica della catalasi \u2014 \"acatalasemia\" \u2014 soffrono pochi effetti dovuti alla malattia.\nLe perossiredossine sono perossidasi che catalizzano la riduzione di perossido di idrogeno, perossidi organici e perossinitriti. Sono divise in tre classi: 2-cisteina perossiredossine tipiche, 2-cisteina perossiredossine atipiche e 1-cisteina perossiredossine. Questi enzimi condividono lo stesso meccanismo catalitico di base, in cui la redox-attiva cisteina (la cisteina perossidatica) nel sito attivo \u00e8 ossidata ad acido solfinico dal substrato perossido. Le perossiredossine sembrano essere importanti nel metabolismo antiossidante, in quanto topi cui manca la perossiredossina 1 o 2 hanno vita breve e soffrono di anemia emolitica, mentre le piante usano le perossiredossine per rimuovere il perossido di idrogeno che si genera nei cloroplasti.\nSistemi tioredossina e glutatione.\nIl sistema tioredossina contiene la proteina 12-kDa tioredossina e la tioredossina riduttasi. Proteine correlate alla tioredossina sono presenti in tutti gli organismi sequenziali, tra cui piante come la \"Arabidopsis thaliana\" hanno una grande e particolare diversit\u00e0 di isoforme. Il sito attivo della tioredossina consiste in due cisteine adiacenti come parte di una sequenza genetica CXXC, altamente conservativa, che pu\u00f2 ciclizzare tra la forma ditiolo (ridotta) alla forma ossidata disolfuro. Nel suo stato attivo, la tioredossina agisce come un efficiente riduttore, ricercando le specie reattive dell'ossigeno e mantenendo le altre proteine al loro stato ridotto. Dopo essere stata ossidata, la tioredossina attiva viene rigenerata per azione della tioredossina riduttasi, usando NADPH come elettrondonatore.\nIl sistema glutatione include glutatione, glutatione riduttasi, glutatione perossidasi e\nglutatione \"S\"-transferasi. Questo sistema si trova negli animali, nelle piante e nei microorganismi. La glutatione perossidasi \u00e8 un enzima contenente quattro selenio-cofattori che catalizzano la rottura di perossido di idrogeno e idroperossidi organici. Ci sono almeno quattro differenti isozimi glutatione perossidasi negli animali. La glutatione perossidasi 1 \u00e8 la pi\u00f9 abbondante ed \u00e8 un efficiente scavenger di perossido di idrogeno, mentre la glutatione perossidasi 4 \u00e8 molto attiva con gli idroperossidi lipidici. Sorprendentemente, la glutatione perossidasi 1 non \u00e8 indispensabile, poich\u00e9 i topi cui manca questo enzima hanno un corso di vita normale, ma presentano una ipersensivit\u00e0 verso lo stress ossidativo indotto. In aggiunta, la glutatione \"S\"-transferasi sono un'altra classe di enzimi antiossidanti glutatione-dipendenti che mostrano un'elevata attivit\u00e0 con i perossidi lipidici. Questi enzimi sono presenti a livelli particolarmente elevati nel fegato e servono anche nel metabolismo della detossificazione.\nStress ossidativo nelle malattie.\nSi pensa che lo stress ossidativo contribuisca allo sviluppo di una vasta gamma di malattie, tra cui malattia di Alzheimer, malattia di Parkinson, le patologie causate dal diabete artriti reumatoidi, e neurodegenerazione nella sclerosi laterale amiotrofica. In molti di questi casi, non \u00e8 chiaro se gli ossidanti scatenano la malattia o se sono prodotti in conseguenza della malattia e ne causano i sintomi; come alternativa plausibile, una malattia neurodegenerativa pu\u00f2 essere il risultato di una defezione nel trasporto axoplasmico dei mitocondri, che svolge le reazioni ossidative. Un caso in cui questo collegamento \u00e8 ben conosciuto \u00e8 il ruolo dello stress ossidativo nelle malattie cardiovascolari. Qui, l'ossidazione delle lipoproteine a bassa densit\u00e0 (LDL) appare svolgere il processo di aterogenesi, che porta all'arteriosclerosi, e infine alla malattia cardiovascolare.\nUna dieta a basse calorie prolunga la speranza di vita media e massima in molti animali. Questo effetto pu\u00f2 comportare una riduzione dello stress ossidativo. Mentre \u00e8 evidente il ruolo dello stress ossidativo nell'invecchiamento in organismi modello come \"Drosophila melanogaster\" e \"Caenorhabditis elegans\", nei mammiferi \u00e8 meno chiaro. Diete che prevedono un alto consumo di frutta e verdura, in cui \u00e8 elevata la quantit\u00e0 di antiossidanti, promuovono il benessere fisico e riducono gli effetti dell'invecchiamento, anche se il supplemento di vitamine antiossidanti non ha un effetto rilevabile sul processo di invecchiamento; quindi gli effetti di frutta e verdure potrebbero non essere correlati al loro contenuto antiossidante.\nEffetti sulla salute.\nTrattamento delle malattie.\nIl cervello \u00e8 vulnerabile unicamente al danno ossidativo, per via del suo alto tasso metabolico e dei suoi elevati livelli di lipidi polinsaturi, il bersaglio della perossidazione lipidica. Di conseguenza, gli antiossidanti sono comunemente usati come farmaci nel trattamento di varie forme di danni cerebrali. Qui, gli imitatori della superossido dismutasi tiopental sodico e propofol sono utilizzati per trattare i danni dovuti alla ripresa della circolazione sanguigna dopo un'ischemia e per trattare i traumi cranici gravi, mentre i farmaci sperimentali NXY-059 ed ebselen sono state applicati nel trattamento degli ictus. Questi composti sembrano prevenire lo stress ossidativo nei neuroni, prevengono l'apoptosi e vari danni neurologici. Gli antiossidanti sono stati inoltre studiati come possibili trattamenti per malattie neurodegenerative quali malattia di Alzheimer, malattia di Parkinson e sclerosi laterale amiotrofica.\nPrevenzione delle malattie.\nGli antiossidanti possono eliminare gli effetti dannosi che i radicali liberi hanno sulle cellule e le persone che mangiano frutti e verdure ricchi in polifenoli e antociani hanno un minor rischio di avere cancri, malattie cardiovascolari e alcune malattie neurologiche. Questa osservazione suggerisce che questi composti possono prevenire condizioni quali degenerazione maculare, diminuzione delle difese immunitarie a seguito di una nutrizione povera e neurodegenerazione, che sono conseguenza dello stress ossidativo. Nonostante il chiaro ruolo dello stress ossidativo nelle malattie cardiovascolari, studi controllati con l'utilizzo di vitamine antiossidanti hanno dimostrato che non c'\u00e8 una significativa riduzione sia nello sviluppo che nella progressione delle malattie cardiache. Ci\u00f2 suggerisce che altre sostanze in frutta e verdura (forse flavonoidi) spiegano almeno parzialmente il migliore benessere cardiovascolare in coloro che consumano pi\u00f9 frutta e verdura.\nSi pensa che l'ossidazione nel sangue delle lipoproteine a bassa densit\u00e0 contribuisca all'insorgere di malattie cardiache, e i primi studi hanno dimostrato che le persone che assumono integrazioni di vitamina E hanno un minor rischio di sviluppare malattie cardiache. Conseguentemente, almeno sette grandi esperimenti clinici sono stati condotti per testare gli effetti dell'integrazione antiossidante con vitamina E, in dosi che variano da 50 a 600\u00a0mg al giorno; ma nessuno di questi esperimenti ha dimostrato statisticamente un significativo effetto della vitamina E sul totale dei morti per malattie cardiache.\nMentre numerosi esperimenti hanno investigato le integrazioni con alte dosi di antiossidanti, studi della \"Suppl\u00e9mentation en Vitamines et Mineraux Antioxydants\" (SU.VI.MAX) hanno testato l'effetto dell'integrazione con dosi comparabili a quelle di una dieta sana. Pi\u00f9 di 12.500 uomini e donne francesi hanno assunto sia una bassa dose di antiossidanti (120\u00a0mg di acido ascorbico, 30\u00a0mg di vitamina E, 6\u00a0mg di beta-carotene, 100 formula_1g di selenio e 20\u00a0mg di zinco), sia pillole placebo per un periodo di 7 anni e mezzo. I ricercatori hanno scoperto che non c'\u00e8 statisticamente un significativo effetto degli antiossidanti sul totale di sopravvivenza, cancro o malattie cardiache. Ad ogni modo, un sottogruppo analizzati ha mostrato una riduzione del 31% del rischio di cancro negli uomini, ma non nelle donne.\nMolte aziende alimentari e nutraceutiche attualmente vendono formulazioni di antiossidanti come integratori alimentari, largamente utilizzati nei paesi industrializzati. Questi integratori possono includere antiossidanti specifici, come resveratrolo (dai chicci d'uva), combinazioni di antiossidanti, come i prodotti \"ACES\" che contengono beta-carotene (provitamina A), vitamina C, vitamina E e Selenio, o erbe particolari conosciute per il loro contenuto di antiossidanti come t\u00e8 verde e \"Gynostemma pentaphyllum\". Anche se un certo livello di vitamine e minerali antiossidanti sono richiesti nella dieta per raggiungere il benessere, c'\u00e8 un considerevole dubbio sul fatto che l'integrazione di antiossidanti sia benefica, e se anche fosse vero, su quali antiossidanti siano benefici e in quali quantit\u00e0.\nEsercizio fisico.\nDurante l'esercizio fisico, il consumo di O2 pu\u00f2 incrementare anche di oltre un fattore 10. Questo porta ad un elevato incremento nella produzione di ossidanti, che comporta danni i quali contribuiscono all'affaticamento muscolare durante e dopo lo sforzo fisico. L'infiammazione che accade dopo un estenuante esercizio fisico \u00e8 inoltre associata allo stress ossidativo, specialmente nelle 24 ore successive ad una sessione di esercizi. La risposta del sistema immunitario al danno avvenuto ha il suo picco da 2 a 7 giorni dopo lo sforzo. Durante questo processo, i radicali liberi sono prodotti da neutrofili per rimuovere i tessuti danneggiati. Come risultato, livelli eccessivi di antiossidanti hanno il potenziale di inibire i meccanismi di recupero e adattamento.\nGli evidenti benefici durante gli sforzi fisici derivanti da un supplemento di antiossidanti sono molteplici. \u00c8 fortemente evidente che uno degli adattamenti risultanti dagli esercizi \u00e8 un rafforzamento delle difese antiossidanti del corpo, in particolare nel sistema glutatione, in accordo con l'incremento dello stress ossidativo. \u00c8 possibile che questo effetto possa essere un'estensione della protezione contro le malattie associate allo stress ossidativo, il che spiegherebbe parzialmente il basso livello di incidenza delle principali malattie e la salute migliore di chi pratica regolarmente attivit\u00e0 fisica.\nComunque, non si nota nessun beneficio negli atleti che assumono supplementi di vitamina A o E. Ad esempio, nonostante il suo ruolo chiave nella prevenzione della membrana lipidica dalla perossidazione, sei settimane di integrazione di vitamina E non hanno effetto sul danneggimento dei muscoli nei maratoneti. Anche se pare non esserci un incremento della necessit\u00e0 di vitamina C negli atleti, \u00e8 abbastanza evidente che l'integrazione di vitamina C aumenta la quantit\u00e0 di esercizio intenso che pu\u00f2 essere fatto e l'assunzione di un supplemento di vitamina C prima dello sforzo fisico pu\u00f2 ridurre il danneggiamento muscolare. Ad ogni modo, altri studi non hanno riscontrato questi effetti, ed alcune ricerche suggeriscono che l'integrazione con quantit\u00e0 superiori ai 1000\u00a0mg inibisce il recupero.\nEffetti contrari.\nGli acidi che sono dei riducenti relativamente forti possono avere effetti anti-nutrizionali reagendo con minerali presenti nella dieta come ferro e zinco nel tratto gastrointestinale e prevenendo il loro assorbimento. Esempi degni di nota sono acido ossalico, tannini e acido fitico, che sono presenti in quantit\u00e0 elevate nella dieta basata sui vegetali. Carenza di calcio e ferro sono frequenti nelle diete di chi vive nei paesi in via di sviluppo, dove viene consumata meno carne e c'\u00e8 un elevato consumo di acido fitico da fagioli e grano.\nGli antiossidanti non polari come l'eugenolo, uno dei maggiori componenti dell'olio essenziale ricavato dai chiodi di garofano, hanno limiti di tossicit\u00e0 che possono essere superati con l'abuso degli oli essenziali non diluiti. La tossicit\u00e0 associata ad alte dosi di antiossidanti idrosolubili come l'acido ascorbico sono meno preoccupanti, poich\u00e9 questi composti possono essere rapidamente escreti nelle urine.\nPi\u00f9 seriamente invece, alte dosi di alcuni antiossidanti possono essere dannosi a lungo termine. Lo studio \"beta-Carotene and Retinol Efficacy Trial\" (CARET) di pazienti affetti da cancro ai polmoni ha dimostrato che i fumatori che assumono integrazioni di beta-carotene e vitamina A incrementano il tasso di cancro ai polmoni. Studi successivi hanno confermato questi effetti avversi nei soggetti al CARET.\nQuesti effetti dannosi possono verificarsi anche nei non-fumatori, come mostrato da una recente meta-analisi comprendente dati da approssimativamente 230.000 pazienti; integrazioni di \u03b2-carotene, vitamina A o vitamina E sono correlate all'incremento della mortalit\u00e0, ma non si notano effetti significativi dalla vitamina C. Nessun rischio per la salute \u00e8 stato visto quando tutti gli studi casuali sono stati esaminati nel loro insieme, ma un incremento di mortalit\u00e0 \u00e8 stato rilevato solo quando gli esperimenti di rischio di alta qualit\u00e0 e basso errore sistematico (bias) sono stati esaminati separatamente. Siccome la maggioranza di questi esperimenti a basso bias sono stati condotti su persone anziane e su persone che avevano gi\u00e0 malattie, questi risultati non possono essere applicati alla popolazione in generale. Questi risultati sono in accordo con alcune precedenti meta-analisi che hanno anche suggerito che integrazioni di vitamina E aumentano la mortalit\u00e0, e che le integrazioni di antiossidanti aumentano il rischio di cancro al colon. Comunque, i risultati di queste meta-analisi sono in disaccordo con altri studi, come il SU.VI.MAX, che ha suggerito che gli antiossidanti non hanno effetti sulle cause di mortalit\u00e0. Complessivamente, il grande numero di esperimenti clinici effettuati sulle integrazioni di antiossidanti suggerisce sia che questi prodotti non hanno effetti sulla salute, sia che causano un leggero incremento della mortalit\u00e0 nella popolazione anziana o vulnerabile.\nMentre l'integrazione di antiossidanti \u00e8 largamente usata nel tentativo di prevenire lo sviluppo del cancro, \u00e8 stato suggerito che gli antiossidanti possono, paradossalmente, interferire con i trattamenti anti-cancro. Ci\u00f2 si \u00e8 pensato che accada poich\u00e9 l'ambiente delle cellule cancerose causa alti livelli di stress ossidativo, rendendo queste cellule pi\u00f9 suscettibili all'ulteriore stress ossidativo indotto dai trattamenti. Come risultato, si \u00e8 pensato che riducendo lo stress redox nelle cellule cancerose le integrazioni di antiossidanti diminuissero l'efficacia di radioterapia e chemioterapia. Questa preoccupazione per\u00f2 sembra non essere valida, come indicato da pi\u00f9 test clinici che indicano che gli antiossidanti sono sia neutrali che benefici nella terapia contro il cancro.\nMisurazione e livello nel cibo.\nLa misurazione degli antiossidanti non \u00e8 un processo lineare, poich\u00e9 questo \u00e8 un gruppo di composti con differenti reattivit\u00e0 per differenti specie reattive dell'ossigeno. In agronomia, la \"oxygen radical absorbance capacity\" (ORAC, letteralmente \"capacit\u00e0 di assorbimento dei radicali dell'ossigeno\") \u00e8 diventato l'attuale standard industriale per stimare la forza di un antiossidante in cibi, succhi e additivi alimentari . Altri test di misurazione includono il reagente Folin-Ciocalteu e il \"trolox equivalent antioxidant capacity assay\". In medicina, un certo numero di saggi differenti sono utilizzati per stimare la capacit\u00e0 antiossidante del plasma sanguigno e di questi il saggio ORAC potrebbe essere il pi\u00f9 affidabile., sebbene si basi su test \"in vitro\" e non sulla biodisponiblit\u00e0.A livello di analisi chimica per la determinazione del potere antiossidante di un composto si usano differenti metodiche che, usando diversi reagenti, spesso non forniscono la medesima corrispondenza. Tra le metodiche chimiche le pi\u00f9 usate sono:\nGli antiossidanti si trovano in quantit\u00e0 variabili nei cibi quali ortaggi, frutti, cereali, legumi e noci. Alcuni antiossidanti come licopene e acido ascorbico possono essere distrutti da un lungo stoccaggio o da una cottura prolungata. Altri composti antiossidanti sono pi\u00f9 stabili, come i polifenoli antiossidanti nei cibi come frumento e t\u00e8. In generale, i cibi lavorati contengono meno antiossidanti di quelli freschi o non cucinati, poich\u00e9 i processi di preparazione possono esporre il cibo all'O2.\nAlcuni antiossidanti sono prodotti nel corpo e non sono assorbiti dall'intestino. Un esempio \u00e8 il glutatione, prodotto a partire dagli amminoacidi. Poich\u00e9 ogni glutatione nell'intestino viene scisso in cisteina, glicina e acido glutammico prima di essere assorbito, anche grandi dosi orali hanno un piccolo effetto sulla concentrazione di glutatione nel corpo. L'ubichinone (coenzima Q) \u00e8 anch'esso scarsamente assorbito dall'intestino ed \u00e8 prodotto negli umani attraverso la via metabolica dell'acido mevalonico.\nUsi tecnologici.\nConservazione dei cibi.\nGli antiossidanti sono usati come additivi alimentari per aiutare la conservazione del cibo e prevenirne il deterioramento. L'esposizione a O2 e luce solare sono due dei principali fattori nell'ossidazione del cibo; quindi, il cibo viene preservato conservandolo al buio e sigillandolo in contenitori o con pellicole ad uso alimentare, oppure applicandogli uno strato di cera, come per i cetrioli. Siccome il diossigeno \u00e8 per\u00f2 importante per la respirazione delle piante, conservare materiali vegetali in condizioni anaerobiche produce odori e colori sgradevoli. Per questo, l'imballaggio di frutta e verdura fresca contiene circa l'8% di O2 atmosferico. Gli antiossidanti sono un'importante classe di conservanti poich\u00e9, a differenza della diffusione di funghi e batteri, le reazioni di ossidazione avvengono ancora con relativa rapidit\u00e0 nel cibo congelato e refrigerato. Questi conservanti antiossidanti sono generalmente catalogati con la sigla E300-E399 (vedi la voce additivo alimentare) e includono l'acido ascorbico (AA, E300), propil gallato (PG, E310), tocoferoli (E306), butilidrochinone terziario (TBHQ), idrossitoluene butilato(BHT, E321), lecitine (E322).\nLe molecole pi\u00f9 comuni attaccate dall'ossidazione sono i grassi insaturi; l'ossidazione li rende rancidi. Poich\u00e9 i lipidi ossidati sono spesso incolore e hanno usualmente un gusto sgradevole, \u00e8 fondamentale evitare l'ossidazione nei cibi ricchi di grassi. Perci\u00f2, questi cibi sono raramente conservati per essiccamento; invece, sono conservati per affumicamento, mettendo sotto sale e per fermentazione. Perfino i cibi con pochi grassi come la frutta vengono spruzzati con antiossidanti allo zolfo prima dell'asciugamento all'aria. L'ossidazione \u00e8 spesso catalizzata dai metalli, ed \u00e8 per questo che i cibi grassi come il burro non dovrebbero mai essere avvolti in fogli di alluminio o conservati in contenitori di metallo. Alcuni cibi grassi come l'olio di oliva sono parzialmente protetti dall'ossidazione per il loro contenuto naturale di antiossidanti, ma rimangono sensibili alla fotoossidazione.\nUsi industriali.\nAlcuni antiossidanti sono aggiunti a prodotti industriali, e la loro messa a punto \u00e8 continuo oggetto di ricerca nella chimica industriale. Un uso comune \u00e8 quello di stabilizzatori nelle benzine e negli oli lubrificanti per prevenire l'ossidazione, e nelle benzine per prevenire la polimerizzazione che porta alla formazioni di residui indesiderati nei motori (fouling). Sono inoltre usati per prevenire la degradazione per ossidazione di gomma, plastiche e adesivi che causa una perdita di tenacia e flessibilit\u00e0 in questi materiali. Gli antiossidanti preservativi sono anche aggiunti ai cosmetici basati sul grasso come rossetti e creme idratanti, per prevenire la rancidificazione. I sistemi tecnologicamente pi\u00f9 vecchi e collaudati sono miscele di esteri fosfiti e fenoli stericamente impediti."}
{"id": "845789", "revid": "1272592", "url": "https://it.wikipedia.org/wiki?curid=845789", "title": "Elezioni regionali in Sardegna del 1957", "text": "Le elezioni regionali in Sardegna del 1957 si tennero il 16 giugno.\nL'affluenza fu dell'86,8%."}
{"id": "845790", "revid": "339392", "url": "https://it.wikipedia.org/wiki?curid=845790", "title": "\u1eccy\u1ecd", "text": ""}
{"id": "845792", "revid": "109974712", "url": "https://it.wikipedia.org/wiki?curid=845792", "title": "Legio IIII Flavia Felix", "text": "La Legio IIII \"Flavia Felix\" (\u00ab[legione] Flavia fortunata\u00bb) fu una legione romana assoldata dall'imperatore romano Vespasiano nel 70 e ancora attiva in Mesia Superiore agli inizi del V secolo. Il simbolo della legione era il leone.\nStoria.\nLa IIII \"Flavia\" fu organizzata da Vespasiano con i componenti della IIII \"Macedonica\". La \"Macedonica\" aveva combattuto dalla parte di Vitellio e contro Vespasiano durante l'Anno dei quattro imperatori (69); forse l'imperatore non si fidava di quegli uomini, e sciolse la \"Macedonica\", organizzando una nuova IIII legione e dandole il proprio nome, \"Flavia\". Esiste la possibilit\u00e0 che la legione sia stata organizzata tra luglio e agosto, avendo il leone come simbolo.\nLa IIII \"Flavia\" fu mandata a \"Burnum\" (moderna Chistagne, Dalmazia) a rimpiazzare la XI \"Claudia\"; fu probabilmente in questo periodo che ricevette il titolo \"Felix\", \u00abserena\u00bb. Dopo l'invasione dei Daci dell'86, Domiziano, in occasione delle sue campagne daciche, spost\u00f2 la legione in Mesia Superiore, a \"Singidunum\", sebbene alcune sue vessillazioni rimanessero a \"Viminacium\", la base della VII \"Claudia\". Nell'88 la \"Flavia Felix\" partecip\u00f2 all'invasione punitiva della Dacia, partecipando alla vittoriosa battaglia di Tape; dieci anni dopo fece parte dell'esercito che, guidato da Traiano, determin\u00f2 la definitiva conquista della Dacia occupando la fortezza legionaria di \"Berzobis\". Per ordine di Adriano la \"Flavia Felix\" and\u00f2 a Belgrado, ma vessillazioni sono attestate in varie parti del confine, ad \"Apulum\", a \"Naissus\", a \"Ulpiana\" e ad \"Aquincum\" (Budapest). La IIII si rec\u00f2 in oriente nel 165, per partecipare alla campagna contro i Parti dell'imperatore Lucio Vero.\nDopo la morte di Pertinace, diversi pretendenti al trono emersero tra i comandanti militari: la IIII sostenne Settimio Severo contro Pescennio Nigro e Clodio Albino, e quando questi complet\u00f2 la propria campagna orientale, la \"Flavia Felix\" rimpiazz\u00f2 la II \"Adiutrix\" ad \"Aquincum\". Di questa legione sono stati rinvenute sue tracce durante la campagna germanica di Massimino Trace del 235. In questa circostanza Massimino, riteneva che fosse una priorit\u00e0 dell'Impero la guerra \"antigermanica\", continu\u00f2 a combattere gli Alemanni, riuscendo non solo a respingere le loro incursioni lungo il limes germanico-retico, ma anche a penetrare profondamente in Germania per circa 30-40 miglia romane (45-60 chilometri) e a battere sul loro terreno le armate alemanne, nella regione del W\u00fcrttemberg e Baden. Da recenti scoperte per\u00f2 la valutazione di 30-40 chilometri appare riduttiva, e si rivela realistica l'informazione dell'Historia Augusta secondo cui i romani sarebbero penetrati per circa 300-400 miglia romane, che era ritenuta inattendibile ed era stata considerata quindi un errore di trascrizione. Campagne archeologiche di scavo, condotte dal 2008 al 2011, hanno rivelato, infatti, tracce di uno scontro militare tra le armate romane ed i Germani presso l'Harzhorn, nell'area boschiva nei pressi di Kalefeld (in Bassa Sassonia), a centinaia di chilometri dalla base di Mogontiacum.\nVenne quindi impiegata dall'imperatore Decio (249-251) contro i Gepidi. Combatt\u00e9 probabilmente nelle diverse campagne lanciate contro i Sasanidi in oriente, ma il campo-base \u00e8 attestato ancora in Mesia ancora nella prima met\u00e0 del IV secolo, e poi fino alla \"Notitia Dignitatum\"."}
{"id": "845793", "revid": "46931", "url": "https://it.wikipedia.org/wiki?curid=845793", "title": "Stati nigeriani", "text": ""}
{"id": "845796", "revid": "1186766", "url": "https://it.wikipedia.org/wiki?curid=845796", "title": "Moty\u010dky", "text": "Moty\u010dky (in tedesco \"Steingrund\" o \"Motitschka\", in ungherese \"Martalja\" o \"Moty\u00f3k\") \u00e8 un comune della Slovacchia facente parte del distretto di Bansk\u00e1 Bystrica. nella regione omonima.\nStoria.\nIl villaggio \u00e8 citato per la prima volta nel 1743, come piccolo centro di montagna costituito da carbonai e boscaioli. "}
{"id": "845797", "revid": "49980", "url": "https://it.wikipedia.org/wiki?curid=845797", "title": "Valico delle Capannelle", "text": ""}
{"id": "845799", "revid": "3082", "url": "https://it.wikipedia.org/wiki?curid=845799", "title": "Legio IIII Flavia felix", "text": ""}
{"id": "845801", "revid": "161374", "url": "https://it.wikipedia.org/wiki?curid=845801", "title": "SS 80 del Gran Sasso d'Italia", "text": ""}
{"id": "845803", "revid": "400694", "url": "https://it.wikipedia.org/wiki?curid=845803", "title": "I Don't Need No Doctor", "text": "I Don't Need No Doctor \u00e8 il tredicesimo singolo degli W.A.S.P..\nLa title track \u00e8 una cover da Ray Charles.\nRegistrata nel 1986, la canzone \u00e8 stata pubblicata per la prima volta nell'album \"Inside the Electric Circus\" dello stesso anno. Esiste anche una versione pi\u00f9 rara del singolo (vinile rosso), sempre del 1987, comprendente \"I don't need no doctor\" (live) e \"Widowmaker\" (live)."}
{"id": "845808", "revid": "483325", "url": "https://it.wikipedia.org/wiki?curid=845808", "title": "Vita scritta da esso", "text": "La Vita di Vittorio Alfieri da Asti scritta da esso \u00e8 l'autobiografia di Vittorio Alfieri, pubblicata postuma nel 1806 (con la falsa data del 1804).\nStoria editoriale.\nScritta a Parigi tra il 3 aprile del 1790, Sabato Santo, e il 27 maggio, fino al capitolo XIX dell'Epoca Quarta, venne risistemata a partire dal 4 marzo 1798.\nRicopiata nel 1803 fino al 2 maggio, il 4 maggio il poeta ne riprese la narrazione, portandola fino al 14 maggio 1803. Il poeta mor\u00ec pochi mesi dopo, l'8 ottobre dello stesso anno. L'opera rimase incompiuta e venne pubblicata postuma nel 1806, con una datazione falsa (\"Londra, 1804\").\nL'opera.\nIl racconto venne suddiviso dallo stesso Alfieri in quattro \"epoche\": puerizia, adolescenza, giovinezza e maturit\u00e0 e pu\u00f2 essere considerato un vero e proprio romanzo, pieno di riferimenti storici, di passioni, di tentati suicidi e di ideali e sdegno nei confronti di ogni tipo di meschinit\u00e0.\nC'\u00e8 poi il riscatto morale dell'Alfieri che, dopo anni dissipati, si riabilita con una ferrea applicazione agli studi.\nParte Prima.\nEpoca Prima - Puerizia.\nTratta dei primi nove anni vissuti nella casa della madre ed \u00e8 suddiviso in cinque capitoli.\nEpoca Seconda - Adolescenza.\nTratta degli otto anni \"d'ineducazione\", ozio e il suo primo viaggio.\n\u00c8 suddiviso in dieci capitoli.\nEpoca Terza - Giovinezza.\nTratta dei dieci anni di viaggi e dissolutezze e della conoscenza del suo fido servo Elia, che gli salver\u00e0 la vita.\nSuddiviso in quindici capitoli.\nEpoca Quarta - Virilit\u00e0.\nTratta dei trenta e pi\u00f9 anni di composizioni, traduzioni, e studi diversi.\nLa prima parte \u00e8 suddivisa in diciannove capitoli.\nL'autore smette di scrivere la biografia mentre era in Francia, a Parigi, all'inizio dei tumulti francesi.\nParte Seconda.\nProemietto.\nE prosegue con la seconda parte che arriva fino al trentunesimo capitolo. L'Alfieri continua il racconto dei suoi viaggi, l'arrivo in Firenze, l'inizio del recitare...\n...l'avvicinamento alle grandi letture latine e gli studi di Omero, Pindaro, lo studio autodidatta del greco e di Orazio.\nE conclude con il capitolo Tregesimoprimo.\nPer volont\u00e0 dell'Alfieri, il manoscritto fu eredit\u00e0 della contessa d'Albany. A lei diede il potere di farlo pubblicare o farlo \"ardere\" - Documento del Museo Le Fabre, Montpellier."}
{"id": "845813", "revid": "287204", "url": "https://it.wikipedia.org/wiki?curid=845813", "title": "Nemce", "text": "Nemce (in tedesco \"Deutschendorf\", in ungherese \"Z\u00f3lyomn\u00e9meti\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1473 quando re Mattia Corvino lo don\u00f2 a sua moglie Barbara, figlia di Hans Edelpegk, e madre del re Giovanni Corvino. Fu un insediamento di origine tedesca (\"Dewtzendorf\"), come indica il nome stesso, sempre legato alla citt\u00e0 di Bansk\u00e1 Bystrica."}
{"id": "845818", "revid": "181699", "url": "https://it.wikipedia.org/wiki?curid=845818", "title": "Oravce", "text": "Oravce (in tedesco \"Burgwiese\", in ungherese \"Or\u00f3c\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1557 (con il nome di \"Orawcze\") come insediamento di coloni provenienti dalla regione di Orava. Appartenne alla Signoria di V\u00edg\u013ea\u0161 e poi alle nobili famiglie dei Palugyay e Radvany/Radvansk\u00fd."}
{"id": "845820", "revid": "1305772", "url": "https://it.wikipedia.org/wiki?curid=845820", "title": "LED (disambigua)", "text": ""}
{"id": "845822", "revid": "110157", "url": "https://it.wikipedia.org/wiki?curid=845822", "title": "Podkonice", "text": "Podkonice (in tedesco \"Podkonitz\", in ungherese \"Padk\u00f3c\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1340 (con il nome di \"possessio Connyce\") in una lista del re d'Ungheria Carlo Roberto."}
{"id": "845825", "revid": "1272592", "url": "https://it.wikipedia.org/wiki?curid=845825", "title": "Elezioni regionali in Sardegna del 1961", "text": "Le elezioni regionali in Sardegna del 1961 si tennero il 18 giugno 1961.\nL'affluenza fu dell'86,8%."}
{"id": "845826", "revid": "339392", "url": "https://it.wikipedia.org/wiki?curid=845826", "title": "Udjat", "text": ""}
{"id": "845827", "revid": "110157", "url": "https://it.wikipedia.org/wiki?curid=845827", "title": "Pohronsk\u00fd Bukovec", "text": "Pohronsk\u00fd Bukovec (in tedesco \"Wukowitz\" o \"Buggowetz\", in ungherese \"Bukovec\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1563 (con il nome di \"Wuggawitz\")."}
{"id": "845830", "revid": "729019", "url": "https://it.wikipedia.org/wiki?curid=845830", "title": "Battaglia di Capo San Vincenzo (1797)", "text": "La battaglia di Capo San Vincenzo fu uno scontro navale che si svolse il 14 febbraio 1797 tra la flotta britannica al comando dell'Ammiraglio Sir John Jervis e quella spagnola sotto il viceammiraglio Don Jos\u00e9 de C\u00f3rdova y Ramos al largo di Capo San Vincenzo, sulla costa meridionale del Portogallo.\nPrologo.\nLa dichiarazione di guerra della Spagna alla Gran Bretagna ed al Portogallo nell'ottobre 1796, in seguito al Trattato di San Ildefonso con la Francia, rese la posizione inglese nel Mediterraneo indifendibile. La flotta combinata franco-spagnola di trentotto vascelli di linea superava assai di numero quella britannica del Mediterraneo di soli quindici vascelli di linea, costringendo gli inglesi ad evacuare le loro posizioni prima in Corsica e poi sull'Isola d'Elba.\nAll'inizio del 1797, la flotta spagnola, formata di ventisette vascelli, che teoricamente avrebbe dovuto congiungersi con quella francese ormeggiata a Brest, rimase a Cartagena con l'intenzione di far vela per Cadice, scortando cinquantasette navi mercantili che trasportavano principalmente mercurio \u2013 necessario per la produzione di oro ed argento \u2013 e che avrebbero dovuto gettare l'ancora nel porto assieme alle navi da guerra \"Neptuno\", \"Terribile\" e \"Bahama\", prima di volgersi contro le forze britanniche.\nDon Jos\u00e9 de C\u00f3rdoba e la flotta spagnola lasciarono Cartagena il 1\u00ba febbraio e avrebbero potuto raggiungere tranquillamente Cadice, ma a causa di un impetuoso vento di Levante che soffiava tra lo stretto di Gibilterra, la flotta spagnola fu sospinta nell'Atlantico. Quando il vento cess\u00f2, gli spagnoli iniziarono a ripristinare la rotta verso Cadice.\nNel frattempo, la flotta inglese del Mediterraneo, sotto il comando dell'Ammiraglio Sir John Jervis, aveva veleggiato da Tagus con dieci vascelli di linea tentando di intercettare la flotta spagnola. Il 6 febbraio, Jervis fu raggiunto davanti a Capo San Vincenzo dal Contrammiraglio William Parker con un rinforzo di cinque vascelli.\nL'11 febbraio, la fregata inglese \"Minerve\", al comando del Commodoro Horatio Nelson, pass\u00f2 attraverso la flotta spagnola, non vista a causa della fitta nebbia. Nelson raggiunse la flotta britannica al largo della Spagna il 13 febbraio, comunicando la posizione della flotta nemica a Jervis, che si trovava sulla sua nave ammiraglia, la \"Victory\". Ignari della grandezza della flotta spagnola\u00a0\u2013 tra la nebbia Nelson non era riuscito a contare le navi avversarie\u00a0\u2013 gli squadroni di Jervis fecero subito vela per intercettarla.\nLa battaglia.\nAll'alba del 14 febbraio 1797, giorno di san Valentino, le navi di Jervis si trovarono in posizione per affrontare gli spagnoli. Fu allora che Jervis vide chiaramente che vi erano almeno due navi spagnole per ogni nave inglese. In ogni caso, ritenendo pi\u00f9 rischioso ordinare una manovra di sganciamento che affrontare la flotta spagnola, decise di attaccare per tentare di impedire che questa si unisse alla flotta francese che la attendeva a Brest.\nPer fortuna degli inglesi la squadra spagnola era divisa in due gruppi, tatticamente mal disposti per il combattimento, mentre gli inglesi erano gi\u00e0 in linea. Jervis ordin\u00f2 alla sua flotta di passare tra i due gruppi per poter utilizzare la potenza di fuoco di tutte le batterie delle sue navi mentre la manovra impediva alla flotta spagnola di fare altrettanto. Mentre la linea inglese si incuneava attraverso gli spagnoli, il gruppo pi\u00f9 grande tentava di sganciarsi facendo vela nella direzione opposta, ed anche quello minore era in posizione per fare altrettanto. Jervis segnal\u00f2 alle sue navi di virare di prua controvento, una dopo l'altra, per allinearsi ed attaccare il centro del gruppo pi\u00f9 consistente prima che questo potesse fuggire verso Cadice.\nNelson era tornato sulla sua nave, la \"Captain\", che era la terzultima della linea britannica e si trovava nella retroguardia, troppo lontana per essere ingaggiata del tutto. Fu allora che Nelson disobbed\u00ec agli ordini. Non era una novit\u00e0, ma questa fu la sua prima insubordinazione diventata celebre. Invece di bordeggiare ed allinearsi, vir\u00f2 di poppa - diresse cio\u00e8 la prua non contro ma sopravento - e prese la via diretta per attaccare le tre enormi navi alla testa della divisione spagnola: la \"San Josef\" (tre ponti, 112 cannoni, prima classe secondo la classificazione britannica), la \"San Nicol\u00e1s de Bari\" (due ponti, 74 cannoni, terza classe) e la \"Sant\u00edsima Trinidad\" (quattro ponti, 130 cannoni, la pi\u00f9 potente nave da battaglia a vela mai costruita), l'ammiraglia di C\u00f3rdoba.\nJervis, vedendo la temeraria ma efficace manovra della \"Captain\", ordin\u00f2 all'ultima nave della linea, la \"Excellent\", comandata dal Capitano Cuthbert Collingwood, di compiere la stessa virata. Nel frattempo il fronte della linea inglese aveva completato la manovra e inizi\u00f2 a cannoneggiare la retroguardia spagnola.\nLa \"Captain\" era ora sotto il fuoco di ben sei navi nemiche. Perse la maggior parte del sartiame, impedendogli di manovrare. Nelson mosse allora contro la \"San Nicol\u00e1s\" per abbordarla. Intanto Collingwood sulla \"Excellent\" aveva ingaggiato la \"San Josef\" che si era avvicinata cos\u00ec tanto alla \"San Nicol\u00e1s\" da far rimanere le vele impigliate tra loro. Nelson fu cos\u00ec in grado di ordinare ai suoi uomini di abbordare la seconda nave spagnola passando per il ponte della prima. Questa manovra fu cos\u00ec inusuale e ampiamente ammirata nella Royal Navy, che usare una nave nemica per passare ad un'altra divenne noto scherzosamente come \"Nelson's patent bridge for boarding enemy vessels\" (\"il ponte brevettato di Nelson per abbordare le navi nemiche\").\nNel momento in cui la \"Sant\u00edsima Trinidad\" aveva ammainato la bandiera in segno di resa, la \"Pelayo\" e la \"San Pablo\", lontane da C\u00f3rdoba durante l'azione, essendo state inviate dal comandante il giorno prima, veleggiarono facendosi largo ed attaccando la \"Diadem\" e la \"Excellent\". Si dice che il capitano della \"Pelayo\", Cayetano Vald\u00e9s, avesse minacciato la \"Sant\u00edsima\" di aprire il fuoco contro di lei se non avesse rialzato l'insegna. L'intervento della \"Pelayo\" permise all'ammiraglia spagnola di allontanarsi dalla battaglia evitando la cattura. Cadde la notte e ci\u00f2 che restava della flotta spagnola riusc\u00ec a sganciarsi e a ritirarsi nel porto di Cadice.\nQuattro vascelli spagnoli erano stati catturati: la \"San Josef\", la \"San Nicol\u00e1s\", la \"Salvador del Mundo\" e la \"San Isidro\".\nJervis sal\u00ec sulla \"Irresistible\", dove si trovava anche Nelson - la \"Captain\" era ormai ridotta quasi un relitto - e lo abbracci\u00f2 cordialmente sul ponte di comando mostrando tutta la sua approvazione per la \u00abdisobbedienza\u00bb di Nelson ai suoi ordini. L'azione di Nelson, per quanto sfrontata fosse potuta apparire, aveva avuto un ruolo determinante nell'esito della battaglia.\nEpilogo.\nJervis ordin\u00f2 di distruggere le quattro navi catturate. Vennero tuttavia risparmiate e trasformate in vascelli di linea britannici. Diversi giorni dopo, la fregata \"Terpsichore\" scorse la \"Sant\u00edsima Trinidad\", gravemente danneggiata, veleggiare indietro per la Spagna. Il capitano Orozco, commissionato da C\u00f3rdoba, aveva issato la sua gran fiamma sulla fregata \"Diana\". La \"Terpsichore\" tent\u00f2 di attaccare battaglia ma si tenne sempre fuori tiro dai cannoni di poppa della \"Sant\u00edsima\" che le sparavano contro. Tuttavia la fregata inglese fu colpita per due volte durante la manovra, subendo alcuni danni al sartiame e agli alberi nonch\u00e9 ad alcune parti dello scafo. Il capitano Richard Bowmen ordin\u00f2 di continuare l'inseguimento, ma a maggiore distanza.\nConseguenze.\nLe perdite inglesi alla fine della battaglia furono di 74 morti, 227 feriti gravi e circa 100 feriti leggeri. Gli spagnoli subirono circa 1.000 tra morti e feriti. La flotta inglese dimostr\u00f2 che, nonostante la sua inferiorit\u00e0 numerica, la disciplina, l'allenamento e l'esperienza dei suoi marinai erano elementi vincenti nel conflitto.\nNella successiva ritirata spagnola alcune navi fuggirono verso Cadice mentre altre si diressero ad Algeciras. Il grosso della squadra spagnola entr\u00f2 a Cadice il 3 marzo e divenne oggetto dello scherno degli abitanti di Cadice per l'umiliante sconfitta. Come conseguenza di questa sconfitta Don Jos\u00e9 de C\u00f3rdoba fu arrestato e condotto sotto scorta a Madrid, dove dovette affrontare la Corte marziale che lo degrad\u00f2.\nPer il servizio reso alla nazione John Jervis fu elevato al rango di Conte di St. Vincent e Barone Jervis di Meaford nella Contea di Stafford. Gli fu inoltre assegnata una pensione di 3.000 sterline l'anno. Il Viceammiraglio Thompson e il Contrammiraglio Parker ricevettero il titolo di baronetto. Nelson fu insignito del titolo di cavaliere dell'Ordine del Bagno e contestualmente seppe di essere stato promosso contrammiraglio del blu. Il capitano Calder fu fatto anch'egli cavaliere. Una medaglia d'oro fu conferita ad ognuno dei capitani di vascello. Collingwood rifiut\u00f2 di accettarla, poich\u00e9 in precedenza gliene era gi\u00e0 stata promessa una in riconoscimento del ruolo ricoperto durante il Glorioso Primo di Giugno (altra importante vittoria della Royal Navy, risalente al 1794), sostenendo che anche in quella azione aveva fatto il suo dovere. Gli furono date entrambe, accompagnate da scuse ufficiali.\nDopo questa vittoria, nel mese di giugno, avendo dimostrato l'inadeguatezza della flotta spagnola, Jervis pose d'assedio Cadice. Egli invi\u00f2 Nelson con delle lance per tentare di prendere il porto nemico, ma l'azione fu respinta dal fuoco delle batterie della citt\u00e0. Qualche giorno dopo sempre a Capo San Vincenzo gli inglesi tentarono di annientare completamente la flotta spagnola, ma fallirono nell'intento e ci\u00f2 che rimaneva della squadra nemica fece vela per le Canarie. Nelson si mise subito all'inseguimento e nell'estate dello stesso anno tent\u00f2 un attacco di sorpresa a Santa Cruz de Tenerife. Tuttavia l'assalto inglese alle fortificazioni, all'epoca presidiate dal fior fiore delle truppe spagnole fu scoperto e dovette esser rimandato; perduta ogni possibilit\u00e0 di sorpresa, l'attacco sferrato due giorni dopo fu respinto con gravissime perdite; Nelson stesso perse il suo braccio destro, colpito al gomito dalla mitraglia del famoso cannone \"El Tigre\".\nIl blocco navale continu\u00f2 per i successivi tre anni, frustrando largamente le operazioni della flotta spagnola sino alla Pace di Amiens (1802). Il contenimento della minaccia spagnola, ed i successivi rinforzi sotto il suo comando, permisero a St Vincent di inviare una squadra navale sotto il comando di Nelson nel Mediterraneo l'anno seguente. Quella flotta, comprendente la \"Orion\" di Saumarez, la \"Culloden\" di Troubridge e la \"Goliath\", ora sotto il comando di Foley, avrebbe ristabilito il dominio britannico nel Mediterraneo nella battaglia del Nilo.\nConsiderazioni.\nFu una grande vittoria per l'Inghilterra e considerata l'evidente forza della flotta spagnola, un successo sorprendente. Del resto quando aveva visto i vascelli per la prima volta a Cadice nel 1793, Nelson aveva osservato che gli spagnoli facevano navi stupende ma avevano pessimi equipaggi. Effettivamente, in alcuni casi su un equipaggio di ottocento uomini, si contavano non pi\u00f9 di ottanta marinai capaci, il resto erano novellini o semplici soldati. Il loro ritmo di fuoco era spesso solo un quinto di quello inglese. E l'opinione di St. Vincent sugli spagnoli era che nessun ufficiale inglese con i nervi tollerabilmente saldi avrebbe dovuto preoccuparsi di quegli uomini \u00abmale equipaggiati, peggio selezionati e sconfitti nell'immaginazione prima ancora di lasciare il porto\u00bb.\nMa cosa era successo il giorno di san Valentino del 1797? Nelson aveva disobbedito agli ordini, cosa che nessun altro dei tredici comandanti aveva fatto. Le istruzioni permanenti per il combattimento del 1744 prescrivevano di formare una linea di battaglia nella quale, teoricamente, le navi britanniche avrebbero dovuto impegnare quelle nemiche fiancata contro fiancata. Nel 1756 per aver disobbedito a queste istruzioni l'Ammiraglio Byng era stato fucilato: per incoraggiare gli altri, come disse Voltaire. Ma Byng aveva avuto la sfortuna di essere stato sconfitto. A San Vincenzo Jervis aveva infranto le regole passando attraverso il varco tra i due tronconi della flotta spagnola, e a sua volta Nelson aveva disobbedito al comando di Jervis di bordeggiare ed allinearsi, ma solo per attaccare meglio il nemico. Ci\u00f2 che fece fu seguire il suo istinto, ed ebbe successo.\nAneddoti e testimonianze.\n\"Giusto, Sir John!\".\nSul cassero della \"Victory\", durante l'avvicinamento, Sir John Jervis ed i capitani Calder e Hallowell incominciarono a contare le navi nemiche:\nAl che, il capitano Hallowell divenne cos\u00ec eccitato da dare un colpetto sulla schiena di Jervis.\n\"Westminster Abbey o una gloriosa vittoria!\".\nLa \"Captain\" apr\u00ec il fuoco sulle navi spagnole [\"San Josef\" e \"San Nicol\u00e1s\"] lanciando una violenta bordata di babordo e accost\u00f2 a dritta agganciando il cabestano della \"San Nicol\u00e1s\". Nelson allora ordin\u00f2 agli uomini del suo equipaggio di abbordare la nave. Egli stesso guid\u00f2 l'assalto, spada in pugno, gridando: \u00abWestminster Abbey o una gloriosa vittoria!\u00bb, a significare che l'alternativa ad una gloriosa vittoria sarebbe stata una gloriosa morte con sepoltura nell'Abbazia di Westminster, dove tradizionalmente venivano sepolti i personaggi importanti.\nNelson scrisse in seguito:"}
{"id": "845843", "revid": "219110", "url": "https://it.wikipedia.org/wiki?curid=845843", "title": "Villa Mansi", "text": "Villa Mansi \u00e8 una delle pi\u00f9 famose ville lucchesi. Si trova in localit\u00e0 Segromigno in Monte (via delle Selvette 242), una frazione di Capannori in provincia di Lucca.\nLa villa presenta una bella facciata in stile manierista, sottolineata dalla veduta libera del grande prato antistante la villa.\nStoria e architettura esterna.\nEsiste una documentazione molto ricca della storia della villa: costruita dalla famiglia Benedetti fu venduta ai Cenami nel 1599. L'antica villa era un edificio a pianta rettangolare molto semplice, con un salone centrale sul quale si affacciavano le altre stanze, mentre attorno all'edificio si stendevano terreni agricoli, orti e semplici giardini.\nDal 1634 l'architetto urbinate Muzio Oddi (gi\u00e0 impegnato nella fortificazione delle ultime Mura di Lucca), ristruttur\u00f2 la villa e il parco in stile barocco francese, su richiesta dell'abate Paolo Cenami che viveva a Parigi.\nL'edificio principale venne ingrandito verso valle e fu costruita una facciata monumentale, con un portico rialzato al quale si accede da due rampe di scale, sopra il quale \u00e8 presente un'altana. Ai lati due ali pi\u00f9 basse sottolineano lo slancio della parte centrale. Notevole \u00e8 l'effetto bicromatico tra il grigio della pietra nelle parti strutturali e l'intonaco bianco-ocra, il tutto decorato da numerose statue, stemmi e cornici.\nNel 1675 la villa fu acquistata da Ottavio Mansi e nel 1742 venne decorata con la balaustra nella parte superiore della villa, con statue sul tetto. La facciata a monte invece venne sistemata nell'Ottocento, sopraelevandola di un piano e decorandola con un trofeo d'armi a bassorilievo sopra il portale. Attraverso Laura Mansi (n. 1927) la villa \u00e8 appartenuta alla famiglia Salom, di origini veneziane, e successivamente acquistata da altri proprietari nel 2008/2009.\n\u00c8 attualmente in vendita a 19 milioni di euro presso l'agenzia immobiliare \"Romolini\".\nL'interno.\nAll'interno le sale rispecchiano il gusto barocco dei decoratori, con una ricca profusione di dorature e grottesche. Il salone centrale fu decorato dal lucchese Stefano Tofanelli, che dipinse grandi tele con soggetti mitologici.\nIl parco.\nIl parco risale essenzialmente a due fasi: l'intervento di Filippo Juvarra nel Settecento, che elimin\u00f2 il classico giardino geometrico all'italiana e le terrazze in favore di un pendio, e il periodo ottocentesco quando fu deciso di creare un parco all'inglese.\nLo Juvarra realizz\u00f2 anche il pregevole sistema idrico che permetteva i giochi d'acqua, e molti effetti scenografici, oggi in larga parte perduti o stravolti: di quel periodo rococ\u00f2 rimane solo il \"Bagno di Diana\" (un ninfeo realizzato con il tufo) e la grande peschiera.\nNella parte est rimane una grande vasca asimmetrica e viali a stella. La palazzina dell'orologio risale invece all'Ottocento ed \u00e8 una tipica frivolezza in stile neogotico. Sono andati invece perduti gli edifici simmetrici delle limonaie e le quinte di siepi che tramite adattamenti prospettici evidenziavano con sofisticatezza la facciata della villa.\nDelle specie vegetali risalenti all'antico impianto secentesco si sono conservati fino ad oggi alcuni notevoli esemplari di querce e tassi, nonch\u00e9 alcuni tratti di siepi di alloro e bosso tagliate a formare \"pareti vegetali\" che originariamente perimetravano i giardini e facevano da guida alle prospettive. L'essenze esotiche quali, l'albero del tulipano, il cedro dell'Atlante, l'abete rosso, la douglasia, introdotte nel XIX secolo, sono diventate oggi alberi maestosi che conferiscono un sapore romantico al vasto prato erboso lievemente in declivio di fronte alla resistenza. Sul fianco ovest assai rilevante \u00e8 la presenza di un camelieto.\nUn'esedra fa da sfondo alla statua della peschiera sul retro della villa. Sul fianco est della residenza una nota spiccatamente esotica \u00e8 data da un vialetto di palme e da un fitto bosco di bamb\u00f9 che ombreggia la grotta di gusto barocco dalla quale scaturisce l'acqua che scorre poi in forma di ruscello costeggiando le scuderie.\nLeggenda.\nAttorno alla figura di Lucida Samminiati, pi\u00f9 conosciuta come Lucida Mansi, bellissima sposa di Gasparre Mansi, forse morta di peste nel 1649 si sono tramandate numerose leggende, tra le quali quella di un patto con il diavolo al quale la giovane cedette la sua anima in cambio della giovinezza per trent'anni. Al termine di questo periodo Lucida fu caricata dal Diavolo su una carrozza infuocata e, una volta percorse le Mura di Lucca, fu gettata nelle acque del laghetto dell'Orto botanico comunale di Lucca."}
{"id": "845846", "revid": "709565", "url": "https://it.wikipedia.org/wiki?curid=845846", "title": "Personaggi di Phil dal futuro", "text": "Qui di seguito sono elencati i personaggi della serie TV Phil dal Futuro."}
{"id": "845849", "revid": "289247", "url": "https://it.wikipedia.org/wiki?curid=845849", "title": "Mesia Superiore", "text": ""}
{"id": "845852", "revid": "580", "url": "https://it.wikipedia.org/wiki?curid=845852", "title": "Segromigno", "text": ""}
{"id": "845854", "revid": "62004", "url": "https://it.wikipedia.org/wiki?curid=845854", "title": "CR Flamengo", "text": ""}
{"id": "845855", "revid": "92723", "url": "https://it.wikipedia.org/wiki?curid=845855", "title": "Poniky", "text": "Poniky (in tedesco \"Ponik\", in ungherese \"P\u00f3nik\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1282 quando il borgomastro e sculteto Philippus condusse tagliaboschi dal Tirolo in questa localit\u00e0 rimasta deserta dopo il passaggio dei Tartari. Ad essi si aggiunsero presto minatori sassoni accorsi qui per sfruttare le locali miniere di oro, argento e rame. L'attivit\u00e0 estrattiva e il conseguente sviluppo dell'ingegneria metallurgica garantirono l'indipendenza economica del villaggio. Nel 1388 Pon\u00edky appartenne alla Signoria di \u013dup\u010da, e nel 1565 alla Camera di Bansk\u00e1 Bystrica. Fu gravemente danneggiato dai Turchi nel corso del XVI secolo: il giorno peggiore fu il 6 gennaio 1678 quando i Turchi catturarono 300 abitanti del villaggio.\nDel comune di Poniky fanno parte le frazioni di Ponick\u00e1 Huta (in tedesco \"Hochofen\") e Ponick\u00e1 Leh\u00f4tka (in tedesco \"Kleinponik\")."}
{"id": "845860", "revid": "110157", "url": "https://it.wikipedia.org/wiki?curid=845860", "title": "Povrazn\u00edk", "text": "Povrazn\u00edk (in tedesco \"Seilersdorf\", in ungherese \"P\u00f3r\u00e1z\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio venne fondato nel 1424 da montanari tedeschi. Nel XIII secolo appartenne alla Signoria di \u013dup\u010da e nel XV secolo alla citt\u00e0 di \u013dubietov\u00e1. "}
{"id": "845862", "revid": "2112183", "url": "https://it.wikipedia.org/wiki?curid=845862", "title": "Consiglio per i diritti umani delle Nazioni Unite", "text": "Il Consiglio per i diritti umani delle Nazioni Unite \u00e8 un organismo delle Nazioni Unite (UNHRC, in inglese \"United Nations Human Rights Council\"), con sede a Ginevra; organo sussidiario dell'Assemblea generale, lavora a stretto contatto con l'Alto Commissariato delle Nazioni Unite per i Diritti Umani. Dal 15 marzo 2006 ha sostituito la Commissione per i Diritti Umani delle Nazioni Unite. Il Consiglio per i diritti umani costituisce uno dei tre organi per i diritti umani basati sulla Carta delle Nazioni Unite, assieme all'Esame Periodico Universale e alle Procedure Speciali.\nStoria.\nIl Consiglio \u00e8 stato istituito il 15 marzo 2006 con la risoluzione 60/251 dell'Assemblea generale, approvata con 170 voti a favore, 4 contrari (Stati Uniti, Isole Marshall, Palau, Israele) e 3 astensioni (Bielorussia, Iran e Venezuela).\nIl Consiglio sostituisce, come organo di simile competenza ma dal potere decisionale pi\u00f9 forte, la Commissione per i Diritti Umani delle Nazioni Unite, istituita dal Consiglio economico e sociale nel 1946.\n\u00c8 composto da 47 Stati, eletti a scrutinio segreto dall'Assemblea generale a maggioranza dei suoi membri. Come in altri organismi dell'ONU, si applica il principio dell'equa ripartizione geografica; in questo caso, 13 Stati sono africani, 13 asiatici, 8 latino-americani, 6 est-europei, 7 europei occidentali e altri. I membri restano in carica tre anni e non sono rieleggibili. Al fine di assicurare un rinnovo periodico, nella prima composizione del Consiglio tredici Stati sono stati sorteggiati per essere sostituiti dopo un anno, e quattordici dopo due anni.\nLa Dichiarazione dei diritti dell'uomo evidenzia come la parit\u00e0 di condizioni debba essere assicurata a tutti, senza differenza alcuna, ma le vicende storiche testimoniano come tale condizione sia stata spesso negata e come anche adesso vi siano dei luoghi della Terra in cui parit\u00e0 e uguaglianza sono semplici utopie. La donna \u00e8 stata ed \u00e8 ancora oggetto di discriminazioni. Per tali ragioni risulta utile effettuare una breve ricognizione che illustri tale stato di cose.\nL'unica linea guida nella scelta dei membri indicata dalla risoluzione istitutiva \u00e8 che i \"membri eletti al consiglio devono affermare i pi\u00f9 alti livelli nella promozione e protezione dei diritti umani\".\nMandato.\nIl mandato del consiglio \u00e8 quello di supervisionare il rispetto e le violazioni dei diritti umani in tutti gli stati aderenti alle Nazioni Unite (anche quelli che hanno votato contro la creazione del Consiglio), e informare l'opinione pubblica mondiale dello stato dei diritti umani nel mondo.\nIl consiglio pu\u00f2 contare su 29 rappresentanti che si occupano di verificare la violazione di ciascuno dei diritti umani.\nIl consiglio, qualora ravvisasse violazioni dei diritti umani in un paese, pu\u00f2 aprire le cosiddette \"procedure speciali\": l'apertura di una \"procedura speciale\" pu\u00f2 essere richiesta da uno Stato membro o su segnalazione di un'organizzazione per il rispetto dei diritti umani; il consiglio delibera a maggioranza se si debba aprire o meno la procedura.\nSe viene aperta la procedura, un pool di esperti guidato da un rappresentante del consiglio si reca di persona nell'area interessata per verificare il rispetto dei diritti umani e le eventuali violazioni, per poi riferirne al Consiglio.\nIl consiglio a maggioranza decide in base al rapporto fornito se si \u00e8 verificata una violazione dei diritti umani, e pu\u00f2 imporre con una risoluzione il ripristino dei diritti umani violati.\nVa per\u00f2 precisato che la risoluzione non \u00e8 vincolante, ed il consiglio non pu\u00f2 imporre un embargo per la violazione dei diritti umani.\nAttualmente gli stati contro i quali \u00e8 stata aperta una \"procedura speciale \" sono 10: Birmania, Burundi, Cambogia, Congo, Corea del Nord, Haiti, Israele, Somalia, Sudan ed Uzbekistan.\nIl 30 giugno 2006 il consiglio, per la prima volta dalla sua creazione, ha ravvisato la violazione dei diritti umani da parte dello Stato di Israele nell'occupazione dei territori palestinesi.\nIl Consiglio dei diritti umani, alla conclusione del suo quinto periodo di sessioni, a Ginevra, ha deciso di interrompere l'incarico della denominata rappresentante personale dell'alta commissaria dei diritti umani per Cuba.\nCritiche ed accuse di scarsa credibilit\u00e0.\nLa presenza tra i membri di tale consiglio di numerosi stati non democratici al cui interno i diritti umani sarebbero violati ha attirato critiche.\nComposizione.\nCon la risoluzione che sanciva la nascita dell'UNHRC venne anche decisa la ripartizione dei 47 seggi tra i continenti: 13 seggi all'Africa, 13 seggi all'Asia, 6 all'Europa dell'Est, 8 seggi all'America Latina e Centrale, 7 tra Europa occidentale, America del Nord e Oceania.\nGli Stati membri durano in carica tre anni e l'elenco aggiornato \u00e8 disponibile sul sito ufficiale del Consiglio.\nCollegamenti esterni.\nSito della Commissione"}
{"id": "845864", "revid": "115592795", "url": "https://it.wikipedia.org/wiki?curid=845864", "title": "Pigugno", "text": "Il pigugno \u00e8 un gioco di carte diffuso soprattutto in provincia di Modena, in particolare a Spilamberto, Cognento e dintorni. Viene anche chiamato, confidenzialmente, \"pigugnino\" o \"pico\" (o, pi\u00f9 raramente, \"pigo\") oppure \"pig\u00f2gn\", \"pigugnin\" e \"al peg\u00f9n\" nel dialetto locale.\nPrende il nome dal Fante di Spade, che \u00e8 appunto \"il pigugno\" e che riveste un ruolo importante nel gioco.\nRegole e punteggio.\nSi gioca con un mazzo da 40 carte, normalmente in 4 o 5 giocatori. Secondo alcuni, il vero pigugno si gioca solo in 4 e a coppie.\nPer segnare i punti si traccia una croce e si assegna un ramo per ogni giocatore, per ogni busca si traccia una linea verso destra, ogni cinque busche si congiungono le linee e si passa a segnare le busche sul secondo piano. \nTutte le carte vengono distribuite fin dall'inizio fra i giocatori, si gioca in senso antiorario. La prima mano viene iniziata dal possessore del sette di denari (settebello); dalla seconda mano in poi il mazziere sar\u00e0 colui che ha preso il Pigugno e nelle mani successive il primo a giocare sar\u00e0 colui che siede alla destra del mazziere. \u00c8 obbligatorio rispondere a seme (spade, bastoni, denari e coppe) fin che si hanno carte del seme giocato. Se non si pu\u00f2 rispondere a seme il giocatore rifiuta, ci\u00f2 gioca una carta dalla mano a sua scelta. \nLa scala di forza delle carte \u00e8 la stessa del tressette ovvero; il Tre prende sul Due che prende sull'Asso e su tutte le altre carte nell'ordine (Re, Cavallo, Fante, Sette, Sei, ecc.).\nIl valore delle carte \u00e8 invece triplo rispetto a quello del tressette: l'Asso vale 3 punti, il Due, il Tre e le figure (Fante, Cavallo e Re) 1 punto ciascuno e le altre carte nessun punto, l'ultima mano vale 3 punti da aggiungersi al totale di chi la prende. In totale sono 35 punti.\nLo scopo del gioco \u00e8 fare almeno una presa (con meno punti possibile e soprattutto senza il pigugno, cio\u00e8 il Fante di Spade).\nAlla fine della partita chi avr\u00e0 fatto pi\u00f9 punti prender\u00e0 almeno una busca come chi ha preso il pigugno; fino a 17 punti si prende una busca, da 18 a 20 punti si prendono due busche, da 21 a 23 punti si prendono tre busche, a 24 punti si prendono quattro busche, a 25 punti se ne prendono cinque e cos\u00ec via. Se qualcuno non copre (\"sta fuori\") prende due busche, non si contano i punti, e chi ha preso il pigugno non prende nessuna busca. Nel caso in cui in due non coprano i due malcapitati si prendono quattro busche a testa, se in tre non coprono le busche diventano sei a testa. Se in due pareggiano le busche dei punti raddoppiano, se in tre pareggiano le busche triplicano. Se un giocatore fa 10 prese azzera le busche sullo score, gli altri tre si prendono sei busche. \nChi arriva a 10 busche \"va fuori\", cio\u00e8 continua a giocare ma ha perso. Altre varianti del gioco (che cambia da bar a bar) prevedono altre busche e altri modi di calcolare i punti.\nNel gioco a coppie perde la coppia che per prima ha o i due giocatori con 10 busche ciascuno o un giocatore con 15 busche.\nA Castelvetro di Modena \u00e8 stata portata una variante che rende molto pi\u00f9 complesso il gioco, specie a coppie. Il \"pigugno\" di volta in volta \u00e8 il fante del colore del primo tre che prende. Perde chi arriva a quattordici.\nAltra regola, diffusa a Vignola, che ha l'obiettivo di rendere partecipe anche colui che ha gi\u00e0 raggiunto le 10 busche, \u00e8 la \"badiala\". Infatti il giocatore che sarebbe teoricamente gi\u00e0 perdente, ha una ultima possibilit\u00e0 per vincere ancora, facendo arrivare a 10 busche contemporaneamente altri 2 giocatori. \nAltro dettaglio, il giocatore che ha raggiunto per primo le 10 busche, per poter fare la badiala, deve andare almeno a 11 busche. Se invece arriva a 20 busche, perde solo lui.\nSempre a Vignola si considera valida una presa, solo se ha almeno una figura. Se ci sono solo \"scartini\", \u00e8 come se non si avesse preso. \nLa variante \"Tr\u00f2vi\".\nLa variante \"Tr\u00f2vi\" prevede l'attribuzione, a ogni round, di una \"busca\"(penalit\u00e0) a colui che prende il pigugno, una per il massimo punteggio ottenuto, ed infine una aggiuntiva se si supera il punteggio di 15 punti.\nSe uno(o pi\u00f9) dei giocatori non effettua neanche una presa, colui che si \u00e8 attribuito la \"busca\" per il massimo punteggio (e eventualmente anche quella aggiuntiva) pu\u00f2 liberarsene passandola ad ciascuno dei giocatori che non ha effettuato prese.\nLa \"busca\" del pigugno rimane invece a colui che l'ha preso e non \u00e8 dunque \"trasferibile\".\nGrandi interpreti.\nMeson Dickson.\nMaestro della gestione, primo grande interprete di quest\u2019arte.\nPends.\nIl pi\u00f9 grande doppiettante della storia.\nIl guardone della Polli.\nCampione a livello regionale, ritiratosi da anni dai tornei professionali ora insegna ai giovani della polisportiva il gioco.\nBeppe lo Str*nzo.\nNessuno l\u2019ha mai visto giocare, ma \u00e8 ritenuto da tutti un vero professionista.\nDarmei Rey Manaj Zani (Darmenzi).\nIl pi\u00f9 grande bestemmiatore del gioco, detiene il record di 7 pigugni in 7 mani, entrato nel Guinness World Record nel 2019.\nPeppuzzo.\nLe voci di polisportiva narrano che perda sempre, non solo nel pigugno.\nAltri giochi simili.\nIl pigugno \u00e8 simile ad altri giochi regionali, e fa parte della grande famiglia delle varianti del Tressette a perdere. In particolare, a parte alcune differenze, assomiglia molto al Traversone e al Ciapa no; tuttavia, sembra essere l'unico caratterizzato dalla presenza di una carta speciale come, appunto, il pigugno.\nAltra variante del pigugno, nata in tempi pi\u00f9 moderni, \u00e8 il cosiddetto \"Pigugno Etilico\" la variante prevede l'assunzione di bevande alcoliche al posto delle tradizionali \"busche\"; questa variante che in tutto e per tutto resta identica al gioco originale, si \u00e8 diffusa particolarmente negli ambienti scolastici o generalmente negli ambiti comunitari."}
{"id": "845866", "revid": "110157", "url": "https://it.wikipedia.org/wiki?curid=845866", "title": "Priechod", "text": "Priechod (in tedesco \"Springwinkel\", in ungherese \"Perh\u00e1t\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta in una lista di citt\u00e0 nel 1340 (\"Prochod, Prekud\"). Nel XIII secolo appartenne alla Signoria di \u013dup\u010da e nel XV secolo alla Camera di Bansk\u00e1 Bystrica."}
{"id": "845869", "revid": "438678", "url": "https://it.wikipedia.org/wiki?curid=845869", "title": "Racing Club", "text": "Racing Club \u00e8 il nome di varie squadre sportive:"}
{"id": "845877", "revid": "767487", "url": "https://it.wikipedia.org/wiki?curid=845877", "title": "Rie\u010dka (Bansk\u00e1 Bystrica)", "text": "Rie\u010dka (in tedesco \"Ritschkendorf\", in ungherese \"R\u00e9cske\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1445 (\"Riczkadorf\") come possedimento della citt\u00e0 di Bansk\u00e1 Bystrica. Successivamente pass\u00f2 a due ricche famiglie di quella citt\u00e0: i Karl e gli Jung. Dal 1496 al 1546 appartenne ai potenti Thurz\u00f3, per poi passare alla Camera di Bansk\u00e1 Bystrica."}
{"id": "845878", "revid": "290023", "url": "https://it.wikipedia.org/wiki?curid=845878", "title": "Complesso nuragico di Palmavera", "text": "Il complesso nuragico di Palmavera \u00e8 un sito archeologico ubicato nella Sardegna nord-occidentale, nell\u2019area compresa tra la rada di Alghero e il golfo di Porto Conte.\nSi tratta di un insediamento umano costituito a partire dal XV secolo a.C., composto da un nuraghe complesso e dai resti di un villaggio costituito da circa 50 capanne.\nIl nuraghe, costruito con blocchi di calcare e arenaria, \u00e8 costituito da un corpo centrale con due torri e da un antemurale, attorno a questo nucleo si sviluppa un vasto villaggio di capanne, di cui oggi \u00e8 visibile solo un quarto della sua interezza ai tempi dell\u2019et\u00e0 del Bronzo, infatti le capanne originarie del villaggio si attestano a circa duecento. Le capanne sono di forma circolare e talvolta sono associate ad ambienti quadrangolari e sub-rettangolari. \nLa frequentazione del complesso \u00e8 riferibile ad un arco cronologico compreso tra la media et\u00e0 del Bronzo e la prima et\u00e0 del Ferro (XVIII secolo a.C. -IX secolo a.C./VIII secolo a.C.) . \nStoria e descrizione.\nPrima fase.\nLa torre principale risale alla prima fase (XV-XIV secolo a.C.) e conserva la camera centrale coperta a \"tholos\" e realizzata con pietre in calcare. La torre \u00e8 di tipo arcaico, con ingresso privo di anditi laterali e nicchie appena accennate nelle pareti della camera principale. Dovevano essere presenti anche alcune capanne all'esterno del nuraghe..\nSeconda fase.\nNella seconda fase (prima met\u00e0 del IX secolo a.C.) venne aggiunta una seconda torre e rifasciata la torre precedente, in blocchi di arenaria. Le due torri comunicano tramite un cortile interno e un corridoio con nicchie. Venne inoltre realizzata la capanna delle riunioni, fornita di un sedile in pietra che corre lungo tutto il perimetro, interrotto da una vasca realizzata con lastroni in pietra, di incerta funzione, e da un sedile rotondo in pietra per il capo, con accanto una nicchia nella parete. Al centro della capanna, su un altare circolare, si trova un modellino di torre nuragica in arenaria (l'originale \u00e8 al Museo nazionale archeologico ed etnografico G. A. Sanna di Sassari, sostituito in loco da una copia). In quest'epoca vennero inoltre costruite altre capanne nel villaggio, di maggiori dimensioni.\nTerza fase.\nNella terza fase (IX-VIII secolo a.C.) il nuraghe venne rifasciato con blocchi nuovamente in calcare e venne costruita intorno al nuraghe un muro esterno con quattro torri-capanne, venendo a formare due cortili esterni, divisi tra loro da un muro privo di aperture. In uno di questi cortili era inserita la capanna delle riunioni, nell'altro \u00e8 stato individuato un silos con imboccatura in blocchi di pietra.\nIl villaggio venne distrutto da un incendio probabilmente alla fine dell'VIII secolo a.C. e successivamente fu sporadicamente frequentato in epoca punica e romana, come attestano alcune ceramiche rinvenute.\nCampagne di scavi archeologici.\nI primi scavi vennero condotti nel 1905 da Antonio Taramelli, coadiuvato da Filippo Nissardi. Il villaggio venne riportato alla luce negli anni 1961-1963 ad opera di Guglielmo Maetzke, contemporaneamente ad interventi di restauro sui resti del nuraghe. Altri scavi nel complesso nuragico si sono svolti a cura di Alberto Moravetti negli anni 1976-1977, 1979 e 1986-1991\nLe alture circostanti il sito erano difese da nuraghi monotorre, alcuni dei quali ancora oggi in buono stato di conservazione.\nMolti dei reperti rinvenuti durante gli scavi, effettuati negli anni sessanta, sono esposti nei musei archeologici di Cagliari e di Sassari.\nRestauri.\nNel 1962 l'archeologo Guglielmo Maetzke aveva fatto un intervento di consolidamento del nuraghe. I consolidamenti furono eseguiti sulle parti alte dei paramenti esterni, sugli architravi delle aperture d'ingresso e sulle coperture dei corridoi. \nIl metodo adottato fu quello dello smontaggio e della ricostruzione delle parti, con qualche sostituzione di conci maggiormente danneggiati."}
{"id": "845891", "revid": "682976", "url": "https://it.wikipedia.org/wiki?curid=845891", "title": "Kalevipoeg (eroe)", "text": ""}
{"id": "845896", "revid": "287204", "url": "https://it.wikipedia.org/wiki?curid=845896", "title": "Kolo Toure", "text": ""}
{"id": "845897", "revid": "122812850", "url": "https://it.wikipedia.org/wiki?curid=845897", "title": "Arma bianca", "text": "L'arma bianca (rientra nella categoria delle armi proprie) indica tutte quelle armi la cui destinazione, a differenza delle armi improprie, \u00e8 l\u2019offesa alla persona, che si usano mediante l\u2019energia e l\u2019abilit\u00e0 dell\u2019uomo e che provocano ferite per mezzo di punte (come pugnali e baionette), forme contundenti (come manganelli e arieti) o lame di metallo (come spade e sciabole); quelle che lanciano oggetti bellici (come archi, balestre, cerbottane e catapulte), e quelle che fungono da difesa da esse (come scudi, \"spray antiaggressione\" e armature).\nLa locuzione deriverebbe dal bianco riflesso del sole sopra le superfici metalliche da parte di queste armi. Esso trova origine in tempi remoti, quando si volle indicare il passaggio tecnologico dalle lame di pietra, rame, bronzo e ferro, a quelle molto pi\u00f9 efficienti in acciaio, che in confronto apparivano, appunto, di colore bianco. Tale termine non figura nel lessico giuridico, quindi non \u00e8 adatto a definire correttamente questa categoria di armi nell'ambito legale.\nStoria.\nNell'et\u00e0 della pietra si fabbricarono lame, coltelli, scudi di selce, e mazze semplici o formate da un bastone spaccato a una delle estremit\u00e0, avente dentro lo spacco una pietra tenuta a posto con una legatura fatta di strisce di corteccia di albero o con una cordicella fatta di minugia attorcigliata.\nIn et\u00e0 antica, la hasta dei Romani era lunga circa 1.75 metri, quanto l'altezza di chi la portava il quale era chiamato hastatus. Nei secoli XV secolo, XVI secolo e XVII secolo si chiam\u00f2 \"picca\" ed era per la fanteria molto lunga, facendo riscontro all'antico \"\u03ba\u03cc\u03bd\u03c4\u03bf\u03c2,\" arma propria dei cavalieri o all'antica sarissa della fanteria dell'esercito macedone.\nFunzionamento.\nGli oggetti contundenti basano il danno inferto sul principio dell'urto col bersaglio e per questo, sono chiamati anche \"armi da botta\" e ne sono tipici rappresentanti i bastoni, i martelli, le mazze, le clave. Infatti, queste sono armi da offesa, con manico pi\u00f9 o meno lungo atte a ferire, ammaccare, contundere mediante percossa. I bastoni nodosi e le clave rappresentano i rudimenti di tali armi e sono antichi quanto l'umanit\u00e0. Dopo le clave vennero le mazze e quindi la scure nell'et\u00e0 della pietra. Segu\u00ec il mazzafrusto (o flagello) simile al flagrum degli antichi romani, strumento di punizione formato da parecchie catene con palle di metallo alla loro estremit\u00e0, sospese ad un manico corto: tale strumento fu anche usato come arma da guerra.\nLe lame invece, si basano appunto sull'utilizzo della lama: questa \u00e8 un pezzo di metallo di forma adeguata che presenta una o pi\u00f9 parti affilate chiamate \"filo\".\nLe lame possono essere pi\u00f9 adatte a tagliare (in questo caso si parla di \"armi da taglio\" e ne sono tipici rappresentanti le spade, i coltelli, le sciabole e le asce) od a colpire di punta per penetrare nel bersaglio (da qui la nascita del termine \"armi da punta\"), come i pugnali o le lance, le picche e le baionette: a questo scopo, alcune armi da punta non prevedono nemmeno la presenza del filo sulla lama, ma hanno solamente la punta acuminata necessaria per penetrare e/o sfondare (come alcuni stiletti, i fioretti, i \"centodieci\", il \"becco di corvo\").\nEsistono pure le armi da lancio come l'arco e la balestra; esse grazie alla forza fisica dell'uomo e in abbinamento a dispositivi meccanici (ma sempre caricati dalla forza del lanciatore) servono per lanciare - anche a distanze considerevoli - proiettili di vario tipo come pietre, frecce, quadrella, o vengono esse stesse lanciate (giavellotto, asce da lancio, coltelli da lancio).\nClassificazione.\nSecondo alcuni sono dette armi bianche le armi che non provocano rumore. Per altri, si possono definire come gli strumenti atti ad offendere e che sfruttano solo la forza del combattente. Oppure si possono definire come tutte le armi in metallo che non siano armi da fuoco.\nSi possono suddividere le armi bianche secondo la dimensione: armi corte da mano, armi lunghe da mano e armi inastate, ad esempio:\nInoltre possono essere divise pure a seconda del fine per cui sono state costruite, quindi in:"}
{"id": "845898", "revid": "2121138", "url": "https://it.wikipedia.org/wiki?curid=845898", "title": "Rastatt", "text": "Rastatt (in alemanno \"Raschdi\") \u00e8 una citt\u00e0 della Germania che conta abitanti, situata nella regione del Baden-W\u00fcrttemberg. Dista 22\u00a0km da Karlsruhe.\nStoria.\nIn questa localit\u00e0, nel 1714, fu stipulato il trattato di pace che \u00e8 ricordato con il suo nome.\nAmministrazione.\nGemellaggi.\nRastatt \u00e8 gemellata con:\n&lt;br&gt;"}
{"id": "845901", "revid": "400694", "url": "https://it.wikipedia.org/wiki?curid=845901", "title": "Pure S.E.X.", "text": "Pure S.E.X. \u00e8 il secondo album in studio del cantante statunitense Adam Bomb, pubblicato nel 1990."}
{"id": "845904", "revid": "767487", "url": "https://it.wikipedia.org/wiki?curid=845904", "title": "L'asso nella manica", "text": "L'asso nella manica (\"Ace in the Hole\") \u00e8 un film drammatico statunitense del 1951, diretto da Billy Wilder.\nTrama.\nCharles \"Chuck\" Tatum \u00e8 un giornalista privo di scrupoli che, a causa dei suoi vizi (\u00e8 un forte bevitore e un donnaiolo), viene licenziato dai pi\u00f9 prestigiosi quotidiani di New York, Chicago e Detroit.\nPer necessit\u00e0 si trasferisce quindi ad Albuquerque, una piccola cittadina ancora mezza indiana e mezza messicana, nell'attesa di potere scrivere un articolo cos\u00ec importante da riportarlo negli ambienti che contano del giornalismo.\nMandato a coprire un evento fuori citt\u00e0, si imbatte in una frana che ha intrappolato un uomo, Leo Minosa, sceso a saccheggiare le tombe indiane di una vecchia caverna. Sfoderando tutto il suo fiuto per la notizia, ma anche il suo cinismo, contro il parere del capocantiere Smollet che vorrebbe procedere pi\u00f9 velocemente puntellando la caverna, concorda con lo sceriffo del luogo di ritardare il pi\u00f9 possibile gli aiuti, facendo perforare la roccia dall'altura con una perforatrice, allo scopo di creare clamore attorno all'evento, in modo da assicurarsene l'esclusiva. In tutto ci\u00f2 si assicura anche la complicit\u00e0 della moglie di Leo, Lorraine, che gestisce in loco una piccola fatiscente locanda. Stufa della misera vita che conduce, Lorraine compatisce e disprezza il marito e intende lasciarlo.\nMan mano che la squadra di soccorso monta la perforatrice sull'altura sopra la caverna e procede a perforare per raggiungere la caverna in cui \u00e8 prigioniero Minosa, il sito del crollo si trasforma in un grottesco \"Luna Park\" con migliaia di curiosi affollati in roulotte e campeggi, giostre, baracconi, concerti country e quant'altro. La locanda di Lorraine, l'unica in zona, viene invasa dai turisti e fioccano inaspettati incassi.\nTatum e lo Sceriffo Kretzer sfruttano la situazione fino all'ultimo e persino Herbie Cook, il giovane e ingenuo fotografo che accompagnava il reporter, inizia a sognare di fare il salto verso la metropoli e i grandi quotidiani insieme a lui.\nPurtroppo i giorni di immobilit\u00e0 al freddo e all'umido minano la pur solida salute di Leo, che contrae la polmonite; in extremis Tatum, sapendo che la sua gallina dalle uova d'oro ha meno di un giorno di vita, tenta di tornare al piano originario, ma il capocantiere Smollett lo avverte che le vibrazioni del maglio pneumatico hanno tanto indebolito la volta da rendere impraticabile quel sistema.\nLeo muore, i sogni di Tatum si infrangono, Kretzer e Smollett vanno incontro a inchieste e indagini sulla loro erronea gestione dell'incidente e in ultimo Lorraine, insultata e maltrattata dal giornalista, lo pugnala al fianco con un paio di forbici, lasciando poi la zona col denaro guadagnato nel corso della settimana.\nProduzione.\nLa trama del film \u00e8 stata ispirata da due eventi della vita reale:\nIn entrambi i casi, le vittime morirono prima di essere salvate.\nIl set del film era uno dei pi\u00f9 grandi fino ad allora costruiti, misurava 370 metri di altezza e 490 metri di profondit\u00e0 includendo una collina rocciosa dove era crollata la grotta. Inoltre vi erano numerose bancarelle lungo la strada, parcheggi, e un luna park. Le scene hanno occupato pi\u00f9 di 1.000 comparse e oltre 400 automobili.\nIl costo finale del film \u00e8 stato di 1.821.000 dollari, di cui 250.000 dollari come compenso a Wilder come scrittore, produttore, e regista.\nCritica.\nMelodramma sulla macchinazione di un giornalista disposto a tutto pur di raggiungere lo scoop, con questo film il regista precorre il tema della spettacolarizzazione della cronaca, fino alla morte dei protagonisti, e delinea un amaro spaccato della societ\u00e0 contemporanea, di cui dimostra di conoscere bene i meccanismi."}
{"id": "845921", "revid": "32428", "url": "https://it.wikipedia.org/wiki?curid=845921", "title": "Chiesa San Carlo alle Mortelle", "text": ""}
{"id": "845940", "revid": "767487", "url": "https://it.wikipedia.org/wiki?curid=845940", "title": "Grave New World (Adam Bomb)", "text": "Grave New World \u00e8 il terzo album di Adam Bomb, uscito il 12 aprile 1993 per l'Etichetta Sony."}
{"id": "845941", "revid": "275619", "url": "https://it.wikipedia.org/wiki?curid=845941", "title": "Kakuzu", "text": ""}
{"id": "845944", "revid": "1711941", "url": "https://it.wikipedia.org/wiki?curid=845944", "title": "Nuada", "text": "Nella mitologia irlandese, Nuada o \"Nuadu\" (in seguito \"Nuadha\"), noto con l'epiteto di \"Airgetl\u00e1m\" \"mano o braccio d'argento\", fu il primo sovrano dei T\u00faatha D\u00e9 Danann.\n\"Nuada\" regn\u00f2 sui Tuatha D\u00e9 Danann per sette anni prima che loro giungessero in Irlanda. Giunti nell'isola entrarono in contatto con i suoi abitanti, i \"Fir Bolg\", a cui \"Nuada\" chiese met\u00e0 dell'isola. I \"Fir Bolg\" rifiutarono. I due popoli si scontrarono nella prima battaglia di \"Magh Tuiredh\" (nell'odierna Contea di Mayo) e i \"T\u00faatha D\u00e9 Danann\" sconfissero i \"Fir Bolg\". \"Nuada\" perse un braccio scontrandosi col campione dei \"Fir Bolg\", \"Sreng\". L'alleato di \"Nuada\", \"Aengaba\" di Norvegia, affront\u00f2 allora \"Sreng\", ma fu ferito a morte, mentre il \"Dagda\" proteggeva \"Nuada\". Cinque soldati di \"Dagda\" portarono \"Nuada\" lontano dal campo di battaglia, mentre i \"Tuatha D\u00e9 Danann\" recuperarono la parte superiore del braccio del loro sovrano nel corso dello scontro. Alla fine i \"Fir Bolg\" furono sconfitti. I Tuatha D\u00e9 Danann concessero a \"Sreng\" un quarto dell'Irlanda e lui scelse il \"Connacht\". Dato che aveva perso un braccio, \"Nuada\", in base alle usanze in vigore che impedivano a un mutilato di regnare, dovette cedere il trono a \"Bres\", un principe dei Fomoriani, tradizionali nemici dei popoli irlandesi, che imposero un pesante tributo ai Tuatha D\u00e9 Danann. Essi iniziarono a sopportare male il loro nuovo sovrano, e dopo sette anni di regno \"Bress\" fu rimosso e \"Nuada\", al quale era stata applicata una protesi d'argento, riconquist\u00f2 il trono irlandese, regnando per pi\u00f9 di vent'anni.\n\"Bress\", aiutato dal fomoriano \"Balor\", cerc\u00f2 di riprendersi il trono con la forza facendo cos\u00ec scoppiare di nuovo la guerra. Quando il giovane e forte \"L\u00fag\" raggiunse la corte di \"Nuada\", il re gli affid\u00f2 la guida dei \"Tuatha D\u00e9 Danann\" contro i Fomoriani e gli cedette il potere. Nella seconda battaglia di \"Magh Tuiredh\" \"Nuada\" fu ucciso e decapitato da \"Balor\", poi ucciso da \"L\u00fag\", che port\u00f2 i Tuatha D\u00e9 Danann alla vittoria.\nLa grande spada di \"Nuada\" \u00e8 uno dei Quattro Tesori d'Irlanda dei Tuatha D\u00e9 Danann.\n\"Nuada\" potrebbe essere identificato con Elcmar e forse Nechtan. Altre figure con lo stesso nome comprendono il successivo re supremo irlandese \"Nuadu Finn F\u00e1il\" e \"Nuadu Necht\", e \"Nuada\", nonno materno di \"Fionn mac Cumhaill\". Un rivale di \"Conn\" delle Cento Battaglie fu \"Mug Nuadat\" (\"Schiavo di \"Nuada\"\"). I \"Delbhna\", antico popolo d'Irlanda, aveva un ramo chiamato \"Delbhna Nuadat\" che viveva nella Contea di \"Roscommon\". L'odierna citt\u00e0 di \"Maynooth\", nella Contea di \"Kildare\", prese il suo nome da \"Nuada\" (in irlandese \u00e8 denominata infatti \"Maigh Nuada\", cio\u00e8 \"Il trono di \"Nuada\"\")."}
{"id": "845945", "revid": "1543377", "url": "https://it.wikipedia.org/wiki?curid=845945", "title": "Cromosoma 10", "text": "Con il nome di cromosoma 10 si indica, per convenzione, il decimo cromosoma autosomico umano in ordine di grandezza (calcolando anche il cromosoma X, risulta essere l'undicesimo). Gli individui presentano solitamente due copie del cromosoma 10, come di ogni autosoma. Il cromosoma 10 possiede oltre 135 milioni di nucleotidi. I due cromosomi 10 rappresentano tra 4 e il 4,5% del DNA totale nella cellula.\nIl cromosoma 10 contiene di certo circa 1000 geni, ma si ritiene possa contenerne fino a 1200.\nIl numero di polimorfismi a singolo nucleotide (SNP) individuati \u00e8 di oltre 550.000.\nGeni.\nI seguenti geni sono alcuni di quelli localizzati sul cromosoma 10:\nMalattie.\nLe seguenti malattie hanno una qualche correlazione con i geni del cromosoma 10:"}
{"id": "845947", "revid": "196390", "url": "https://it.wikipedia.org/wiki?curid=845947", "title": "Sergeij Alejnikov", "text": ""}
{"id": "845951", "revid": "62004", "url": "https://it.wikipedia.org/wiki?curid=845951", "title": "Miguel Luis Pinto Veloso", "text": ""}
{"id": "845952", "revid": "214579", "url": "https://it.wikipedia.org/wiki?curid=845952", "title": "Capanna Giovanni Gnifetti", "text": "La capanna Giovanni Gnifetti \u00e8 un rifugio situato nel comune di Gressoney-La-Trinit\u00e9 (AO), sul versante valdostano del Monte Rosa, nelle Alpi Pennine, a 3647 m s.l.m.\nStoria.\nIl primo rifugio sorto sul costone roccioso che separa il ghiacciaio del Garstelet e il ghiacciaio del Lys era soltanto un piccolo bivacco, che fu inaugurato il 15 ottobre 1876. A quella prima costruzione, negli ultimi anni del XIX secolo, si aggiunsero nuovi locali per aumentare la capienza del rifugio; poi, nel 1907, la capanna fu completamente ricostruita, aumentando ancora di dimensioni, e, di nuovo, ulteriormente ampliata nel 1937. L'attuale struttura, che sostitu\u00ec la precedente, fu costruita nel 1967, in occasione dei festeggiamenti per il centenario della fondazione della sezione Cai di Varallo.\nIl rifugio fu intitolato a don Giovanni Gnifetti, parroco di Alagna Valsesia e appassionato alpinista, autore della prima salita, nel 1842, su una delle pi\u00f9 alte cime del Monte Rosa, che ora porta il suo nome (punta Gnifetti o Signalkuppe) e dove sorge la capanna Regina Margherita.\nCaratteristiche e informazioni.\nIl rifugio dispone di 176 posti letto (12 dei quali nel locale invernale aperto tutto l'anno) ed \u00e8 aperto, con servizio di pernottamento e ristorazione, da Pasqua fino a settembre. (Informarsi contattando il rifugio o la sede CAI per le date stagionali)\nAccessi.\nFino a quando c'era la funivia \"Bocchetta delle Pisse - Punta Indren\", gli escursionisti preferivano servirsi di questo impianto di risalita per evitare il tratto dello \"Stolemberg\", che allungava l'escursione di circa 2 ore. Dopodich\u00e9, si attraversava il Ghiacciaio di Indren, si raggiungeva il ghiacciaio del \"Garstelet\" e si arrivava alla Capanna.\nNell'estate del 2008 la funivia \u00e8 stata tolta, quindi era obbligatorio passare dal \"Passo dei Salati\", sorpassare lo Stolemberg e ritrovarsi alla Punta Indren.\nDal 2010 la capanna \u00e8 nuovamente raggiungibile, in circa due ore di cammino, dalla Punta Indren (nuova funivia Passo dei Salati-Punta Indren, inaugurata nella stagione invernale 2009-2010).\nIn alternativa, la Capanna pu\u00f2 essere raggiunta in circa 4 ore, con facile sentiero e transitando dal Rifugio Citt\u00e0 di Mantova, partendo dal Gabiet a cui si perviene con funivia da Stafal, frazione di Gressoney-La-Trinit\u00e9\nAscensioni.\nLe principali ascensioni, la maggior parte delle quali di natura alpinistica, che possono essere compiute dalla capanna sono:\nCuriosit\u00e0.\nNei pressi del rifugio sorge una cappella dedicata alla Madonna della Neve, dove ogni anno, in occasione della festa la prima domenica di agosto, viene celebrata la messa. Questa cappella \u00e8 l'edificio religioso costruito all'altitudine pi\u00f9 elevata in Europa."}
{"id": "845956", "revid": "484362", "url": "https://it.wikipedia.org/wiki?curid=845956", "title": "Rivers", "text": "Rivers \u00e8 uno dei 36 stati della Nigeria, situato nel sud della Nigeria con capitale Port Harcourt.\nLa lingua predominante \u00e8 la lingua igbo. La parte interna dello Stato consiste per lo pi\u00f9 di foreste tropicali; verso la costa dell'Oceano Atlantico, il delta del Niger contribuisce a rendere l'ambiente pi\u00f9 paludoso ed umido. Rivers State ha fatto parte dell\"'Oil Rivers Protectorate\" dal 1885 al 1893, quando divenne parte del \"Niger Coast Protectorate\". Lo Stato \u00e8 stato creato nel 1967 dalla spartizione della vecchia Eastern Region. Fino al 1996, Rivers conteneva al proprio interno anche l'area dello Stato di Bayelsa.\nSuddivisioni.\nLo stato di Rivers \u00e8 suddiviso in ventitr\u00e9 aree a governo locale (\"local government areas\"):"}
{"id": "845965", "revid": "599013", "url": "https://it.wikipedia.org/wiki?curid=845965", "title": "Ismael Urzaiz", "text": "Ha militato per undici anni nelle file dell'Athletic Club, squadra da cui si \u00e8 svincolato nel 2007 dopo aver giocato in totale 419 partite e aver segnato 129 gol. Ha poi giocato nell', ma il contratto non gli \u00e8 stato rinnovato."}
{"id": "845967", "revid": "339392", "url": "https://it.wikipedia.org/wiki?curid=845967", "title": "Foreste tropicali", "text": ""}
{"id": "845975", "revid": "635893", "url": "https://it.wikipedia.org/wiki?curid=845975", "title": "Urola", "text": "Il fiume Urola \u00e8 uno dei principali fiumi della provincia Basca di Guip\u00fazcoa.\nNasce nei Monti Baschi dalle falde del monte Aizkorri (di circa 1500\u00a0m), attraversa la provincia di Guip\u00fazcoa per 59\u00a0km incontrando le seguenti localit\u00e0: Legazpi, Zumarraga, Urretxu, Azkoitia, Azpeitia, Zestoa, Aizarnazabal e Zumaia, dove il fiume sfocia nel Golfo di Biscaglia, detto anche Mar Cantabrico.\nI suoi principali affluenti sono: Ibaieder, Errezil, Altzolaras y Larruondo.\nLa parola Urola \u00e8 una parola composta dai termini \"Ur\" e \"Ola\", che in Euskera, lingua basca, significano acqua e fabbrica ed avrebbe il significato di fabbriche funzionanti per mezzo dell'acqua; infatti molte piccole industrie i cui macchinari funzionavano attraverso la forza dell'acqua erano state installate nella valle sin dal Medioevo."}
{"id": "845977", "revid": "254401", "url": "https://it.wikipedia.org/wiki?curid=845977", "title": "Ranieri", "text": ""}
{"id": "845978", "revid": "466539", "url": "https://it.wikipedia.org/wiki?curid=845978", "title": "Parabola del granello di senape", "text": "La parabola del granello di senape \u00e8 una parabola di Ges\u00f9 contenuta nei tre vangeli sinottici (\"Vangelo secondo Matteo\" , \"Vangelo secondo Marco\" e \"Vangelo secondo Luca\" ) e nel \"Vangelo di Tommaso\" (20). Possibili paralleli ebraici della Bibbia sono Daniele e ; Ezechiele e .\nLa parabola mette a confronto il Regno dei Cieli con un grano di senape: questo, secondo la parabola, \u00e8 il pi\u00f9 piccolo tra tutti i semi e tuttavia, dopo che viene seminato, si trasforma in una pianta con rami tanto grandi che gli uccelli vi si possono posare.\nGli studiosi curatori del \"Nuovo Grande Commentario Biblico\" rilevano come la parabola faccia riferimento ad elementi non reali, non essendo il seme di senape il pi\u00f9 piccolo esistente, neppure ai tempi di Ges\u00f9, e come questo seme diventi poi un arbusto di dimensioni e robustezza modeste, rendendo - per gli esegeti curatori dell'interconfessionale Bibbia TOB - \"iperbolica la menzione di un albero in cui gli uccelli nidificano\".\nParabola.\nLe versioni della parabola, secondo le traduzioni dei vangeli sinottici nell'edizione CEI, sono le seguenti:\nAutenticit\u00e0.\nSecondo gli studi del \"Jesus Seminar\" (ma non tutti sono d'accordo sul valore delle ricerche di questa corrente esegetica), questa parabola \u00e8 da considerarsi un detto autentico di Ges\u00f9. Secondo i criteri stabiliti dal \"Jesu Seminar\", la certezza dell'autenticit\u00e0 \u00e8, per i vangeli canonici, pari al 74% per quella di \"Marco\", mentre \u00e8 al 69% e al 67% rispettivamente per quelle di \"Luca\" e \"Matteo\". Per gli scritti apocrifi, come \"il vangelo di Tommaso\", la certezza \u00e8 pari al 76%.."}
{"id": "845981", "revid": "112761341", "url": "https://it.wikipedia.org/wiki?curid=845981", "title": "Ville napoleoniche di Portoferraio", "text": "A Portoferraio esistono almeno due ville napoleoniche, oltre ad alcune residenze periodicamente abitate dall'imperatore.\nStoria e descrizione.\nNapoleone Bonaparte fu esiliato sull'Isola d'Elba dal 1814 al 1815. A Portoferraio, la cittadina che scelse come capoluogo, egli possedeva due residenze principali: la Palazzina dei Mulini e la Villa di San Martino, rispettivamente la residenza pubblica e quella privata dell'Imperatore in esilio.\nAltre residenze in tutta l'isola vennero inoltre periodicamente abitate: a Portolongone, a Rio Marina e nel Romitorio della Madonna del Monte a Marciana.\nAll'Elba Napoleone ricostru\u00ec in piccolo l'apparato tecnico-burocratico con il quale aveva costruito l'Impero. Ebbe per\u00f2 numerose limitazioni, soprattutto a causa degli ostacoli continuamente posti da Luigi XVIII di Francia, che si rifiut\u00f2 di rilasciargli la provvisione prevista dal trattato di Fontainebleau, dovendo quindi contare solo sulle risorse locali e sulla tassazione delle comunit\u00e0 dell'isola.\nOltre alle dimore oggi restano quali tracce della presenza dell'imperatore sull'isola strade, le fortificazioni restaurate e una scuola d'arte. Le due regge di Portoferraio simboleggiano rispettivamente la vita pubblica e la vita privata dell'imperatore.\nAltre opere di Napoleone all'Elba.\nAll'Elba l'imperatore svilupp\u00f2 l'idea dello Stato attraverso un piano programmatico, sebbene spesso confuso da scritti encomiastici o denigrativi stratificati. In un arco di tempo limitato l'imperatore riusc\u00ec a organizzare all'Elba l'applicazione di questo piano, che deve soprattutto trasparire dalla qualit\u00e0 dell'amministrazione data dalla preparazione dei suoi funzionari.\nNapoleone ricompose all'Elba, anche se in forma necessariamente ridotta, l'apparato burocratico e tecnico che lo aveva aiutato a costruire l'Impero. Ogni programma ideato o seguito sull'isola partiva da ordine delle autorit\u00e0 sovrane. Tuttavia la volont\u00e0 di Napoleone venne soffocata dalle continue difficolt\u00e0 di bilancio causate dalle inadempienze del Re di Francia che segu\u00ec la provvigione stanziata dal Trattato di Fontainebleau. Napoleone dovette quindi contare sulle risorse locali: proventi delle miniere, saline, tonnare, e sulle tasse rastrellate nelle comunit\u00e0 elbane.\nNella maggior parte dei casi rimangono realizzazioni non completate, ma intenti progettuali come per le strade, la Sanit\u00e0, le acque, il sistema portuale, analoghi a quelli del periodo dell'impero. Rimangono tuttavia alcuni punti fermi nella esecuzione del programma napoleonico: la fondazione di una scuola d'arte, l'aggiornamento del sistema fortificato, ma soprattutto le residenze che ancora oggi testimoniano con la maggior rappresentativit\u00e0 il suo soggiorno nell'isola.\n\u00c8 tuttavia fuori luogo pensare che le sedi imperiali all'Elba siano confrontabili con quelle di Parigi. Cos\u00ec il visitatore che si avvicina a questi luoghi trova modo di misurare le limitazioni delle disponibilit\u00e0 dello Stato e del Sovrano che spesso si intrecciano e si sovrappongono, e apprezzare contemporaneamente l'efficienza delle realizzazioni e l'eleganza di certe soluzioni tecniche e formali."}
{"id": "845983", "revid": "599013", "url": "https://it.wikipedia.org/wiki?curid=845983", "title": "Mikel Da\u00f1obeitia", "text": ""}
{"id": "845988", "revid": "61051", "url": "https://it.wikipedia.org/wiki?curid=845988", "title": "Metamorfismo di contatto", "text": "Il metamorfismo di contatto \u00e8 un particolare tipo di metamorfismo che avviene in un magma che, risalendo da zone profonde di crosta e mantello, intrude e staziona in zone meno profonde della crosta. Il magma, che si trova a temperatura pi\u00f9 alta rispetto alle rocce incassanti, inizia a cedere calore innescando quindi reazioni di metamorfismo. Intorno ai plutoni si ha quindi una zona che ha subito metamorfismo e che prende il nome di aureola di contatto. Il grado di metamorfismo non \u00e8 costante in tutta l'aureola ma diminuisce concentricamente dalla zona di contatto con il magma verso la zona pi\u00f9 esterna.\nForma dell'aureola.\nL'estensione e il grado di metamorfismo raggiunto nell'aureola dipende da alcuni fattori:\nTenendo conto di questi fattori si pu\u00f2 quindi vedere come in presenza di intrusioni acide (ricchi in fluidi) avremo, tendenzialmente, aureole con grandi spessori e temperature relativamente basse, mentre in caso di intrusioni basiche avremo aureole con spessori ridotti ma elevate temperature iniziali. Nel caso di intrusione di magma saturato in acqua si ha la formazione di moti convettivi nei fluidi delle rocce incassanti, che sono in grado di portare il calore a distanze nell'ordine della decina di chilometri.\nSuddivisioni.\nIl metamorfismo di contatto si pu\u00f2 suddividere in tre gruppi, che ricalcano la temperatura raggiunta dal sistema:\nFacies delle cornubianiti ad albite ed epidoto.\nQuesta \u00e8 la facies di pi\u00f9 bassa temperatura ed \u00e8 caratterizzata dal fatto che il plagioclasio \u00e8 di tipo albitico, dato che il calcio non pu\u00f2 entrare nel reticolo cristallino, e che gli eccessi di calcio vengono cristallizzati nell'epidoto. I limiti di temperatura di questa facies vanno da 300-350\u00a0\u00b0C fino a 500-520\u00a0\u00b0C\nFacies delle cornubianiti ad orneblenda.\nQuesta facies \u00e8 caratterizzata dalla stabilit\u00e0 dell'orneblenda e dalla comparsa di cordierite. Il calcio inoltre pu\u00f2 ora entrare nel reticolo del pirosseno grazie alla reazione:\nIl limite superiore di questa facies \u00e8 dato dalla temperatura di reazione della muscovite e del quarzo che \u00e8 stimata a 580-600\u00a0\u00b0C.\nFacies delle cornubianiti a cordierite e feldspato potassico.\nQuesta facies \u00e8 caratterizzata dalla formazione del feldspato potassico ad opera della reazione:"}
{"id": "845995", "revid": "1043", "url": "https://it.wikipedia.org/wiki?curid=845995", "title": "Isla Grande de Chilo\u00e9", "text": ""}
{"id": "845998", "revid": "181699", "url": "https://it.wikipedia.org/wiki?curid=845998", "title": "Quinta Rete", "text": "Quinta Rete \u00e8 stata una televisione regionale del Lazio, con sede a Labaro, attiva dal 6 ottobre 1976 al 1982. \nSuccessivamente altre televisioni private, a Torino e ad Ascoli Piceno, hanno avuto lo stesso nome, oltre a una radio locale di Napoli che trasmette in tutta la Campania, Radio Quinta Rete.\nStoria.\nLe prime trasmissioni risalgono all'ottobre del 1976, con un palinsesto ampiamente dedicato alla divulgazione e all'approfondimento di tematiche giovanili. Quinta Rete si present\u00f2 in modo molto innovativo in uno scenario televisivo capitolino che, oltre alle trasmissioni della RAI, presentava solo emittenti estere in lingua italiana, come Telemontecarlo, Telecapodistria o le reti RSI.\nL'emittente si indirizz\u00f2 successivamente verso un pubblico pi\u00f9 ampio, avviando la trasmissione di programmi di intrattenimento condotti da giovani conduttori come Giancarlo Magalli.\nQuinta Rete venne in seguito ad associarsi ad Antenna nord di Milano, dotata di un ampio \"carnet\" di film e cartoni animati, che divennero il vero punto di forza della rete. Lo spazio per i bambini, condotto da Marta Flavi, era infatti in grado di proporre numerosi successi come Candy Candy, Jeeg robot d'acciaio o Bia, la sfida della magia.\nLa televisione entr\u00f2 poi a far parte del \"network\" Italia 1, successivamente acquistato da Fininvest."}
{"id": "845999", "revid": "16066", "url": "https://it.wikipedia.org/wiki?curid=845999", "title": "Mai dire Reality", "text": ""}
{"id": "846001", "revid": "11959", "url": "https://it.wikipedia.org/wiki?curid=846001", "title": "Mustafa Barghouti", "text": ""}
{"id": "846002", "revid": "1226", "url": "https://it.wikipedia.org/wiki?curid=846002", "title": "Giambattista della Porta", "text": ""}
{"id": "846003", "revid": "1226", "url": "https://it.wikipedia.org/wiki?curid=846003", "title": "Giambattista Della Porta", "text": ""}
{"id": "846006", "revid": "599013", "url": "https://it.wikipedia.org/wiki?curid=846006", "title": "Zaa", "text": ""}
{"id": "846007", "revid": "599013", "url": "https://it.wikipedia.org/wiki?curid=846007", "title": "Zac", "text": ""}
{"id": "846008", "revid": "1226", "url": "https://it.wikipedia.org/wiki?curid=846008", "title": "Giovanni Battista della Porta", "text": ""}
{"id": "846009", "revid": "599013", "url": "https://it.wikipedia.org/wiki?curid=846009", "title": "Zah", "text": ""}
{"id": "846010", "revid": "599013", "url": "https://it.wikipedia.org/wiki?curid=846010", "title": "Zaj", "text": ""}
{"id": "846011", "revid": "599013", "url": "https://it.wikipedia.org/wiki?curid=846011", "title": "Zal", "text": ""}
{"id": "846012", "revid": "287204", "url": "https://it.wikipedia.org/wiki?curid=846012", "title": "Campionato italiano di calcio a 5 1984", "text": "Il primo campionato italiano di calcio a 5 si svolse tra marzo e luglio 1984. Dopo una fase interregionale a gironi eliminatori, si gioc\u00f2 una poule scudetto in sede unica a Roma al foro italico dal 23 luglio al 27 luglio 1984.\nSquadra vincitrice.\nRoma BarillaPrimo titolo"}
{"id": "846013", "revid": "228587", "url": "https://it.wikipedia.org/wiki?curid=846013", "title": "Zar (disambigua)", "text": ""}
{"id": "846014", "revid": "599013", "url": "https://it.wikipedia.org/wiki?curid=846014", "title": "Zat", "text": ""}
{"id": "846015", "revid": "1226", "url": "https://it.wikipedia.org/wiki?curid=846015", "title": "Uomo Universale", "text": ""}
{"id": "846017", "revid": "599013", "url": "https://it.wikipedia.org/wiki?curid=846017", "title": "Zaz", "text": ""}
{"id": "846018", "revid": "599013", "url": "https://it.wikipedia.org/wiki?curid=846018", "title": "Zbk", "text": ""}
{"id": "846019", "revid": "599013", "url": "https://it.wikipedia.org/wiki?curid=846019", "title": "Zbl", "text": ""}
{"id": "846020", "revid": "729019", "url": "https://it.wikipedia.org/wiki?curid=846020", "title": "Sokoto (stato)", "text": "Sokoto \u00e8 uno dei 36 stati della Nigeria, situato a nord-ovest della Nigeria con capitale la citt\u00e0 omonima di Sokoto, sede storica del Califfato di Sokoto, diventato in seguito Sultanato. L'attuale Sultano \u00e8 Sa'adu Abubakar IV.\nCitt\u00e0.\nLe citt\u00e0 e i villaggi pi\u00f9 popolosi dello Stato di Sokoto sono:\nAree a governo locale.\nLo stato \u00e8 suddiviso in ventitr\u00e9 aree a governo locale (local government area):"}
{"id": "846022", "revid": "62004", "url": "https://it.wikipedia.org/wiki?curid=846022", "title": "Ricardo Soares Pereira", "text": ""}
{"id": "846023", "revid": "1632387", "url": "https://it.wikipedia.org/wiki?curid=846023", "title": "Ram It Down", "text": "Ram It Down \u00e8 un album pubblicato dalla band heavy metal inglese Judas Priest nel 1988; e rimasterizzato nel 2001 con due bonus tracks live.\nIl disco.\nL'album vede un certo distaccamento dal suono pi\u00f9 sperimentale ed accessibile del precedente \"Turbo\" in favore di un buon ritorno all'heavy metal classico dei capolavori \"Screaming for Vengeance\" e \"Defenders of the Faith\".\nNonostante alcune ottime tracce in esso contenute, il disco non ebbe il successo sperato, tant'\u00e8 che da un punto di vista commerciale il lavoro vendette pochissimo rispetto ai precedenti, non riscuotendo un buon apprezzamento neanche dalla critica specializzata. Venne estratto un solo singolo, \"Johnny B. Goode\" (cover di Chuck Berry), creato dalla band per la colonna sonora dell'omonimo film prendendo spunto da due canzoni precedentemente scritte ma mai pubblicate (se non nelle riedizioni del 2001) ossia \"Thunder Road\" e \"Fire Burns Below\".\nTracce.\nTutte le tracce (eccetto dove segnato) sono scritte da Glenn Tipton, Rob Halford, K.K. Downing"}
{"id": "846024", "revid": "599013", "url": "https://it.wikipedia.org/wiki?curid=846024", "title": "Zbm", "text": ""}
{"id": "846025", "revid": "599013", "url": "https://it.wikipedia.org/wiki?curid=846025", "title": "Zbo", "text": ""}
{"id": "846026", "revid": "599013", "url": "https://it.wikipedia.org/wiki?curid=846026", "title": "Zbv", "text": ""}
{"id": "846027", "revid": "599013", "url": "https://it.wikipedia.org/wiki?curid=846027", "title": "Zby", "text": ""}
{"id": "846028", "revid": "599013", "url": "https://it.wikipedia.org/wiki?curid=846028", "title": "Zco", "text": ""}
{"id": "846029", "revid": "599013", "url": "https://it.wikipedia.org/wiki?curid=846029", "title": "Zdu", "text": ""}
{"id": "846030", "revid": "599013", "url": "https://it.wikipedia.org/wiki?curid=846030", "title": "Zec", "text": ""}
{"id": "846031", "revid": "599013", "url": "https://it.wikipedia.org/wiki?curid=846031", "title": "Zeg", "text": ""}
{"id": "846032", "revid": "599013", "url": "https://it.wikipedia.org/wiki?curid=846032", "title": "Zel", "text": ""}
{"id": "846033", "revid": "599013", "url": "https://it.wikipedia.org/wiki?curid=846033", "title": "Zem", "text": ""}
{"id": "846034", "revid": "599013", "url": "https://it.wikipedia.org/wiki?curid=846034", "title": "Zer", "text": ""}
{"id": "846035", "revid": "599013", "url": "https://it.wikipedia.org/wiki?curid=846035", "title": "Zfa", "text": ""}
{"id": "846036", "revid": "599013", "url": "https://it.wikipedia.org/wiki?curid=846036", "title": "Zfb", "text": ""}
{"id": "846037", "revid": "599013", "url": "https://it.wikipedia.org/wiki?curid=846037", "title": "Zfd", "text": ""}
{"id": "846038", "revid": "599013", "url": "https://it.wikipedia.org/wiki?curid=846038", "title": "Zfl", "text": ""}
{"id": "846039", "revid": "599013", "url": "https://it.wikipedia.org/wiki?curid=846039", "title": "Zfm", "text": ""}
{"id": "846040", "revid": "599013", "url": "https://it.wikipedia.org/wiki?curid=846040", "title": "Zfn", "text": ""}
{"id": "846041", "revid": "599013", "url": "https://it.wikipedia.org/wiki?curid=846041", "title": "Zfw", "text": ""}
{"id": "846042", "revid": "599013", "url": "https://it.wikipedia.org/wiki?curid=846042", "title": "Zgf", "text": ""}
{"id": "846043", "revid": "599013", "url": "https://it.wikipedia.org/wiki?curid=846043", "title": "Zgg", "text": ""}
{"id": "846045", "revid": "599013", "url": "https://it.wikipedia.org/wiki?curid=846045", "title": "Zgi", "text": ""}
{"id": "846046", "revid": "599013", "url": "https://it.wikipedia.org/wiki?curid=846046", "title": "Zgl", "text": ""}
{"id": "846047", "revid": "599013", "url": "https://it.wikipedia.org/wiki?curid=846047", "title": "Zgm", "text": ""}
{"id": "846048", "revid": "599013", "url": "https://it.wikipedia.org/wiki?curid=846048", "title": "Zgr", "text": ""}
{"id": "846050", "revid": "599013", "url": "https://it.wikipedia.org/wiki?curid=846050", "title": "Zgs", "text": ""}
{"id": "846051", "revid": "599013", "url": "https://it.wikipedia.org/wiki?curid=846051", "title": "Zgu", "text": ""}
{"id": "846052", "revid": "599013", "url": "https://it.wikipedia.org/wiki?curid=846052", "title": "Zhm", "text": ""}
{"id": "846054", "revid": "599013", "url": "https://it.wikipedia.org/wiki?curid=846054", "title": "Zhp", "text": ""}
{"id": "846055", "revid": "599013", "url": "https://it.wikipedia.org/wiki?curid=846055", "title": "Zic", "text": ""}
{"id": "846056", "revid": "599013", "url": "https://it.wikipedia.org/wiki?curid=846056", "title": "Zig", "text": ""}
{"id": "846057", "revid": "599013", "url": "https://it.wikipedia.org/wiki?curid=846057", "title": "Zjg", "text": ""}
{"id": "846058", "revid": "3082", "url": "https://it.wikipedia.org/wiki?curid=846058", "title": "Legio IV Flavia Felix", "text": ""}
{"id": "846059", "revid": "599013", "url": "https://it.wikipedia.org/wiki?curid=846059", "title": "Zjn", "text": ""}
{"id": "846060", "revid": "599013", "url": "https://it.wikipedia.org/wiki?curid=846060", "title": "Zjo", "text": ""}
{"id": "846061", "revid": "599013", "url": "https://it.wikipedia.org/wiki?curid=846061", "title": "Zkb", "text": ""}
{"id": "846062", "revid": "110157", "url": "https://it.wikipedia.org/wiki?curid=846062", "title": "Circondario di Rastatt", "text": "Il circondario di Rastatt \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Karlsruhe.\nAmministrazione.\nGemellaggi.\nIl distretto rurale di Rastatt \u00e8 gemellato con:"}
{"id": "846063", "revid": "599013", "url": "https://it.wikipedia.org/wiki?curid=846063", "title": "Zke", "text": ""}
{"id": "846064", "revid": "599013", "url": "https://it.wikipedia.org/wiki?curid=846064", "title": "Zkg", "text": ""}
{"id": "846065", "revid": "599013", "url": "https://it.wikipedia.org/wiki?curid=846065", "title": "Zkl", "text": ""}
{"id": "846068", "revid": "599013", "url": "https://it.wikipedia.org/wiki?curid=846068", "title": "Zkm", "text": ""}
{"id": "846069", "revid": "228587", "url": "https://it.wikipedia.org/wiki?curid=846069", "title": "Taraba", "text": "Taraba \u00e8 uno dei 36 stati della Nigeria, situato nelle regioni ad est della Nigeria, ai confini con il Camerun, con capitale Jalingo. Prende il nome dal fiume Taraba che attraversa lo Stato.\nTaraba fu creato nel 1991 dalla scissione del vecchio Stato di Gongola dal governo militare del Generale Ibrahim Babangida. I fiumi principali sono il Benue, il Donga, il Taraba e l'Ibi che nascono tutti dalle montagne del Camerun e, attraversando da nord a sud l'intero Stato, confluiscono nel fiume Niger. La principale fonte di sostentamento per la popolazione \u00e8 l'agricoltura, in special modo di caff\u00e8, t\u00e8 e cotone. Il soprannome dello Stato, \"Nature's gift to the nation\" (\"Dono della natura allo stato\"), deriva dal grande numero di gruppi etnici presenti nella regione, come i Chamba, i Mumuye, i Mambila, i Wurkum, i Fulani, i Jukun, i Jenjo Kuteb, gli Ichen, e i Ndoro. Le religioni pi\u00f9 praticate sono il cristianesimo e l'Islam, seguiti, in minor misura, dalle credenze tradizionali animiste.\nSuddivisioni.\nLo stato di Taraba \u00e8 suddiviso in sedici aree a governo locale (\"local government areas\"): "}
{"id": "846070", "revid": "599013", "url": "https://it.wikipedia.org/wiki?curid=846070", "title": "Zkp", "text": ""}
{"id": "846071", "revid": "599013", "url": "https://it.wikipedia.org/wiki?curid=846071", "title": "Zlg", "text": ""}
{"id": "846072", "revid": "599013", "url": "https://it.wikipedia.org/wiki?curid=846072", "title": "Zlt", "text": ""}
{"id": "846073", "revid": "599013", "url": "https://it.wikipedia.org/wiki?curid=846073", "title": "Zlx", "text": ""}
{"id": "846074", "revid": "599013", "url": "https://it.wikipedia.org/wiki?curid=846074", "title": "Zmd", "text": ""}
{"id": "846075", "revid": "599013", "url": "https://it.wikipedia.org/wiki?curid=846075", "title": "Zme", "text": ""}
{"id": "846076", "revid": "599013", "url": "https://it.wikipedia.org/wiki?curid=846076", "title": "Zmm", "text": ""}
{"id": "846077", "revid": "599013", "url": "https://it.wikipedia.org/wiki?curid=846077", "title": "Zmp", "text": ""}
{"id": "846079", "revid": "599013", "url": "https://it.wikipedia.org/wiki?curid=846079", "title": "Zmt", "text": ""}
{"id": "846081", "revid": "599013", "url": "https://it.wikipedia.org/wiki?curid=846081", "title": "Zna", "text": ""}
{"id": "846083", "revid": "599013", "url": "https://it.wikipedia.org/wiki?curid=846083", "title": "Znc", "text": ""}
{"id": "846085", "revid": "767487", "url": "https://it.wikipedia.org/wiki?curid=846085", "title": "Javier Iturriaga", "text": "Carriera.\nClub.\n Nel giro di quattro anni si trova a passare nelle file dell'Athletic B per poi approdare finalmente nella prima squadra dell'Athletic Club nella stagione 2006-2007. Il suo debutto nella Liga \u00e8 avvenuto il 15 ottobre 2006 nella partita Gimn\u00e0stic-Athletic Club (2-3), quando \u00e8 subentrato a Orbaiz al 58'.\nNell'estate del 2007 \u00e8 passato dall'Athletic Club al Salamanca a parametro zero.\nNazionale.\nVisto che il suo luogo di nascita \u00e8 il Messico, Javier pu\u00f2 essere convocato dalla Nazionale messicana "}
{"id": "846086", "revid": "599013", "url": "https://it.wikipedia.org/wiki?curid=846086", "title": "Zne", "text": ""}
{"id": "846089", "revid": "599013", "url": "https://it.wikipedia.org/wiki?curid=846089", "title": "Zng", "text": ""}
{"id": "846092", "revid": "599013", "url": "https://it.wikipedia.org/wiki?curid=846092", "title": "Znu", "text": ""}
{"id": "846093", "revid": "599013", "url": "https://it.wikipedia.org/wiki?curid=846093", "title": "Znz", "text": ""}
{"id": "846095", "revid": "599013", "url": "https://it.wikipedia.org/wiki?curid=846095", "title": "Zof", "text": ""}
{"id": "846096", "revid": "599013", "url": "https://it.wikipedia.org/wiki?curid=846096", "title": "Zos", "text": ""}
{"id": "846097", "revid": "599013", "url": "https://it.wikipedia.org/wiki?curid=846097", "title": "Zpb", "text": ""}
{"id": "846098", "revid": "599013", "url": "https://it.wikipedia.org/wiki?curid=846098", "title": "Zpc", "text": ""}
{"id": "846099", "revid": "599013", "url": "https://it.wikipedia.org/wiki?curid=846099", "title": "Zph", "text": ""}
{"id": "846100", "revid": "665128", "url": "https://it.wikipedia.org/wiki?curid=846100", "title": "Zpo", "text": ""}
{"id": "846102", "revid": "599013", "url": "https://it.wikipedia.org/wiki?curid=846102", "title": "Zqs", "text": ""}
{"id": "846103", "revid": "599013", "url": "https://it.wikipedia.org/wiki?curid=846103", "title": "Zrf", "text": ""}
{"id": "846104", "revid": "599013", "url": "https://it.wikipedia.org/wiki?curid=846104", "title": "Zrg", "text": ""}
{"id": "846105", "revid": "599013", "url": "https://it.wikipedia.org/wiki?curid=846105", "title": "Zrj", "text": ""}
{"id": "846106", "revid": "599013", "url": "https://it.wikipedia.org/wiki?curid=846106", "title": "Zrm", "text": ""}
{"id": "846107", "revid": "599013", "url": "https://it.wikipedia.org/wiki?curid=846107", "title": "Zrr", "text": ""}
{"id": "846108", "revid": "1186766", "url": "https://it.wikipedia.org/wiki?curid=846108", "title": "Zsa", "text": ""}
{"id": "846109", "revid": "599013", "url": "https://it.wikipedia.org/wiki?curid=846109", "title": "Zse", "text": ""}
{"id": "846110", "revid": "599013", "url": "https://it.wikipedia.org/wiki?curid=846110", "title": "Zsj", "text": ""}
{"id": "846111", "revid": "599013", "url": "https://it.wikipedia.org/wiki?curid=846111", "title": "Zsm", "text": ""}
{"id": "846112", "revid": "599013", "url": "https://it.wikipedia.org/wiki?curid=846112", "title": "Zsp", "text": ""}
{"id": "846113", "revid": "599013", "url": "https://it.wikipedia.org/wiki?curid=846113", "title": "Zss", "text": "dice aeroportuale IATA dell'aeroporto civile di Sassandra (Costa d'Avorio)"}
{"id": "846114", "revid": "599013", "url": "https://it.wikipedia.org/wiki?curid=846114", "title": "Zst", "text": ""}
{"id": "846116", "revid": "599013", "url": "https://it.wikipedia.org/wiki?curid=846116", "title": "Zta", "text": ""}
{"id": "846117", "revid": "599013", "url": "https://it.wikipedia.org/wiki?curid=846117", "title": "Ztb", "text": ""}
{"id": "846118", "revid": "36426", "url": "https://it.wikipedia.org/wiki?curid=846118", "title": "Palazzina dei Mulini", "text": "La Palazzina dei Mulini, detta anche \"Villa dei Mulini\", \u00e8 stata una delle due residenze di Napoleone Bonaparte a Portoferraio durante il suo esilio all'isola d'Elba (4 maggio 1814 - 26 febbraio 1815). Era una residenza destinata soprattutto alla vita pubblica e di rappresentanza dell'imperatore in esilio, mentre la sua vita privata si svolgeva nella vicina Villa di San Martino.\nStoria.\nNel 1724 il granduca di Toscana Gian Gastone de' Medici fece costruire nella zona sommitale del promontorio di Portoferraio - dove si trovavano alcuni mulini a vento - una casetta provvista di cisterna, destinata a diventare l'abitazione del giardiniere del Governatore che allora abitava nel Forte Stella. Nei pressi vennero costruite le carceri e una casa per il giudice. Nelle immediate vicinanze venne prevista anche un'area destinata a teatro al servizio delle guarnigioni. La casa del giudice, inoltre, fu ingrandita nel 1787 e divisa in due zone: una per il comandante di artiglieria e l'altra per il comandante del Genio.\nCon l'arrivo di Napoleone nel 1814 l'edificio fu modificato sotto le sue direttive e divent\u00f2 presto la residenza ufficiale dell'imperatore sull'isola, utilizzata quindi anche per ricevimenti e feste.\nIn seguito alla partenza di Napoleone, dopo il 1815 il fabbricato fu abbandonato fino all'arrivo dei Lorena e da allora ebbe una destinazione prettamente militare. Infine nel periodo tra le due guerre fu costruito sul bastione l'edificio della Colombaia come stazione per i piccioni viaggiatori.\nIl Centenario della morte di Napoleone nel 1921 fu forse la prima occasione in cui gli elbani si trovarono a meditare sulla sorte della residenza dell'imperatore: la residenza che era stata dell'imperatore, dal 1880 propriet\u00e0 dello Stato, era all'epoca chiusa e abbandonata. Nel 1927 venne data in consegna, con uno dei giardini, il teatro e il relativo terreno adiacente, al Ministero della Pubblica Istruzione; restavano esclusi i fabbricati delle scuderie e lo spazio a ponente e a mezzogiorno del teatro, in uso all'Amministrazione militare.\nPer tutelare infine la scogliera sottostante la Palazzina e impedire che il Comune potesse dare l'intera zona in concessione per uso orticolo, il 7 agosto 1941 la Soprintendenza notific\u00f2 al Podest\u00e0 di Portoferraio il particolare interesse di tale scogliera dichiarandola soggetta alle disposizioni della legge 778 del 1922 in materia di tutela delle bellezze naturali e degli immobili di particolare interesse storico. In merito all'utilizzazione della Palazzina, nel novembre 1934 la Soprintendenza propose al Ministero di destinarla alla raccolta di oggetti e cimeli napoleonici, fra i quali la biblioteca che Napoleone aveva lasciato alla citt\u00e0 e che doveva costituire il fulcro di un museo napoleonico; alla biblioteca si sarebbero aggiunti oggetti e mobili acquistati dal Comune e altri prelevati dalle raccolte statali e da palazzi e ville reali.\nDurante la guerra continuarono i lavori e l'attivit\u00e0 della Soprintendenza. Dopo i devastanti bombardamenti subiti da Portoferraio nel 1944, il Comune decise di alloggiare presso la Palazzina alcune famiglie di sfollati: questa fu la prima di una serie di iniziative prese tra il 1944 e il 1945 dalle autorit\u00e0 locali che, per risolvere la grave situazione d'emergenza, destinarono la palazzina a usi diversi, suscitando invano le proteste delle Soprintendenze di Firenze e di Pisa. La villa divenne, oltre che alloggio di sfollati, sede di uffici del Genio Civile e di associazioni civili e politiche; il teatro fu requisito e utilizzato per un certo periodo come garage per gli automezzi del servizio di bonifica campi minati.\nNel marzo 1945 il Pretore di Portoferraio inform\u00f2 il Ministero di Grazia e Giustizia che le carceri situate da alcuni anni nei bastioni medicei di San Carlo avevano subito danni irrimediabili a causa dei bombardamenti del 1943-1944. Proponeva quindi di utilizzare l'edificio della Colombaia e il teatro napoleonico come carcere per lo smistamento dei detenuti condannati ai lavori forzati.\nLa Soprintendenza, informata di questo progetto, chiese l'intervento del Ministero per impedirne l'attuazione che avrebbe significato l'annullamento del complesso progetto di valorizzazione dei luoghi napoleonici che si intendeva attuare. In considerazione inoltre del fatto che la Colombaia non era pi\u00f9 utile all'Amministrazione militare, chiese anche l'interessamento del Ministero per ottenerne la cessione in modo da eliminare cos\u00ec \"ogni ingerenza diretta o indiretta del Comune di Portoferraio sui luoghi napoleonici dell'Elba\".\nIl sindaco intanto inform\u00f2 il Pretore che non sarebbe stata gradita dai cittadini l'ubicazione del carcere nella Colombaia perch\u00e9 i detenuti potevano essere \"veicoli di malattie polmonari e infettive\".\nIl Pretore rimase comunque del suo parere di destinare le zone previste ad alloggio di detenzione, anche tenuto conto delle precarie condizioni dei locali, in parte adibiti a deposito di attrezzi e fieno, ad alloggio del custode, bottega di falegname, ecc.\nMancando per\u00f2 l'approvazione della Sovrintendenza di Pisa al progetto del Pretore, quest'ultimo si sarebbe quindi dovuto orientare verso altri immobili di Portoferraio (per esempio la caserma De Laugier o quella dei pompieri) che meglio rispondevano alle esigenze di un carcere.\nNell'aprile 1948 il Soprintendente di Firenze chiese ufficialmente al Ministero delle Finanze l'assegnazione dei tre giardinetti, delle scuderie, del bastione con la Colombaia e la scogliera tra Forte Falcone e il bastione delle \"Viste\" per ricostruire interamente il complesso degli immobili e terreni attinenti alla reggia napoleonica.\nTra il 1946 e il 1955 vennero effettuati vari lavori di restauro, in particolare nella zona del teatro gravemente danneggiata. La consegna dei lavori venne infine formalizzata nel 1964. \nDa tale data la Villa dei Mulini \u00e8 a tutti gli effetti un museo napoleonico aperto al pubblico.\nDescrizione.\nL'edificio si trova a Portoferraio, nella parte alta e pi\u00f9 antica del centro storico, proprio in mezzo ai due forti principali delle fortezze medicee portoferraiesi: il Forte Falcone e il Forte Stella. Vi si pu\u00f2 giungere tramite una scalinata (chiamata appunto \"Salita Napoleone\").\nLa posizione in cima a un alto sperone roccioso particolarmente esposto ai forti venti, fu originariamente utilizzata per la costruzione di quattro mulini; queste costruzioni furono distrutte prima dell'arrivo all'Elba di Napoleone dalle autorit\u00e0 francesi (1808).\nArchitettura.\nNapoleone fissa la sua residenza in un edificio settecentesco, gi\u00e0 sede dell'Artiglieria e del Genio. Il fabbricato, costituito da due padiglioni raccordati da un corpo centrale a un solo piano comprendeva anche i giardini circostanti e alcuni piccoli annessi gi\u00e0 usati dal governatore dell'isola, disposti sui terrazzamenti che salivano verso il forte Stella. Sull'altro lato, in direzione dei mulini che occupavano la punta del bastione, vi era lo stabile di un teatro settecentesco. In direzione della citt\u00e0 il bastione confinava direttamente con i padiglioni militari, destinati ad alloggio per gli ufficiali.\nL'intervento di Napoleone confer\u00ec unit\u00e0 all'intero bastione che venne recintato completamente. L'edificio fu sopraelevato nella parte centrale ricavando il grande salone delle feste, mentre gli ambienti interni subirono varie trasformazioni realizzate da Paolo Bargigli secondo le precise indicazioni impartite dallo stesso Napoleone. I programmi tuttavia vennero pi\u00f9 volte interrotti e sospesi non solo nell'impianto architettonico ma anche nell'impiego degli elementi decorativi e di arredo.\nPaolo Bargigli, che deve la sua fortuna agli incarichi avuti a Massa e Lucca da Elisa Baciocchi sorella di Napoleone, fu l'unico tra gli architetti italiani del periodo imperiale che accett\u00f2 di seguire l'imperatore all'Elba e con lui collabor\u00f2 il giovane architetto elbano Luigi Bettarini che intervenne nella sistemazione del teatro adiacente al palazzo.\nIl teatro venne strutturato con una serie di piani mobili in modo da poter essere utilizzato come sala per le feste e come sala da pranzo, e le sue pareti vennero decorate dal pittore Vincenzo A. Revelli. I piazzali e i gradoni affacciati sul mare furono unificati in un giardino nel quale Napoleone dispose un viale di aranci con altre essenze acquistate a Firenze e Genova. Nonostante la presenza dell'esperto giardiniere di Elisa a Piombino, Hollard, sono documentate le dirette attenzione dell'imperatore in questo come negli altri giardini che organizz\u00f2 attorno alle sue residenze elbane. Non a caso nelle immagini relative al soggiorno nell'isola ricorre il tema frequente del giardino di San Martino, e ancora di pi\u00f9 quello dei Mulini.\nLa villa fu arredata con mobilio proveniente dal palazzo di Elisa di Piombino. Questo mobilio \u00e8 andato per\u00f2 disperso: oggi nella villa si trovano pezzi presi da Palazzo Pitti e dai depositi della Soprintendenza di Pisa.\nArredi.\nL'attenzione di Napoleone non si limit\u00f2 alla disposizione degli ambienti, ma si indirizz\u00f2 anche verso la qualificazione degli elementi di arredo: le tappezzerie, i tendaggi, le finiture, i quadri, il mobilio che fa pervenire dal palazzo di Elisa a Piombino.\nCon l'improvviso ritorno in Francia, l'arredo venne disperso; in parte rientr\u00f2 in possesso della sorella di Napoleone Paolina, e in parte fu asportato dai personaggi della corte elbana.\nPercorso espositivo.\nPiano terra, prima parte.\nLa Galleria, ampio salone ottenuto riunendo due stanze, offre due splendidi affacci, uno interno sul giardino e uno sulla strada di accesso alla villa. L'ambiente, con il soffitto decorato a velario, era originalmente arredato con mobili provenienti in parte da Fontainebleau. Adibito a sala di rappresentanza, veniva impiegato da Napoleone per ricevere le visite non ufficiali.\nL'arredo attuale, databile al primo quarto dell'Ottocento, restituisce l'originaria atmosfera. Interessanti le stampe sugli episodi della vita dell'imperatore e i dipinti \"Napoleone al valico del San Bernardo\", copia dal David, e il \"Generale G. A. Poniatowskj\", copia di un'opera di Horace Vernet.\nLa Biblioteca aveva quattro librerie e un tavolino coperto da un ampio tappeto. La raccolta, costituita da un nucleo librario di oltre 2.000 volumi, riflette il profilo di uomo colto e appassionato di lettura. Rimangono attualmente ai Mulini i volumi provenienti da Fontainebleau e alcune opere di diversa origine. I libri, legati in marocchino rosso, recano sul dorso e sui piatti esterni la \"N\" dorata e impressa insieme allo stemma imperiale. Il leggio in legno dorato, di produzione italiana, si ispira all'originale di Schonbrunn.\nSi noti sopra il caminetto la specchiera lucchese in puro stile Impero, proveniente da collezione privata.\nLa camera da letto di Napoleone \u00e8 arredata da mobili di manifattura italiana databili al primo Ottocento. Il letto, riccamente intagliato con decorazioni in oro, \u00e8 appartenuto, secondo la tradizione, allo stesso Napoleone.\nDa notare, collocati sulle \"consolles\", il vaso d'epoca in fine porcellana e la coppia di candelieri opera di bronzisti francesi.\nAlle pareti \"Letizia Bonaparte sul letto di morte\", disegno di Andrea Gasparini datato 1836, raffigurante la madre di Napoleone e l'effigie in bronzo del sovrano. Durante la presenza dell'imperatore, la stanza era invece adornata da due ritratti della moglie, l'imperatrice Maria Luisa, e del figlio. Secondo l'allestimento originale troviamo attualmente, a destra del letto, il raffinato \"Re di Roma\", appellativo che veniva attribuito all'erede di Napoleone, copia del celebre dipinto di Pierre Paul Prud'hon.\nL'anticamera presenta attualmente una piccola galleria di incisioni d'epoca che raffigurano episodi salienti della vita di Napoleone. Notevole il mobile con applicazioni in bronzo dorato e paraste laterali terminanti in teste egizie che si avvicina al gusto degli ebanisti presenti alla corte di Elisa Baciocchi.\nPrimo piano.\nAl piano superiore si trova il vestibolo, dove su una console di manifattura toscana, con gambe a forma di fasci littori legati da nastri intrecciati e databile ai primi anni del secolo XIX, poggia una specchiera in stile neobarocco con esuberanti intagli in legno dorato. L'orologio raffigurante Napoleone fu realizzato probabilmente durante il periodo dell'Impero, per celebrarne le glorie militari, come farebbero supporre i trofei d'armi posti nella base. Notevole, inoltre, l'armadio in mogano con pianta a mezzaluna e applicazioni in ottone del primo Ottocento. Nell'angolo a destra, la testa femminile ispirata alla \"Danzatrice con le mani sui fianchi\", celebre opera di Antonio Canova oggi all'Ermitage di San Pietroburgo.\nL'ampio Salone delle feste, che si affaccia sul giardino della palazzina offrendo una splendida vista del canale di Piombino, reca nella volta interessanti decorazioni. Nel soffitto, al centro di un velario riccamente bordato, si inscrivono tre ghirlande vegetali percorse da un'asta dorata. Vittorie alate, armi e trofei allegorici ripropongono i motivi consueti al gusto dell'epoca. Al lampadario, di manifattura francese in puro stile Impero, fanno da contorno gli eleganti arredi tra cui spicca il letto a baldacchino in legno di mogano, con colonne coronate da capitelli su cui poggiano cigni dorati e ricco cortinaggio in seta rossa con frange dorate. L'attuale allestimento del salone riflette quanto documentato dal \"Mobilier\" \u2013 elenco degli arredi presenti nella residenza \u2013 redatto nel 1814. Da notare i due tripodi lombardi anch'essi di struttura classicheggiante. Nella parete di fronte si trova una specchiera italiana con cimasa a forma di sirena alata tra due ampie volute di foglie d'acanto risalente ai primi decenni dell'Ottocento.\nSi notino, infine, i due busti posti su piedistalli in pietra, raffiguranti \"Napoleone I\", attribuito a Fran\u00e7ois Rude, che ripropone la consueta iconografia \u201cromantica\u201d del giovane generale, e \"Paolina Borghese\". Il salone, che durante il soggiorno napoleonico era destinato alle cerimonie ufficiali, raccoglieva alcune vedute ispirate all'Egitto, tema particolarmente caro all'imperatore.\nSi passa poi alla parte della casa abitata dalla sorella dell'imperatore, dove oltre ai mobili Impero sono esposte alcune opere appartenenti alla Pinacoteca Foresiana di Portoferraio. Alle pareti alcuni dipinti di varie epoche, tra i quali si segnala il \"Ritratto di Mario Foresi\". A Foresi si deve la ricca collezione di opere d'arte e libri oggi conservata, oltre che nelle residenze napoleoniche, nell'omonima biblioteca e pinacoteca.\nIl boudoir della principessa accoglie l\u2019\"Autoritratto di Elisabeth Vig\u00e8e Le-Brun\", replica del noto dipinto degli Uffizi, e il \"Ritratto del conte Filippo de Andreis\" di scuola lombarda. Posto su una colonnetta, il capriccioso \"Ritratto femminile con maschera\", in alabastro. Gli arredi presentano motivi a palmette dorate su fondo bianco spesso utilizzati dagli artigiani lombardi di primo Ottocento mentre lo specchio, di manifattura toscana, presenta decori a candelabro sulle paraste laterali e un trofeo nel frontone centrale di gusto neoclassico.\nProseguendo la visita, attraversando di nuovo il Salone si incontra la Sala del lettino da campo nella quale \u00e8 collocato un letto da campo realizzato per Napoleone. Si tratta di un modello in ferro e ottone con un piccolo baldacchino reggi-zanzariera pieghevole, pensato per essere trasportato con facilit\u00e0 e montato e smontato velocemente. Bonaparte, dalle abitudini improntate alla rigorosa vita militare, rec\u00f2 con s\u00e9 diversi letti da campo sui quali trascorse pi\u00f9 di una notte, specie nel primo periodo del suo insediamento nell'isola.\nSi noti, inoltre, il camino che riprende tipici stilemi di gusto Impero sormontato dalla specchiera detta \"caminiera\" con cimasa con rami di foglie intrecciate e, al centro, una conchiglia.\nPiano terra, seconda parte.\nScendendo nuovamente a piano terra, si incontra una nicchia dove sono raccolti alcuni cimeli ispirati al mito napoleonico tra cui una tazzina da caff\u00e8 con la celebre iniziale dorata e un cammeo con il profilo miniato dell'imperatore. Gli oggetti, provenienti da una collezione privata elbana, derivano con buona probabilit\u00e0 dalla raccolta Demidoff.\nSegue la Camera dei valletti, dove sono esposti piatti e stoviglie in terraglia (fine ceramica a corpo bianco) che testimoniano un aspetto della vita quotidiana dell'imperatore. Ai lati, due armadietti ottocenteschi di manifattura francese recanti una decorazione a rilievo con un putto tra fiori. Alle pareti stampe raffiguranti la baia e la rada di Portoferraio che attestano l'interesse dei viaggiatori per l'isola, sviluppatosi proprio dagli anni del soggiorno napoleonico.\nL'arioso Salone dell'imperatore, decorato da intonaci originali che simulano, secondo il gusto dell'epoca, il motivo del velario con una tenda rosa fittamente adornata da fiori, \u00e8 arredato da un elegante salotto realizzato verso la met\u00e0 dell'Ottocento con motivi che riprendono elementi stilistici tipici del neoclassico lucchese. Gran parte dei mobili conservati in questa stanza proviene dalla Collezione Foresiana dove arredava la Sala dei cimeli napoleonici. Alle pareti due dipinti racchiusi da cornici dorate di Antonio Morghen. I dipinti, databili intorno al secondo decennio dell'Ottocento, raffigurano soggetti ispirati alle campagne militari napoleoniche. L'elegante portavaso a canestra traforata \u00e8 sostenuto da figure alate inginocchiate e decorato da motivi tipici dello stile Impero francese.\nInfine troviamo il Gabinetto dell'imperatore che \u00e8 arredato con recenti acquisti ministeriali.\nGiardino.\nNei giardini esterni l'imperatore passava gran parte delle sue giornate. Qui si possono ammirare lo stemma in marmo che sormontava la Porta a Mare di Portoferraio, e la statua, anch'essa in marmo, raffigurante \"Minerva\".\nDurante la permanenza dell'imperatore il giardino dovette apparire particolarmente lussureggiante e profumato per la presenza di piante di aranci, limoni e altre essenze che la principessa Paolina port\u00f2 con s\u00e9 da Napoli.\nVerso il centro della scogliera sottostante si trova il \"Bagno di Napoleone\", profonda spaccatura che il mare si \u00e8 aperto a viva forza nella durissima roccia, prescelta dall'imperatore per farvi il bagno.\nIn passato un piccolo sentiero conduceva a questa localit\u00e0 che mostra ancora traccia di piccoli approdi per barche a remi con le quali era possibile allontanarsi dall'isola all'insaputa di tutti."}
{"id": "846119", "revid": "599013", "url": "https://it.wikipedia.org/wiki?curid=846119", "title": "Zth", "text": ""}
{"id": "846120", "revid": "36426", "url": "https://it.wikipedia.org/wiki?curid=846120", "title": "Villa dei Mulini", "text": ""}
{"id": "846121", "revid": "599013", "url": "https://it.wikipedia.org/wiki?curid=846121", "title": "Ztm", "text": ""}
{"id": "846123", "revid": "599013", "url": "https://it.wikipedia.org/wiki?curid=846123", "title": "Ztr", "text": ""}
{"id": "846124", "revid": "599013", "url": "https://it.wikipedia.org/wiki?curid=846124", "title": "Zts", "text": ""}
{"id": "846125", "revid": "599013", "url": "https://it.wikipedia.org/wiki?curid=846125", "title": "Zty", "text": ""}
{"id": "846126", "revid": "599013", "url": "https://it.wikipedia.org/wiki?curid=846126", "title": "Zuc", "text": ""}
{"id": "846127", "revid": "599013", "url": "https://it.wikipedia.org/wiki?curid=846127", "title": "Zud", "text": ""}
{"id": "846128", "revid": "599013", "url": "https://it.wikipedia.org/wiki?curid=846128", "title": "Zue", "text": ""}
{"id": "846129", "revid": "599013", "url": "https://it.wikipedia.org/wiki?curid=846129", "title": "Zuh", "text": ""}
{"id": "846131", "revid": "599013", "url": "https://it.wikipedia.org/wiki?curid=846131", "title": "Zum", "text": ""}
{"id": "846132", "revid": "287204", "url": "https://it.wikipedia.org/wiki?curid=846132", "title": "Antonio Roccuzzo", "text": "Inizi\u00f2 a lavorare nel 1980 per il \"Giornale del Sud\" di Pippo Fava. Era uno dei ragazzi che furono lanciati dal quotidiano catanese, il primo contro la mafia. Successivamente segu\u00ec il suo direttore responsabile a \"I Siciliani\". \u00c8 stato anche collaboratore de \"L'Espresso\", capocronista della \"Gazzetta di Reggio\" e caporedattore dell'emittente televisiva LA7.\nPubblicazioni.\nHa scritto vari libri, tra cui:"}
{"id": "846133", "revid": "599013", "url": "https://it.wikipedia.org/wiki?curid=846133", "title": "Zva", "text": ""}
{"id": "846135", "revid": "599013", "url": "https://it.wikipedia.org/wiki?curid=846135", "title": "Zvg", "text": ""}
{"id": "846136", "revid": "599013", "url": "https://it.wikipedia.org/wiki?curid=846136", "title": "Zvk", "text": ""}
{"id": "846137", "revid": "44638", "url": "https://it.wikipedia.org/wiki?curid=846137", "title": "Miki Gambino", "text": ""}
{"id": "846138", "revid": "599013", "url": "https://it.wikipedia.org/wiki?curid=846138", "title": "Zwa", "text": ""}
{"id": "846139", "revid": "599013", "url": "https://it.wikipedia.org/wiki?curid=846139", "title": "Zwl", "text": ""}
{"id": "846141", "revid": "339392", "url": "https://it.wikipedia.org/wiki?curid=846141", "title": "Consiglio Rivoluzionario di al Fatah", "text": ""}
{"id": "846142", "revid": "599013", "url": "https://it.wikipedia.org/wiki?curid=846142", "title": "Zxa", "text": ""}
{"id": "846143", "revid": "599013", "url": "https://it.wikipedia.org/wiki?curid=846143", "title": "Zxe", "text": ""}
{"id": "846144", "revid": "599013", "url": "https://it.wikipedia.org/wiki?curid=846144", "title": "Zxp", "text": ""}
{"id": "846145", "revid": "599013", "url": "https://it.wikipedia.org/wiki?curid=846145", "title": "Zxs", "text": ""}
{"id": "846146", "revid": "599013", "url": "https://it.wikipedia.org/wiki?curid=846146", "title": "Zyi", "text": ""}
{"id": "846147", "revid": "287204", "url": "https://it.wikipedia.org/wiki?curid=846147", "title": "Erich Kastner", "text": ""}
{"id": "846148", "revid": "599013", "url": "https://it.wikipedia.org/wiki?curid=846148", "title": "Zyl", "text": ""}
{"id": "846149", "revid": "599013", "url": "https://it.wikipedia.org/wiki?curid=846149", "title": "Zzb", "text": ""}
{"id": "846150", "revid": "599013", "url": "https://it.wikipedia.org/wiki?curid=846150", "title": "Zzc", "text": ""}
{"id": "846151", "revid": "599013", "url": "https://it.wikipedia.org/wiki?curid=846151", "title": "Zzr", "text": ""}
{"id": "846153", "revid": "599013", "url": "https://it.wikipedia.org/wiki?curid=846153", "title": "Zzt", "text": ""}
{"id": "846154", "revid": "599013", "url": "https://it.wikipedia.org/wiki?curid=846154", "title": "Zzu", "text": ""}
{"id": "846156", "revid": "1543377", "url": "https://it.wikipedia.org/wiki?curid=846156", "title": "Cromosoma 11", "text": "Con il nome di cromosoma 11 si indica, per convenzione, l'undicesimo cromosoma autosomico umano in ordine di grandezza (calcolando anche il cromosoma X, risulta essere il dodicesimo). Gli individui presentano solitamente due copie del cromosoma 11, come di ogni autosoma. Il cromosoma 11 possiede quasi 135 milioni di nucleotidi. I due cromosomi 11 rappresentano tra 4 e il 4,5% del DNA totale nella cellula.\nIl cromosoma 11 contiene di certo circa 1600 geni, ma si ritiene possa contenerne oltre 1700. \nPi\u00f9 del 40% degli 856 geni per i recettori olfattivi nel genoma umano sono localizzati in 28 cluster mono- e multi- genici su questo cromosoma. La famiglia genica dei recettori olfattivi \u00e8 la pi\u00f9 vasta famiglia di geni nota all'interno del genoma umano.\nIl numero di polimorfismi a singolo nucleotide (SNP) individuati \u00e8 di oltre 550.000.\nGeni.\nI seguenti geni sono alcuni di quelli localizzati sul cromosoma 11:\nMalattie.\nLe seguenti malattie hanno una qualche correlazione con i geni del cromosoma 11:"}
{"id": "846158", "revid": "125483429", "url": "https://it.wikipedia.org/wiki?curid=846158", "title": "Strada statale 412 della Val Tidone", "text": "La strada statale 412 della Val Tidone (SS 412), in parte strada provinciale ex strada statale 412 della Val Tidone (SP ex SS 412) in Lombardia e strada provinciale 412 regionale della Val Tidone (SP 412 R) in Emilia-Romagna, \u00e8 una strada statale e provinciale italiana.\nStoria.\nLa strada statale 412 venne istituita nel 1963 con il seguente percorso: \"Milano - Locate Triulzi - Valera Fratta - Santa Cristina (ponte in barche sul Po) - innesto strada statale n. 10 presso Castel San Giovanni\".\nL'11 luglio 1967 venne aperto al traffico il nuovo ponte di Boscotosca sul fiume Po, costruito in sostituzione del preesistente ponte di barche, secondo quanto disposto dalla legge 22 novembre 1962, n. 1708.\nNel 1986 la strada venne prolungata fino all'innesto con la SS 461 nei pressi del passo del Penice.\nIn seguito al decreto legislativo n. 112 del 1998, dal 2001 la gestione del tratto lombardo \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Milano, della Provincia di Lodi e della Provincia di Pavia per le tratte competenti; la gestione del tratto emiliano \u00e8 passata alla Regione Emilia-Romagna, che ha provveduto al trasferimento dell'infrastruttura al demanio della Provincia di Piacenza. Nel 2021 il tratto interessante l\u2019oltrep\u00f2 viene riclassificato come statale nel piano \"rientro strade\" di ANAS, che ne riassume la gestione.\nNel 2016, un'azienda privata ha investito circa 4 milioni di Euro per raddoppiare le corsie tra le uscite di Opera Zona Industriale 1 e Pieve Emanuele, allungando cos\u00ec la strada extraurbana principale di un'uscita. I lavori si sono conclusi nell'ottobre dello stesso anno. \u00c8 stata inoltre rinnovata l'uscita di San Giuliano rendendola pi\u00f9 capiente.\nPercorso.\nHa inizio a sud di Milano, precisamente alla fine di via G. Ripamonti a Noverasco, frazione del comune di Opera, e dopo aver incrociato la Tangenziale Ovest in corrispondenza dello svincolo 8, percorre il retroterra della citt\u00e0 meneghina per i primi chilometri; tocca le localit\u00e0 di Opera e Locate di Triulzi, incrocia la SP 40 Binasco-Melegnano fino a giungere al confine provinciale con la provincia di Pavia. Qui la strada si apre nella pianura pavese e attraversa i comuni di Landriano, Torrevecchia Pia, Valera Fratta, Villanterio, interseca la ex strada statale 235 di Orzinuovi, prosegue per Inverno e Monteleone e Santa Cristina e Bissone, dove interseca la ex strada statale 234 Codognese. Dopodich\u00e9 prosegue per Pieve Porto Morone.\nEntra quindi in Emilia-Romagna al km 74,250, dopo aver varcato il Po. Dopo le frazioni di Pievetta e Bosco Tosca interseca la A21 e prosegue verso la val Tidone toccando i centri di Castel San Giovanni, dove interseca la ex strada statale 10 Padana Inferiore, Borgonovo Val Tidone, Castelnovo, Pianello Val Tidone, Trevozzo e Nibbiano e costeggia il lago di Trebecco, subito dopo il quale subisce l'innesto della SP 203, proveniente dal passo del Carmine; rientra quindi in provincia di Pavia, dove tocca Zavattarello, Romagnese e termina quindi nel comune di Bobbio, immettendosi attraverso il passo delle Tre strade, sulla ex strada statale 461 del Passo del Penice non lontano dallo stesso passo del Penice, pochi metri dopo d'essere entrata in Emilia Romagna.\nTratto Milano-Landriano.\nIl primo tratto della ex SS 412, dal km 0,000 sino a sud di Landriano, \u00e8 una strada a scorrimento veloce senza intersezioni a raso e attraversamenti urbani, che ha sostituito il vecchio tracciato, il quale invece attraversa i centri abitati. La prima parte di questo percorso (poco pi\u00f9 di 3 chilometri) \u00e8 a carreggiate separate, con due corsie per senso di marcia (senza corsia d'emergenza), mentre per tutto il rimanente tratto, sino all'innesto nel vecchio tracciato, \u00e8 a carreggiata unica e una sola corsia per senso di marcia. Il tratto a carreggiate separate, a partire dallo svincolo con la Tangenziale Ovest sino alla fine dello spartitraffico centrale, \u00e8 stato dotato della segnaletica di strada extraurbana principale. Il resto dell'arteria, verso sud, \u00e8 classificato come strada extraurbana secondaria che presenta per un tratto il segnale di strada riservata ai veicoli a motore. Nel 2016 si sono svolti dei lavori di raddoppio delle corsie tra le uscite Opera Zona Industriale 1 e di Pieve Emanuele - SP 28 con un investimento pari a 4 milioni di euro da parte di un'azienda privata. La provincia ha inoltre parlato di raddoppiare le corsie fino alla SP 40, ma il progetto non \u00e8 stato ancora presentato."}
{"id": "846159", "revid": "1705798", "url": "https://it.wikipedia.org/wiki?curid=846159", "title": "Giovanni Ducas (Cesare)", "text": "Giovanni Ducas fu il nonno paterno di Irene Ducaina, moglie dell'Imperatore bizantino Alessio I Comneno.\nBiografia.\nA Giovanni Ducas fu assegnata dal fratello, l'Imperatore bizantino Costantino X Ducas, la dignit\u00e0 di corte di Cesare. Quando Costantino mor\u00ec, Giovanni era uno dei membri pi\u00f9 influenti del aristocrazia della corte bizantina, fino al periodo in cui vi fu l'Imperatore Alessio I Comneno. Egli divenne un uomo molto ricco e questo gli permise di avere delle propriet\u00e0 in Tracia e in Bitinia e fu uno stretto amico dello storico Michele Psello. Anche se \u00e8 documentato solitamente dalle fonti come un membro della corte imperiale bizantina, egli aveva cominciato la sua carriera come generale.\nDopo essere stato consulente e sostenitore del fratello Costantino X, dopo la sua morte, avvenuta nel 1067, divenne il protettore dei beni dei Ducas e controllava che tutto andasse bene sotto il governo del nipote Michele VII Ducas. Egli si oppose prudentemente all'unione della madre Eudocia Macrembolitissa con l'Imperatore bizantino Romano IV Diogene. Giovanni Ducas si ritir\u00f2 per lungo tempo in Bitinia durante il regno di Romano IV. Intanto gli turchi minacciavano la zona e fu in Bitinia che Giovanni apprese che il all'esercito bizantino si era unito anche il figlio Andronico Ducas con un esercito di quasi 20.000 soldati. Tuttavia, nel momento della battaglia, Andronico disert\u00f2 e l'Imperatore concluse cos\u00ec una disastrosa campagna con la battaglia di Manzikert nel 1071.\nLa prigionia di Romano IV Diogene diede a Giovanni l'occasione di ritornare alla corte bizantina su richiesta di Eudocia Macrembolitissa. Unendo le proprie forze con quelle di Michele Psello, Giovanni costrinse l'imperatrice dapprima a dividere il potere con il di lei figlio e, nell'ottobre del 1071, a farsi suora e quindi ritirarsi dagli affari di corte. Egli divenne tosto il capo del governo \"de facto\" in nome di Michele VII Ducas, ordinando all'impero di non riconoscere Romano come imperatore, dichiarando che questi lo era divenuto in nome di Michele, che non era allora in grado di amministrare lo stato. Il Cesare invi\u00f2 il figlio Andronico e Costantino a catturare Romano IV, che era stato liberato dalla prigionia, per garantire il solo potere del nipote Michele. Giovanni Dukas consent\u00ec inizialmente a Romano di dimettersi e ritirarsi in un monastero, ma il suo odio verso Romano era cos\u00ec forte che egli ritir\u00f2 presto tale autorizzazione ed ordin\u00f2 l'accecamento di Romano e, allorch\u00e9 questi si ammal\u00f2 gravemente per l'infezione procuratagli dalle ferite, gli invi\u00f2 un messaggio di scherno con il quale si congratulava con lui per la perdita della vista. \nCon la scomparsa di Romano, Giovanni e Michele Psello rimasero soli al comando nella corte imperiale."}
{"id": "846173", "revid": "287204", "url": "https://it.wikipedia.org/wiki?curid=846173", "title": "5757 Ticha", "text": ""}
{"id": "846174", "revid": "729019", "url": "https://it.wikipedia.org/wiki?curid=846174", "title": "Battaglia di Copenaghen (1801)", "text": "Nella prima battaglia di Copenaghen, (in danese: \"Slaget p\u00e5 Reden\") si affrontarono il 2 aprile 1801 una flotta della Royal Navy, sotto il comando dell'ammiraglio sir Hyde Parker, contro la flotta della Danimarca-Norvegia, ancorata nel porto di Copenaghen. In questa battaglia divenne famoso l'attacco comandato dall'ammiraglio Horatio Nelson che, disubbidendo all'ordine di Parker di ritirarsi, distrusse la maggior parte delle navi danesi prima che venisse accordata una tregua.\nAntefatto.\nLa battaglia ebbe luogo dopo un intenso lavoro delle diplomazie nell'ultima met\u00e0 del 1800 e l'inizio del 1801. La Russia ed i paesi scandinavi mantenevano una neutralit\u00e0 armata nei confronti delle guerre napoleoniche, nelle quali si affrontavano l'Inghilterra e la Francia del primo console Napoleone Bonaparte. Le vittorie di quest'ultimo nel continente europeo avevano dato alla Gran Bretagna la sensazione di una grave minaccia alla sua sopravvivenza, specialmente per il rifornimento delle merci che provenivano dai paesi scandinavi. Peraltro, i regni di Danimarca e Norvegia temevano a loro volta la Russia e la Francia molto pi\u00f9 di quanto non temessero l'Inghilterra.\nAgli inizi del 1801, il governo britannico prepar\u00f2 una flotta a Yarmouth, con l'obiettivo di intimorire i danesi e i norvegesi prima del disgelo del Mar Baltico, che avrebbe consentito alla flotta russa di lasciare le sue basi di Kron\u0161tadt e Reval (nome tedesco di Tallinn, attuale capitale dell'Estonia). La flotta part\u00ec l'11 marzo, raggiungendo Skagen il 17 dello stesso mese.\nLa battaglia.\nIl disaccordo esistente tra Parker e Nelson imped\u00ec di sviluppare la dimostrazione di forza programmata. L'ingresso di una fregata inglese per consentire una discussione sulla contesa venne respinto e le due flotte si prepararono al combattimento formando una linea difensiva con le loro navi nella parte occidentale della baia di Copenaghen.\nLe strade verso Copenaghen erano impervie e ben difese ed \u00e8 per questo che gli inglesi furono costretti ad un attacco frontale sul porto.\nCon le 12 navi di minore pescaggio, Nelson condusse l'attacco attraverso i banchi di sabbia ed inizi\u00f2 l'azione bellica non appena si ruppero i negoziati.\nDurata pi\u00f9 di quattro ore, la battaglia fu un combattimento ravvicinato, con quattro navi britanniche \"Elephant\", \"Defiance\", \"Russel\" e \"Bellona\", incagliate nei banchi di sabbia. In un certo momento della battaglia, Parker alz\u00f2 il segnale di evitare il combattimento, ma Nelson era determinato a vincere ed ignor\u00f2 l'ordine.\nQualche ora pi\u00f9 tardi, e dietro un intenso cannoneggiamento della baia e degli edifici vicini, Nelson offr\u00ec i termini della resa che i danesi e norvegesi accettarono. Le perdite britanniche furono di 350 morti e 850 feriti.\nConseguenze.\nNonostante la chiara sconfitta, non fu questo l'ultimo degli scontri dei danesi e norvegesi contro i britannici. Nel 1807 la flotta inglese torn\u00f2 nella baia di Copenaghen per combattere una seconda battaglia.\nNelle arti.\nLa composizione musicale \"La Speranza\" (\"H\u00e5bet\" o \"The Hope\") di Frederik Magle raffigura la battaglia. \u00c8 stato commissionato dalla Regia marina danese e ha debuttato nel 2001 per commemorare il 200 \u00b0 anniversario della battaglia."}
{"id": "846181", "revid": "599013", "url": "https://it.wikipedia.org/wiki?curid=846181", "title": "Aritz Aduriz", "text": "Ha legato la maggior parte della sua carriera all'Athletic Bilbao, del quale \u00e8 primatista di reti (34) nelle competizioni UEFA per club.\nCaratteristiche tecniche.\nCentravanti, forte fisicamente e dotato di un ottimo colpo di testa, si \u00e8 contraddistinto per la buona tecnica e uno spiccato senso del gol.\nCarriera.\nClub.\nInizi e Athletic.\nDopo aver mosso i primi passi nell', esordisce nel 1999 con l'. Nel 2000 viene acquistato dall', che lo manda a giocare nel . Con la squadra riserve disputa tre stagioni, venendo promosso in prima squadra l'anno successivo.\nBurgos, Real Valladolid e ritorno all'Athletic.\nNella stagione 2003-2004 passa al , nel quale colleziona 36 presenze e 16 gol. Nel 2004 firma un contratto con il , dove gioca per una stagione e mezza, mettendo a segno 20 reti in 46 presenze. Nel gennaio 2006 fa ritorno all'Athletic Bilbao, restandovi fino al 2008. Nella seconda esperienza in biancorossa gioca con continuit\u00e0 e realizza 22 reti in due anni e mezzo.\nMaiorca e Valencia.\nNell'estate 2008 viene acquistato dal , con cui disputa due stagioni impreziosite da 23 reti. Il 14 luglio 2010 si trasferisce al ; con la squadra valenciana gioca per due anni, realizzando 17 gol.\nNuovo ritorno all'Athletic.\n2012-2016.\nIl 27 giugno 2012 fa ritorno per la terza volta all'Athletic Bilbao. Nella stagione 2013-2014 realizza una tripletta contro il , la seconda in assoluto con la maglia biancorossa (la prima risaliva al precedente periodo trascorso con l'Athletic). Il 27 agosto 2014 mette a segno una doppietta contro il nei play-off di Champions League, contribuendo alla qualificazione dell'Athletic alla fase a gironi della massima competizione europea dopo 16 anni d'assenza. Al termine della stagione 2014-2015 vince il suo primo trofeo individuale, il Trofeo Zarra, laureandosi con 18 gol miglior marcatore spagnolo della Liga.\nIl 14 agosto 2015, nella partita d'andata della Supercoppa di Spagna, mette a segno una tripletta contro il (4-0). Il 17 agosto nella gara di ritorno al Camp Nou firma il gol del definitivo 1-1, che permette ai biancorossi di vincere il trofeo. Al termine della stagione vince il suo secondo Trofeo Zarra.\n2016-2020.\nIl 3 novembre 2016 realizza cinque gol, di cui tre su rigore, nella gara di Europa League vinta per 5-3 contro il , facendo segnare numerosi record: Aduriz diventa il primo giocatore a realizzare 5 goal in Coppa UEFA/Europa League dopo Fabrizio Ravanelli in Juventus-CSKA Sofia del 27 settembre 1994; diventa inoltre il primo a segnare cinque gol con la maglia dell'Athletic dopo Fidel Uriarte contro il Betis nel 1967, e il primo spagnolo a realizzare cinque gol in una partita europea dopo Jos\u00e9 Antonio Zald\u00faa in un Barcellona-Utrecht di Coppa delle Fiere nel 1965. Aduriz risulta anche il giocatore pi\u00f9 anziano a realizzare cinque gol in una partita europea, superando il record del russo Eduard Markarov, che ci era riuscito a 33 anni.\nIl 21 dicembre 2016 rinnova il suo contratto con i baschi fino al giugno 2018. Alla fine della stagione 2018-2019, conclusa con 20 presenze e 2 goal, rinnova il contratto per un altro anno, annunciando qualche settimana dopo l'intenzione di ritirarsi al termine della stagione 2019-2020, all'et\u00e0 di 39 anni. Il 16 agosto 2019 segna in acrobazia contro il Barcellona la rete della vittoria nella partita di apertura della stagione 2019-2020.\nIl 20 maggio 2020 annuncia il ritiro dal calcio giocato a causa di problemi fisici.\nNazionale.\nHa esordito con la nazionale spagnola l'8 ottobre 2010 a Salamanca, in una gara contro la Lituania valida per le qualificazioni all'Europeo 2012. Il 18 marzo 2016, all'et\u00e0 di 35 anni e a distanza di poco pi\u00f9 di cinque anni e mezzo dall'ultima volta, fa ritorno in nazionale, venendo convocato dal CT del Bosque per le partite amichevoli di preparazione all'Europeo 2016 contro e . Il 24 marzo segna contro l'Italia il suo primo gol con le \"Furie Rosse\", fissando il risultato sull'1-1, mentre a maggio viene convocato per la fase finale dell'Europeo in Francia, manifestazione in cui scende in campo in tre occasioni.\nOltre che per la nazionale spagnola, Aduriz ha giocato anche per la selezione dei Paesi Baschi, della quale \u00e8 il miglior marcatore di tutti i tempi con 12 gol.\nStatistiche.\nTra club e nazionale maggiore, Aduriz ha totalizzato globalmente 792 presenze segnando 286 reti, alla media di 0,36 gol a partita.\nPresenze e reti nei club.\n\"Statistiche aggiornate all'8 marzo 2020.\""}
{"id": "846184", "revid": "287204", "url": "https://it.wikipedia.org/wiki?curid=846184", "title": "5762 Wanke", "text": ""}
{"id": "846191", "revid": "287204", "url": "https://it.wikipedia.org/wiki?curid=846191", "title": "5803 Otzi", "text": ""}
{"id": "846199", "revid": "110157", "url": "https://it.wikipedia.org/wiki?curid=846199", "title": "Yobe (stato)", "text": "Yobe \u00e8 uno dei 36 stati della Nigeria, situato a nord-est della Nigeria, ai confini con il Niger, con capitale Damaturu.\nFu creato nel 1991 unificando parti degli Stati di Borno, Gombe, Jigawa. La maggior parte della superficie \u00e8 coperta da savane con una regione caratterizzata da un clima arido e secco. Solo verso sud il clima si mostra leggermente pi\u00f9 mite.\nI maggiori gruppi etnici stanziati nello Stato di Yobe comprendono i Kanuri, i Fulani, i Kare-Kare, i Bolewa, i Ngizim, i Bade, gli Hausa, i Ngamo e i Shuwa.\nSuddivisione.\nLo stato di Yobe \u00e8 suddiviso in diciassette aree a governo locale (local government areas):"}
{"id": "846201", "revid": "1086846", "url": "https://it.wikipedia.org/wiki?curid=846201", "title": "Football Club Internazionale Milano 1992-1993", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1992-1993.\nStagione.\nDopo una stagione fallimentare con Orrico e Su\u00e1rez, la dirigenza tesser\u00f2 Osvaldo Bagnoli: il tecnico \u2014 i cui risultati pi\u00f9 importanti erano legati allo Scudetto vinto con il Verona nel 1985 ed alla qualificazione europea del Genoa \u2014 si era accordato con Ernesto Pellegrini gi\u00e0 nella primavera 1992. Sul mercato l'Inter perse i tedeschi Brehme, Matth\u00e4us e Klinsmann che fecero ritorno nel campionato teutonico. L'organico conobbe nuovi innesti: De Agostini in difesa, Sammer in mediana, Shalimov in regia, Schillaci e Rub\u00e9n Sosa in avanti. Il reparto offensivo si arricch\u00ec anche dello jugoslavo Darko Pan\u010dev, autore di un buon inizio: in seguito il rendimento del centravanti fu per\u00f2 deludente, tanto da convincere Bagnoli a escluderlo dai piani tattici e farlo assurgere tra i maggiori \"flop\" della storia interista.\nIn campionato la formazione parve l'unica rivale di un Milan \"schiacciasassi\", pur accumulando un ritardo di otto lunghezze dai rossoneri nel girone di andata. La stracittadina and\u00f2 inoltre in scena nei quarti di finale della Coppa Italia, obiettivo cui i nerazzurri erano pervenuti sconfiggendo Reggiana e Foggia nei turni precedenti: il doppio confronto premi\u00f2 gli uomini di Fabio Capello, con un pareggio senza gol all'andata e una vittoria per 3-0 nel \"retour match\". \nDurante la seconda parte di torneo la squadra prosegu\u00ec la rincorsa ai concittadini, frattanto distratti dal cammino europeo e rallentati da una sfilza di pareggi: tra questi vi fu l'1-1 nello scontro diretto di inizio aprile, che imped\u00ec alla \"Beneamata\" il sorpasso. Le speranze di rimonta rimasero comunque vive per l'intera primavera, ma il knock-out rimediato contro il Parma alla penultima giornata certific\u00f2 l'aritmetica vittoria dei rossoneri (da par loro fermati da un Brescia in corsa per la salvezza): la battuta d'arresto sul campo dei ducali concluse, tra l'altro, un filotto positivo inaugurato nel mese di gennaio. L'Inter si classific\u00f2 in seconda posizione, ad appena quattro punti di distacco dai rivali.\nMaglie e sponsor.\nLo sponsor tecnico per la stagione 1992-1993 fu Umbro, mentre lo sponsor ufficiale fu Fiorucci.\nOrganigramma societario.\nArea direttiva\nArea comunicazione\nArea tecnica\nArea sanitaria\nRosa.\nDi seguito la rosa.\nStatistiche.\n\"Statistiche aggiornate al 6 giugno 1993\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "846211", "revid": "1793900", "url": "https://it.wikipedia.org/wiki?curid=846211", "title": "Fremont (fiume)", "text": "Il Fremont \u00e8 un fiume che scorre nella regione centrale dello Utah, negli Stati Uniti. Fuoriesce dal lago artificiale del Johnson Valley Reservoir, posto a nord-est del lago Fish, e attraversa il parco nazionale di Capitol Reef in direzione sud-ovest. Dalla confluenza col Muddy Creek presso Hanksville, d\u00e0 origine al fiume Dirty Devil, un affluente di destra del Colorado. Il fiume Fremont attraversa la contea di Wayne e le citt\u00e0 di Fremont, Loa, e Torrey. Il bacino del fiume Fremont raccoglie le acque superficiali e di scioglimento primaverile delle nevi provenienti dai rilievi di Thousand Lake Mountain, Boulder Mountain e delle Henry Mountains.\nIl fiume deve il suo nome all'esploratore John C. Fr\u00e9mont che visit\u00f2 la regione nel 1853-1854. Il fiume ha a sua volta dato il nome alla cultura precolombiana di Fremont."}
{"id": "846220", "revid": "287204", "url": "https://it.wikipedia.org/wiki?curid=846220", "title": "5894 Telc", "text": ""}
{"id": "846228", "revid": "287204", "url": "https://it.wikipedia.org/wiki?curid=846228", "title": "5897 Novotna", "text": ""}
{"id": "846230", "revid": "287204", "url": "https://it.wikipedia.org/wiki?curid=846230", "title": "Contea di Marion", "text": "Contea di Marion o Marion County \u00e8 la denominazione delle seguenti contee degli Stati Uniti:"}
{"id": "846231", "revid": "14691", "url": "https://it.wikipedia.org/wiki?curid=846231", "title": "Della tirannide (Alfieri)", "text": ""}
{"id": "846237", "revid": "29863", "url": "https://it.wikipedia.org/wiki?curid=846237", "title": "Marion County", "text": ""}
{"id": "846240", "revid": "287204", "url": "https://it.wikipedia.org/wiki?curid=846240", "title": "Arend Lijphart", "text": "\u00c8 stato anche, durante la sua carriera accademica, Professore Emerito di Scienza Politica alla University of California di San Diego.\nBiografia.\nNativo olandese, ha passato gran parte della propria vita lavorativa negli Stati Uniti, diventando cittadino americano. Ha conseguito il PhD in Scienze Politiche alla Yale University nel 1963, dopo aver studiato all'Universit\u00e0 di Leiden dal 1958 al 1962. \u00c8 Professore di Ricerca Emerito di Scienza Politica all'Universit\u00e0 della California, a San Diego. Ha in seguito riacquistato la cittadinanza olandese ottenendo quindi la doppia cittadinanza olandese e americana.\nDal 1995 al 1996 \u00e8 stato Presidente dell'American Political Science Association.\nStudio dei modelli democratici.\nIl suo studio riguarda soprattutto la comparazione tra due modelli democratici: quello maggioritario e quello consensuale.\nAl primo cosiddetto \"Modello Westminster\", appartengono le democrazie caratterizzate da predominanza del potere esecutivo su quello legislativo, forte centralismo amministrativo, governo caratterizzato da maggioranza monopartitica e sistema elettorale maggioritario.\nAl secondo appartengono i sistemi caratterizzati da equilibrio tra esecutivo e legislativo, con forte funzione di indirizzo e controllo di quest'ultimo sull'attivit\u00e0 del governo, un sistema multipartitico alimentato da sistema elettorale proporzionale, decentramento amministrativo e autonomie locali.\nCurioso notare come, alla luce di recenti cambiamenti, di fatto sia la Gran Bretagna che la Nuova Zelanda, segnalate da Lijphart come esempi fondanti del \"Modello Westminster\", abbiano subito cambiamenti tali da non poter pi\u00f9 rientrare in pieno nella classificazione di democrazia maggioritaria."}
{"id": "846252", "revid": "36426", "url": "https://it.wikipedia.org/wiki?curid=846252", "title": "Villa di San Martino", "text": " \nLa Villa di San Martino o Villa Bonaparte \u00e8 una delle due residenze che Napoleone Bonaparte ebbe all'isola d'Elba fra il maggio 1814 ed il febbraio 1815.\nSituata in localit\u00e0 \"San Martino\" nel Comune di Portoferraio, sebbene sia spesso indicata come casa di campagna era di fatto la pi\u00f9 importante, destinata comunque alla vita privata dell'imperatore in esilio che, per la sua attivit\u00e0 pubblica, si serviva essenzialmente dell'altra casa, la Palazzina dei Mulini posta nella parte alta di Portoferraio.\nStoria e descrizione.\nLa villa.\nPur essendo una villa di dimensioni ridotte, Napoleone volle che non avesse niente da invidiare in fatto di comodit\u00e0 e raffinatezza alla vita parigina.\nLa struttura ha una semplice pianta quadrata, con il primo piano destinato alla vita sociale e quello al terreno con i servizi, come il bagno neoclassico detto \"di Paolina\", con una raffigurazione della \"Verit\u00e0\" affrescata.\nAl primo piano l'Imperatore fece realizzare una biblioteca, dove si dice che passasse molto tempo. Le due stanze pi\u00f9 importanti sono la \"Sala del nodo d'amore\" dedicata alla sua unione con Maria Luisa d'Asburgo-Lorena e la \"Sala egizia\", decorata con geroglifici e piramidi, un grande zodiaco sul soffitto e altre scene che rappresentano i momenti salienti delle imprese di Napoleone; al centro di quest'ultima stanza si trova ancora una vasca ottagonale.\nLa Galleria Demidoff.\nDopo i \"Cento giorni\" la villa rimase in stato d'abbandono per molti anni, fino a quando il principe russo Anatolio Demidoff, del casato dei Demidoff e figlio dell'ambasciatore russo a Firenze, si spos\u00f2 con la nipote di Napoleone Matilde Bonaparte ed entr\u00f2 in possesso della villa.\nDemidoff si profuse nell'arricchimento della villa, creando nel 1851 la cosiddetta \"Galleria Demidoff\", un edificio in stile neoclassico di solo un piano, progettato dall'architetto Niccol\u00f2 Matas (l'autore della facciata della basilica di Santa Croce a Firenze).\nIn questa galleria, decorata con coppie di colonne di granito, Anatolio sistem\u00f2 dopo la morte di Napoleone una sorta di museo a lui dedicato, con armi, quadri e altri cimeli.\nAll'ingresso si trova la statua della \"Galatea,\" attribuita ad Antonio Canova, che pare si fosse ispirato per la scultura alle fattezze di Paolina Bonaparte. La villa appartenne poi alla famiglia dei Pull\u00e8, ed una parte fu acquistata dal conte Bernardo Barbiellini Amidei.\nAll'esterno fu creato un viale di gelsi e aiuole geometriche all'italiana, secondo il dominante stile eclettico. Il parco retrostante alla villa venne arricchito con piante esotiche e voliere per uccelli pregiati.\nNel 1880 la dinastia dei Demidoff si estinse almeno nel ramo toscano e le loro collezioni vennero sfortunatamente disperse. La galleria napoleonica divenne un museo e in seguito uno spazio espositivo per varie mostre di lungo periodo. Oggi, dopo lavori di restauro ospita stampe del periodo di Napoleone provenienti da varie collezioni private.\nL'albero di Napoleone.\nNel piazzale antistante la Villa, sul lato sinistro guardando verso Portoferraio, si trovava sino alla met\u00e0 del XX secolo un grande esemplare di bagolaro, che secondo la tradizione era stato piantato dallo stesso imperatore sotto la guida del giardiniere Claude Hollard.\nLa \"Collezione Ornitologica Elbana\".\nIstituita nel 1897 presso i locali della Galleria Demidoff, raccoglieva circa 900 esemplari impagliati di uccelli provenienti dal territorio dell'Elba, rappresentativi di 215 specie ornitiche. Notevole la presenza di oltre 70 esemplari di \"Turdidae\", assieme a campioni di \"Loxia\", \"Philomachus\", \"Tringa\", \"Ardea\", \"Larus\", \"Phalacrocorax\", \"Procellaria\", \"Podiceps\", \"Alca\" e \"Fratercula\". Della raccolta facevano parte anche 250 specie di pesci conservati in alcool e a secco. Nel 1901 la propriet\u00e0 della collezione pass\u00f2 da Ubaldo Tonietti a Pilade Del Buono e nell'agosto 1908 fu visitata dal re Vittorio Emanuele III di Savoia. La Collezione Ornitologica Elbana fu smembrata nel corso della seconda guerra mondiale."}
{"id": "846255", "revid": "124123", "url": "https://it.wikipedia.org/wiki?curid=846255", "title": "Teoctisto di Napoli", "text": "Alla morte del Duca Antimo apre lotte di successione si aprirono in citt\u00e0, essenzialmente a causa dell'elevato numero di pretendenti al seggio ducale ed al vuoto di potere lasciato dal precedente regnante che non consent\u00ec ai \"nobiliores\" napoletani la designazione del nuovo Duca.\nIl popolo, viste le incertezze dei nobili, con un colpo di mano invase il Pretorio con l'appoggio degli alti gradi della gerarchia militare, costringendo l'invio di una delegazione in Sicilia per sollecitare la scelta del nuovo Duca da parte del \"Patrizio\".\nCon l'invio dalla Sicilia del nuovo Duca, Teoctisto appunto, che peraltro, se chiuse un periodo di lotte, port\u00f2 a Napoli un Duca essenzialmente \"militare\", si determin\u00f2 dunque una perdita di autonomia del Ducato che torn\u00f2 in pratica sotto l'influenza diretta bizantina.\nIl Duca fu ben presto sostituito e, un nuovo regnante fu inviato dalla Sicilia, Teodoro II, giunto in citt\u00e0 nell'821."}
{"id": "846264", "revid": "12458", "url": "https://it.wikipedia.org/wiki?curid=846264", "title": "Corridoio bizantino", "text": ""}
{"id": "846266", "revid": "767487", "url": "https://it.wikipedia.org/wiki?curid=846266", "title": "Sanaga", "text": "Il Sanaga \u00e8 un fiume del Camerun, il cui bacino idrografico si estende nella parte centrale del Paese.\nPercorso.\nHa origine dal versante meridionale del massiccio dell'Adamaoua, nella sezione centrale del territorio camerunese, dall'unione dei due rami sorgentiferi \"Agoua\" e \"Dj\u00e9rem\". Scorre successivamente con direzione mediamente ovest-sudovest attraverso l'altopiano centrale, fino a sfociare nel golfo di Guinea, 48 chilometri a sud di Douala. Il principale affluente del Sanaga \u00e8 il fiume Mbam, che confluisce nel medio corso dalla destra idrografica.\nI principali centri urbani toccati dal Sanaga nel suo corso sono Nanga-Eboko, Monat\u00e9l\u00e9 e, poco lontano dalla foce, \u00c9d\u00e9a, presso cui sorge un'importante centrale idroelettrica.\nNei pressi del suo corso sorge Ngog Lituba, una montagna sacra.\nRegime.\nIl Sanaga ha un regime di portata annuale strettamente correlato all'andamento pluviometrico, con una media annua intorno ai 2.000\u00a0m\u00b3/s presso Ed\u00e9a.\nI minimi di portata annui vengono raggiunti nel periodo gennaio-aprile (minimo assoluto mensile in marzo, con poco pi\u00f9 di 500\u00a0m\u00b3/s a Ed\u00e9a), al termine del periodo pi\u00f9 secco dell'anno; l'arrivo della stagione piovosa (in maggio) provoca l'aumento della portata che raggiunge il suo massimo mensile annuo di circa 5.400\u00a0m\u00b3/s in ottobre."}
{"id": "846271", "revid": "36426", "url": "https://it.wikipedia.org/wiki?curid=846271", "title": "Villa Demidoff di San Martino", "text": ""}
{"id": "846279", "revid": "113119", "url": "https://it.wikipedia.org/wiki?curid=846279", "title": "Lijphart", "text": ""}
{"id": "846281", "revid": "36426", "url": "https://it.wikipedia.org/wiki?curid=846281", "title": "Villa Bonaparte", "text": ""}
{"id": "846287", "revid": "228587", "url": "https://it.wikipedia.org/wiki?curid=846287", "title": "Fremont", "text": ""}
{"id": "846302", "revid": "122671788", "url": "https://it.wikipedia.org/wiki?curid=846302", "title": "Lambada", "text": "Lambada \u00e8 un ballo brasiliano omonimo della canzone Lambada. Si ritiene che la melodia nasca dalla musica zouk tipica delle Antille.\n\u00c8 un ballo fortemente erotico dove le gambe dei due ballerini sono disposte in modo che una coscia di ciascuno dei due partner finga di sfregare sugli organi sessuali dell'altro partner durante la danza.\nOrigini.\nSi diffonde in tutto il mondo nel 1989, quando la canzone \"Lambada\", cantata in portoghese dal gruppo franco-brasiliano Kaoma, vende pi\u00f9 di cinque milioni di dischi. Lo strumento caratteristico utilizzato era il bandone\u00f3n.\nIn tal caso per\u00f2 si tratt\u00f2 di una traduzione non autorizzata e adattata al ritmo di lambada di \"Llorando Se Fue\" (1984; Piangendo fugg\u00ec), un brano acustico del gruppo di musica andina boliviana, Los Kjarkas, che intentarono e vinsero un processo per plagio.\nInfatti il vero autore della canzone \u00e8 il boliviano Ulises Hermosa Virreira, leader del gruppo \"Los Kjarkas\", morto di leucemia nel '92.\nIn Italia la Lambada fu rilanciata nel 1992 dal fisarmonicista Roberto Giraldi in arte Castellina, e fondatore della Orchestra Castellina-Pasi, con una nuova versione realizzando anche dei videoclip dove si associ\u00f2 fortemente il suono del bandoneon ai passi di danza dei ballerini."}
{"id": "846327", "revid": "287204", "url": "https://it.wikipedia.org/wiki?curid=846327", "title": "Lino Straulino", "text": "Originario della Carnia, \u00e8 inoltre cantautore, compositore, chitarrista e polistrumentista.\nMusicista folk, Lino \u00e8 stato fin dall'inizio degli anni novanta uno dei maggiori esponenti della \"Gnove Musiche Furlane\" (Nuova Musica Friulana), una corrente musicale sviluppatasi in quel periodo in Friuli e caratterizzata dall'utilizzo del Friulano come veicolo di espressione in un contesto nuovo, in cui la lingua viene sperimentata su generi musicali diversi e non indigeni, quali il folk blues, il neo-folk, la pachanga, il rap, l'hip-hop, il metal, il punk rock ed altri generi commerciali.\nHa vinto il premio Merit Furlan 2021.\nBiografia.\nGli esordi.\nIl suo interesse per la musica, manifestatosi fin da giovane et\u00e0, prende vita attorno ai 14 anni, quando lo strumento di preferenza diviene la chitarra acustica, dopo un inizio dedicato al pianoforte.\nQuasi completamente autodidatta, Lino comincia ben presto ad estrapolare un proprio stile folk ed una tecnica di fingerpicking unica e riconoscibile, derivante dall'ascolto dei grandi esponenti della musica internazionale ed italiana quali Neil Young, Bob Dylan, Bert Jansch, John Renbourn, Nick Drake, Angelo Branduardi e diversi altri, unito all'amore profondo sia per la musica tradizionale che per la lingua Friulana, un interesse che lo accompagner\u00e0, immutato, lungo tutta la carriera di cantautore. \nIl suo legame con la cultura della Carnia per parte di padre e del basso Friuli per parte di madre, gli permetter\u00e0 di esplorare ed apprezzare a fondo le caratteristiche musicali regionali in toto, facendo della propria lingua di nascita lo strumento comunicativo di preferenza quasi assoluto.\nLino comincia a scrivere canzoni verso i diciassette anni, sul finire degli anni settanta, esibendosi in contemporanea in numerosi locali carnici e, a partire dai primi anni ottanta, inizia a combinare l'attivit\u00e0 di musicista con la professione di maestro elementare nelle scuole della Carnia.\nNel 1983 esce il suo primo album in musicassetta, \"Lino e Olga\", per l'etichetta locale di Nimis AVF, con la partecipazione, appunto, della sorella Olga ai vocals.\nNel 1987 comincia a collaborare con il gruppo \"La Sedon Salvadie\" come chitarrista e cantante, curando gli arrangiamenti del disco \"Salustri\".\nGli anni novanta e l'ascesa.\nNel 1990, dopo avere lasciato \"La Sedon Salvadie\", pubblica la sua prima musicassetta autoprodotta, su etichetta Karnia Records, intitolata \"La Farie\", musicando i testi del poeta friulano Emilio Nardini, poi rivisitati nel 2005 nell'album \"Al Soreli\". Questo suo interesse per la poesia friulana continua nel tempo, con la produzione del cd \"Lino Straulino cjante Ermes\", in cui mette in musica i testi del poeta seicentesco Ermes di Colloredo e successivamente nella collaborazione con il poeta Maurizio Mattiuzza nel progetto musicale \"Tiere Nere\", del 2001.\nRisale ai primi anni novanta l'inizio della sua collaborazione col produttore ed etnomusicologo Valter Colle, proprietario dell'etichetta musicale Nota, sulla quale verranno pubblicati in futuro la maggior parte dei suoi album: \u00e8 durante questo periodo che vedono la luce opere di intensit\u00e0, mistero e carica introspettiva ed onirica marcate quali \"Spin\", \"I dis\" (il cui design di copertina in cassetta differisce da quello realizzato in cd) e \"Cjaule Male\", album eterogenei musicalmente, ma accomunati dalla voglia di sperimentare e raggiungere nuovi orizzonti tramite l'utilizzo della lingua Friulana.\nDa sottolineare come, desiderando ottenere un preciso stile proprio e definito, Lino decider\u00e0 di suonare tutti gli strumenti presenti nell'album \"Spin\", dalla chitarra ai flauti alle percussioni.\nNegli anni successivi seguir\u00e0 una grande quantit\u00e0 di lavori, cantati principalmente in lingua Friulana, ma dando spazio anche a quella Italiana, sia come solista sia in progetti con altri musicisti.\nDal 1992 al 1995 d\u00e0 vita al gruppo \"Fale curte\" con Lorenzo Bianchi Quota, Gianni Cattaino, Bruno Cimenti e Franco Stocco, in cui vengono cantati pezzi di Lino in un esperimento di crossover, facendo di loro il primo gruppo carnico a cantare musica rock in Friulano, mentre nel 1998 vede la luce il progetto \"V\u00edctor Jara, un puente para la memoria\", in collaborazione con l'associazione dei desaparecidos argentini \"Vientos del Sur\", riarrangiando in Friulano i testi di Jara.\nDa non dimenticare le collaborazioni di Lino con il gruppo friulano Mitili FLK, ai quali accompagner\u00e0 la sua chitarra in diverse occasioni e con il cantautore Aldo Giavitto.\nGli anni 2000.\nNel 2005, con il contributo dell'amico e componente de \"La Sedon Salvadie\" Andrea Del Favero, direttore artistico di Folkest, nasce il progetto \"Tischlbong\", un personale omaggio alla lingua e cultura del paese di Timau in Carnia: \u00e8 del 2009 invece il debutto del gruppo \"La Munglesa\", nato da un'idea di Lino ma reso possibile grazie alla partecipazione delle musiciste Elisabetta Boiti, Gabriella Gabrielli ed Antonella Macchion, dove vengono riarrangiate in chiave medievale diverse ballate piemontesi tradizionali, utilizzando strumenti insoliti quali la ghironda.\nDa ricordare, inoltre, la collaborazione con gli amici e musicisti Stefano Fedele e Loris Vescovo, che formeranno con Lino un trio di ispirazione west coast, a tratti accompagnati anche dalla musicista Priska Benelli, per cui Lino scriver\u00e0 i testi dell'album di debutto.\nI progetti solisti in lingua italiana, \"Cuinto Cuadrante\" e \"L'ultima frontiera\", usciti nel 2000, sono stati commercializzati esclusivamente in poche copie demo, autoprodotte su etichetta Eremit.\nProduzioni ed attivit\u00e0 recenti.\nNel 2009 Lino partecipa al \"Liet International\", festival europeo della canzone in lingua minoritaria, aggiudicandosi il terzo posto con la canzone \"Doman\".\nNelle sue composizioni Lino trae ispirazione dalla musica tradizionale della Carnia, contaminandola con diversi generi musicali, dal folk inglese al west coast americano, fino a riarrangiare in chiave blues alcune delle pi\u00f9 famose villotte friulane ne \"L'alegrie\", pubblicato nel 2010: per l'occasione Lino metter\u00e0 da parte l'amata chitarra per lasciare il posto al suono del banjitar (o chitarra-banjo) e dell'armonica blues. Strumento, quest'ultimo, che ha da sempre accompagnato molti dei suoi arrangiamenti, cos\u00ec come i flauti tipici della tradizione friulana (o \"sivilots\", tradizionalmente ricavati dai rami cavi del sambuco), il violino, l'armonica diatonica, il glockenspiel, il tin whistle e le percussioni.\nLe sue produzioni intitolate \"Fur dai dincj\" e \"Baruc\" sono caratterizzate da un senso di protesta e ribellione contro lo status quo e costituiscono un'ulteriore testimonianza dell'eclettismo di questo artista.\nIl libro-cd pubblicato nel maggio 2012 ed intitolato \"Mosaic\", contiene un libretto introduttivo a cura dello scrittore Giorgio Olmoti: si tratta di una raccolta di 'best', accompagnata da un brano inedito intitolato \"Orion\" e registrata dal vivo presso l'Auditorium della Radio - Televisione della Svizzera Italiana.\n\u00c8 del giugno 2013 il suo primo progetto realizzato in vinile edizione limitata ed autoprodotto su etichetta indipendente Cormorest, dal titolo \"Gorai\". L'album \u00e8 caratterizzato da un utilizzo di tecniche proprie dell'industria discografica degli anni sessanta-settanta, includendo una registrazione completamente analogica (realizzata presso gli studi AVF di Nimis, cos\u00ec come 30 anni prima lo era stato l'album \"Lino e Olga\") e l'impiego esclusivo di strumenti vintage, con disegno e grafica di copertina interamente a cura dello stesso Lino: il cd, di pubblicazione successiva, \u00e8 stato stampato anche privatamente in poche copie, oltrech\u00e9 su Nota records. Questo album sancisce probabilmente la fine di un periodo musicale, per ammissione dello stesso cantautore, il quale si trova ora focalizzato nello sviluppo di nuovi orizzonti per la musica Friulana, maggiormente collegati alla tradizione locale, piuttosto che soggetti alla contaminazione con generi tradizionali non indigeni. Continua comunque la fervente vena produttiva di Straulino, trovando nuovi sbocchi nella composizione di canzoni in Inglese, di prossima pubblicazione.\nProsegue nel 2014 la pubblicazione di altri due album su vinile, realizzati con la stessa tecnica impiegata per la produzione di \"Gorai\": esce in gennaio il progetto \"Mutual Agreement\", di ispirazione rock progressiva con testi in Inglese e con la collaborazione dei musicisti Lorenzo Bianchi Quota, Andrea Fontana, Paolo Mattotti e Gianfranco Lugano, successivamente proposto anche in versione cd su etichetta Nota. La surreale copertina, ideata dallo stesso Straulino, ritrae una vecchia carrozzina quasi sospesa sulla sponda di un fiume a Timau, in Carnia. \nEsce invece in marzo l'album \"Bar Italia\", con testi in Italiano. Sono queste canzoni che il cantautore aveva gi\u00e0 composto negli anni ottanta, ma che non erano ancora mai state pubblicate. Anche questa copertina viene realizzata dal cantautore e ritrae il vecchio bar Italia nella sua nativa Sutrio, dove Straulino trascorreva molte delle sue serate suonando, fra le altre, anche queste canzoni. Questo vinile, come gli altri, viene proposto nella versione cd su etichetta Nota.\nProgetti attuali.\nLino si trova attualmente concentrato nello studio ed arrangiamento dei canti tradizionali friulani (o villotte), nel tentativo di poter riscoprire le armonie da tempo dimenticate di questa regione e, basandosi sulla loro struttura e melodia, ricreare un genere tipico e riconoscibile puramente friulano. Il suo spettacolo itinerante \"Vile, vilans e vilotis\", con la partecipazione di Stefano Montello del gruppo musicale Mitili FLK, tenta, con la sua ricerca mista ad un'interpretazione fattuale, di ritrovare appunto le origini perdute del canto friulano, avvalendosi dell'accompagnamento sia di strumenti tradizionali ricreati dallo stesso Lino, quali il \"bugul\" (strumento monocordo rudimentale ricavato da una zucca essiccata) e il \"tamburo altoadriatico\", cos\u00ec come di strumenti appartenenti al folklore friulano (la \"scrazzule\" o raganella) ed europeo (il \"citterne\" o \"cister\", strumento rinascimentale a dieci corde).\nUn nuovo filone di canzoni scritte in Inglese trova ora inoltre posto accanto al progetto sulla musica tradizionale: riallacciandosi allo stile folk-blues, Straulino compone nel corso del 2013 una trentina di canzoni inedite che proporr\u00e0 durante diverse serate sotto lo pseudonimo di Straw Lee No (trascrizione fonetica del proprio cognome). L'album che ne nascera', \"Many sides of Straw Lee No\", sempre prodotto su vinile nello stile dei precedenti, rispecchier\u00e0 l'influenza che la lingua Inglese ha avuto in questo musicista negli ultimi anni, dovuta principalmente alla collaborazione con diversi artisti anglosassoni."}
{"id": "846351", "revid": "287204", "url": "https://it.wikipedia.org/wiki?curid=846351", "title": "Contea di Marion (Alabama)", "text": "La contea di Marion, in inglese Marion County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 31.214 abitanti. Il capoluogo di contea \u00e8 Hamilton. Il nome le \u00e8 stato dato in onore al generale Francis Marion della Carolina del Sud, che partecip\u00f2 alla guerra d'indipendenza americana.\nGeografia fisica.\nLa contea si trova nella parte occidentale dell'Alabama e confina ad ovest con lo Stato del Mississippi. Lo United States Census Bureau certifica che l'estensione della contea \u00e8 di 1.926 km\u00b2, di cui 1.920 km\u00b2 composti da terra ed i rimanenti 6 km\u00b2 composti di acqua.\nLaghi e fiumi.\nLa contea comprende i seguenti laghi e fiumi:\nStoria.\nLa Contea di Marion venne costituita il 13 febbraio 1818. Fino al 1866 contenne anche l'attuale territorio della Contea di Lamar (Alabama)."}
{"id": "846358", "revid": "2038748", "url": "https://it.wikipedia.org/wiki?curid=846358", "title": "Javi Mart\u00ednez", "text": "Con la nazionale spagnola si \u00e8 laureato campione del mondo nel 2010 e campione d'Europa nel 2012\nCaratteristiche tecniche.\nNato calcisticamente come centrocampista difensivo, all' con l'approdo di Marcelo Bielsa \u00e8 stato trasformato in difensore centrale con ottimi risultati. Anche Josep Guardiola al Bayern Monaco lo ha riproposto nel ruolo pi\u00f9 arretrato.\nCarriera.\nClub.\nL'esordio all'Osasuna.\nIndicato come una delle giovani promesse del calcio spagnolo, nel 2006 fu strappato dall'Athletic Club ai \"cugini\" dell' per una cifra considerevole (circa sei milioni di euro), vista la giovane et\u00e0 del calciatore al momento del trasferimento (nemmeno 18 anni). Dopo una stagione da titolare nell'Osasuna B, squadra di categoria inferiore affiliata alla societ\u00e0 di Pamplona, venne acquistato dai \"rojiblancos\" su consiglio dell'ex giocatore di Osasuna e Athletic Bilbao Jos\u00e8 \"Kuko\" Ziganda, che lo paragon\u00f2 al centrocampista francese Patrick Vieira, dicendosi pronto a scommettere su un futuro radioso del giovane centrocampista.\nIl passaggio all'Athletic Bilbao.\nEntrato nelle file dell'Athletic Bilbao dalla stagione 2006/07, venne subito promosso titolare. Il suo debutto nella Liga spagnola \u00e8 infatti datato 27 agosto 2006 nella prima partita di campionato, il \"derby\" tra Athletic Club e , terminato 1-1. Segna il suo primo gol alla terza giornata, il 17 settembre dello stesso anno, nella partita Athletic Club- 1-4. In breve diventa un pilastro inamovibile della formazione basca, come testimoniano le 170 presenze in cinque campionati.\nGli anni al Bayern Monaco.\nNella notte del 29 agosto 2012 sostiene a Monaco le visite mediche per il passaggio al per 40 milioni di euro, aggiudicandosi cos\u00ec il titolo di calciatore pi\u00f9 caro in assoluto nella storia della Bundesliga (primato poi superato da Corentin Tolisso nel 2017). Mart\u00ednez debutta con la maglia bavarese il 2 settembre 2012, giorno del suo ventiquattresimo compleanno, sostituendo Schweinsteiger nel 6-1 casalingo contro lo . Segna poi la prima rete nel massimo campionato tedesco il 24 novembre, nella vittoria per 5-0 contro l'.\nIl 6 aprile 2013 vince la sua prima Bundesliga (il ventitreesimo titolo dei bavaresi) con sei giornate di anticipo rispetto alla fine del campionato. Il 25 maggio 2013 vince la sua prima Champions League, giocando da titolare la finale vinta contro il . Il 1\u00ba giugno 2013 vince anche la Coppa di Germania, ottenendo il treble con la compagine bavarese. Il 30 agosto 2013 vince la Supercoppa europea di calcio, prima anche per i Bayern contro il , segnando al minuto 120+1' , portando cos\u00ec la sua squadra ai calci di rigore, dove vinceranno grazie ad un errore di Romelu Lukaku. Nel corso dell'annata la squadra bavarese conquista altri tre titoli, la Coppa del mondo per club, la Bundesliga e la Coppa di Germania.\nIl 13 agosto 2014, durante l'incontro di DFL-Supercup contro il (0-2), subisce la rottura del legamento crociato del ginocchio sinistro che lo costringe a uno stop di circa sette mesi. Il 26 aprile 2015 vince il terzo campionato di fila con il Bayern. Il 31 ottobre 2017 sigla il suo primo gol in carriera in Champions League, ai danni del . Il 24 settembre 2020 vince la Supercoppa Europea contro il Siviglia segnando il gol del definitivo 2-1 nei tempi supplementari. In questa stagione vincer\u00e0 poi il suo secondo Mondiale per club e il suo nono campionato tedesco.\nIn nove anni con il Bayern ha messo insieme 268 presenze e 14 gol con 24 trofei vinti.\nIl passaggio in Qatar.\nIl 20 giugno 2021 annuncia il proprio passaggio al . Il 7 luglio seguente firma un contratto annuale con il club.\nNazionale.\nHa ottenuto una presenza nella selezione basca, ed ha fatto parte delle varie rappresentative giovanili spagnole: nel 2007 ha vinto il Campionato europeo di calcio con l'Under-19, mentre nel 2009 ha partecipato al Campionato europeo di calcio Under-21.\nNel maggio 2010 viene convocato nella nazionale maggiore per il Campionato mondiale di calcio 2010 in Sudafrica, facendo il suo esordio con le \"Furie rosse\" nell'amichevole pre-mondiale disputata il 29 maggio contro l', inoltre l'11 luglio si laurea campione del mondo, grazie alla vittoria in finale per 1-0 sui . Pur rimanendo nel giro della nazionale fatica ad accumulare gettoni di presenze nelle furie rosse, causa la forte concorrenza a centrocampo.\nStatistiche.\nPresenze e reti nei club.\n\"Statistiche aggiornate al 11 settembre 2021.\""}
{"id": "846360", "revid": "729019", "url": "https://it.wikipedia.org/wiki?curid=846360", "title": "Battaglia di Copenaghen (1807)", "text": "La Seconda Battaglia di Copenaghen (16 agosto - 5 settembre 1807) fu un attacco navale portato dalla Marina britannica contro la capitale danese, Copenaghen.\nIl governo inglese aveva deciso di catturare la flotta danese per evitare che finisse nelle mani di Napoleone Bonaparte ed attacc\u00f2 Copenaghen senza una preventiva dichiarazione di guerra. In quelle ore l'esercito danese, sotto il comando del \" Principe Incoronato\" (il futuro re Federico VI di Danimarca), difendeva le frontiere del sud contro possibili attacchi francesi e questo rendeva la difesa di Copenaghen piuttosto debole.\nLe truppe britanniche del generale Arthur Wellesley, Duca di Wellington sconfissero le deboli difese danesi vicino alla localit\u00e0 di K\u00f8ge, a sud di Copenaghen. In pochi giorni Copenaghen si trov\u00f2 circondata completamente.\nGli inglesi offrirono la resa ma i danesi rifiutarono con sdegno e la flotta britannica dell'ammiraglio James Gambier bombard\u00f2 la citt\u00e0 dal 2 al 5 settembre 1807. Il giorno 7 il generale danese Ernst Peymann (1737\u20131823) consegn\u00f2 al nemico sia la citt\u00e0 sia la flotta: 18 vascelli, una fregata, una chiatta, due barche, due corvette, 7 brigantini, una goletta e venticinque cannoniere finirono nelle mani inglesi e delle truppe di Hannover, queste ultime sotto il comando del generale Lord Cathcart. Inoltre furono distrutti tre vascelli da 74 cannoni che si trovavano nei cantieri navali, insieme a due dei vascelli citati, la fregata e la chiatta.\nIn questa azione pi\u00f9 di 2.000 civili persero la vita ed il 30 per cento degli edifici della citt\u00e0 di Copenaghen fu distrutto. Il 21 ottobre 1807 la flotta inglese, assieme alle navi catturate, lasci\u00f2 Copenaghen con destinazione Regno Unito, bench\u00e9 la guerra continuasse fino a 1814 quando fu firmato il Trattato di Kiel.\nLa nave danese \" Nettuno \" si incagli\u00f2 e fu incendiata nell'isola di Hven ed un temporale affond\u00f2 22 delle 25 cannoniere nel Kattegat. Delle navi che giunsero in Inghilterra, solo 4 (\"Christian VII\" 80, \"Dannemark\" 74, \"Norge\" 74 ed il \"Princess Carolina\" 74) poterono essere revisionate per poter entrare in servizio."}
{"id": "846365", "revid": "745179", "url": "https://it.wikipedia.org/wiki?curid=846365", "title": "Teatro di burattini", "text": ""}
{"id": "846366", "revid": "991267", "url": "https://it.wikipedia.org/wiki?curid=846366", "title": "Resident set", "text": "In un sistema a memoria virtuale, il resident set \u00e8 l'ammontare di memoria fisica effettivamente mappata nello spazio degli indirizzi di un processo. \u00c8 una misura della memoria fisica attualmente consumata dal processo, ma \u00e8 generalmente sovrastimata perch\u00e9 comprende anche tutte le librerie che il processo pu\u00f2 aver aperto durante il suo funzionamento."}
{"id": "846369", "revid": "1305772", "url": "https://it.wikipedia.org/wiki?curid=846369", "title": "Contea di Marshall", "text": "Contea di Marshall o Marshall County \u00e8 la denominazione delle seguenti contee degli Stati Uniti:"}
{"id": "846371", "revid": "29863", "url": "https://it.wikipedia.org/wiki?curid=846371", "title": "Marshall County", "text": ""}
{"id": "846373", "revid": "1855146", "url": "https://it.wikipedia.org/wiki?curid=846373", "title": "Legio IIII Macedonica", "text": "La Legio IIII \"Macedonica\" (\"dalla Macedonia\") fu una legione romana creata da Gaio Giulio Cesare nel 48 a.C. e sciolta nel 70 dall'imperatore Vespasiano. I simboli della legione erano il toro e il capricorno.\nStoria.\nPeriodo repubblicano.\nCesare form\u00f2 la IIII legione con legionari italici in occasione della guerra civile contro Pompeo: dopo aver attraversato il Rubicone, il futuro dittatore a vita cre\u00f2 la IIII legione prima di attraversare l'Adriatico e inseguire i suoi nemici in Grecia. La Legio IIII entr\u00f2 in azione nella battaglia di Dyrrhachium (48 a.C.) e in quella di Farsalo, nella quale Cesare sconfisse Pompeo.\nDopo la fine della guerra civile la legione fu inviata in Macedonia: per tale servizio ricevette il \"cognomen\" \"Macedonica\".\nPeriodo imperiale.\nLa Legio IIII Macedonica fu una delle formazioni che passarono al servizio del giovane Cesare Ottaviano all'inizio della guerra di Modena contro Marco Antonio; nella battaglia di Forum Gallorum la legione ebbe un ruolo decisivo rovesciando l'esito dei combattimenti a favore del console Aulo Irzio e del propretore Ottaviano. Il futuro Augusto, Ottaviano, utilizz\u00f2 la legione IIII del padre adottivo prima contro i suoi assassini alla battaglia di Filippi (42 a.C.) e poi contro Marco Antonio nella battaglia di Azio (31 a.C.). Divenuto ormai l'unico padrone di Roma, Ottaviano riorganizz\u00f2 l'esercito, inviando la IIII \"Macedonica\" in Hispania Tarraconensis (30 a.C.), per partecipare alle guerre cantabriche. Dopo la vittoria, ottenuta solo nel 13 a.C., la legione rimase nella provincia, anche se vessillazioni della IIII furono inviate in tutta la penisola iberica.\nNel 43 l'imperatore Claudio organizz\u00f2 una campagna per la conquista della Britannia e port\u00f2 con s\u00e9 alcune legioni: la \"Macedonica\" venne trasferita a \"Mogontiacum\" (moderna Magonza) in Germania Superiore, per occupare il campo della XIIII \"Gemina\". Nell'Anno dei quattro imperatori (69), la IIII \"Macedonica\" e la XXII \"Primigenia\" sostennero Vitellio, governatore della Germania Superior, prima contro Otone e poi contro Vespasiano, che sarebbe poi divenuto imperatore. L'anno non era terminato che la rivolta batava scoppi\u00f2, impegnando per diversi mesi cinque legioni romane e causando la resa di quattro di loro. La IIII difese \"Moguntiacum\" agli ordini di Quinto Petillio Cereale, ma Vespasiano ne ordin\u00f2 lo scioglimento, non tanto perch\u00e9 avessero demeritato nell'affrontare i ribelli, ma piuttosto per il loro sostegno a Vitellio; poco dopo, la legione fu ricostituita col nome di Legio IIII \"Flavia Felix\"."}
{"id": "846375", "revid": "438678", "url": "https://it.wikipedia.org/wiki?curid=846375", "title": "Aleurodide", "text": ""}
{"id": "846378", "revid": "3082", "url": "https://it.wikipedia.org/wiki?curid=846378", "title": "Legio IV Macedonica", "text": ""}
{"id": "846380", "revid": "14691", "url": "https://it.wikipedia.org/wiki?curid=846380", "title": "Jeff 'Tain' Watts", "text": ""}
{"id": "846384", "revid": "767487", "url": "https://it.wikipedia.org/wiki?curid=846384", "title": "Henry Gr\u00e9ville", "text": "Pietroburgo.\nDopo la morte della madre, all'et\u00e0 di quindici anni si trasfer\u00ec a Pietroburgo, in Russia, dove inizi\u00f2 a studiare la lingua del paese. In questa citt\u00e0 suo padre, Jean Fleury, aveva l'incarico di precettore e, in seguito, quello di professore universitario. Alice Fleury ebbe modo cos\u00ec di avvicinare e conoscere la societ\u00e0 russa pi\u00f9 colta, che sapeva parlare la lingua francese e ne studiava la letteratura. Nel 1872 fece il suo ritorno in Francia ed inizi\u00f2 a pubblicare numerosi romanzi che avevano come argomento il mondo e la cultura russa, gran parte delle sue opere furono pubblicate dalla \"Revue des Deux Mondes\". Nel 1885 una sua opera pedagogica relativa all'educazione femminile, \"Instruction morale et civique pour les jeunes filles\", venne condannata dalla chiesa cattolica e messa nell'Indice dei libri proibiti. Mor\u00ec per una congestione a Boulogne-sur-Mer.\nRomanzi.\nAll'inizio \"Henry Gr\u00e9ville\" scrisse molte novelle, poi si dedic\u00f2 ai romanzi. Il primo di questi, \"Dosia\", ambientato in Russia, lo scrisse nel 1876 ed a questo segu\u00ec \"L'espiazione di Sav\u00e9li\". Nell'anno successivo, il 1877, essa scrisse: \"Attraverso i campi\", \"La principessa Ogherof\", \"Susanna Normis\", \"I Kumiassine\", \"Sonia\". Nel 1879 la Gr\u00e9ville pubblic\u00f2: \"Lucia Rodey\"; nel 1882 \"Il voto di Nadia\"; nel 1883 \"Angelo\", nel 1886: \"Il Conte Saverio\", \"Cefisa\", \"Niania\", \"Nikanor\", \"Maritiamo la figlia\", \"La via dolorosa di Raissa\", \"Clairefontaine\", \"Amore che uccide\", \"Perduta\", \"Un violinista russo\", \"Il romanzo d'un padre\", \"Ariadna\", \"Ch\u00e9nerol\", tutti tradotti in italiano e in altre lingue. La maggior parte dei suoi romanzi, specialmente quelli che descrivono l'ambiente russo, ebbero il merito di far conoscere un popolo, con i costumi e le usanze diverse dalle nostre."}
{"id": "846399", "revid": "1718925", "url": "https://it.wikipedia.org/wiki?curid=846399", "title": "Zamfara", "text": "Zamfara \u00e8 uno dei 36 stati della Nigeria, situato a nord-ovest della Nigeria con capitale Gusau. Fino al 1996, anno della creazione, l'area di Zamfara faceva parte dello stato di Sokoto. \u00c8 stato il primo Stato ad introdurre la shari'a.\nStoria.\nLo stato Zamfara venne citato per la prima volta da Leone l'Africano agli inizi del XVI secolo. Alla fine del XVII secolo entr\u00f2 in conflitto contro il sultanato di Agadez, venendo depredato e distrutto. \nNel corso del XVIII crebbe di importanza fino ad arrivare ad attaccare lo stato di Kano.\nPolitica.\nSuddivisioni.\nLo stato di Zamfara \u00e8 suddiviso in quattordici aree a governo locale (\"local government areas\"):"}
{"id": "846408", "revid": "287204", "url": "https://it.wikipedia.org/wiki?curid=846408", "title": "Contea di Marshall (Alabama)", "text": "La contea di Marshall, in inglese Marshall County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 82.231 abitanti. Il capoluogo di contea \u00e8 Guntersville.\nIl nome le \u00e8 stato dato in onore a John Marshall, famoso presidente della Corte Suprema degli Stati Uniti. La contea fa parte dell'area metropolitana statistica di Huntsville-Decatur.\nGeografia fisica.\nLa contea si trova nella parte settentrionale dell'Alabama. Lo United States Census Bureau certifica che l'estensione della contea \u00e8 di 1.614 km\u00b2, di cui 1.469 km\u00b2 composti da terra e i rimanenti 145 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Marshall venne costituita il 9 gennaio 1836."}
{"id": "846410", "revid": "1651376", "url": "https://it.wikipedia.org/wiki?curid=846410", "title": "Austria-Este", "text": "La dinastia d'Austria-Este \u00e8 un ramo cadetto della Casa d'Asburgo, derivato dal ramo Asburgo d'Austria, e generatosi nel 1771 con il matrimonio tra Ferdinando Carlo Antonio d'Asburgo-Lorena e la principessa Maria Beatrice d'Este.\nLa dinastia si estinse nel 1875 con la morte del duca di Modena e Reggio, Francesco V, ma quest'ultimo lasci\u00f2 la maggior parte del suo immenso patrimonio al suo giovane cugino, l'arciduca Francesco Ferdinando, a determinate condizioni, una delle quali era che l'erede e gli eredi futuri aggiungessero il nome d'Este al proprio. Tuttavia, poich\u00e9 i figli di Francesco Ferdinando erano nati da un matrimonio morganatico, il 16 aprile 1917 l'imperatore Carlo I d'Austria, come Capo della Casa d'Asburgo-Lorena, eman\u00f2 delle lettere patenti conferendo il nome, le armi e il patrimonio d'Austria-Este al suo secondo figlio maschio Roberto e alla di lui discendenza secondo la primogenitura maschile. \nL'attuale Capo di Casa d'Austria-Este \u00e8 Lorenzo, figlio di Roberto.\nCronologia.\nFerdinando Carlo Antonio d'Asburgo-Lorena e Maria Beatrice d'Este inaugurarono la linea degli Austria-Este. Ebbero in tutto 10 figli:\nDuchi di Modena e Reggio.\nEntrambi i genitori di Maria Beatrice d'Este, il duca di Modena e Reggio Ercole III d'Este e la duchessa sovrana di Massa e principessa di Carrara Maria Teresa Cybo-Malaspina, furono gli ultimi sovrani della loro dinastia: gli Este e i Cybo-Malaspina. Alla morte di Ercole III, Ferdinando Carlo Antonio d'Asburgo-Lorena, il marito di Maria Beatrice, divenne \"duca titolare\" di Modena e Reggio, senza mai poter prendere possesso del Ducato, occupato da Napoleone Bonaparte. Fu Francesco IV d'Austria-Este, figlio di Ferdinando e Maria Beatrice, a divenire il primo membro della dinastia degli Austria-Este a regnare sia su Modena e Reggio che su Massa e Carrara.\nLa Dinastia d'Austria-Este diede a Modena e Reggio due sovrani regnanti:\nFrancesco V fu l'ultimo sovrano a regnare su Modena, Reggio, Massa e Carrara, fino alla loro annessione nel 1859 alle Province Unite del Centro Italia (Regno di Sardegna) e alla successiva nascita del Regno d'Italia nel 1861.\nDuchi di Modena e Reggio \"de jure\".\nFrancesco V, non avendo discendenza diretta, dispose con testamento che dopo la sua morte i diritti estensi rinvenissero al ramo principale degli Asburgo-Lorena e nomin\u00f2 suo erede l'arciduca Francesco Ferdinando ponendo per\u00f2 alcuni vincoli per il mantenimento di questi diritti: essere nato da matrimonio di rango, assunzione del nome Austria-Este, inquartare nel proprio stemma l'aquila bianca d'este in campo azzurro, parlare correttamente italiano e non essere titolare di altra sovranit\u00e0. Alla morte di Francesco V si succedettero nella titolarit\u00e0 di duchi di Modena e Reggio:"}
{"id": "846414", "revid": "1793900", "url": "https://it.wikipedia.org/wiki?curid=846414", "title": "Dirty Devil", "text": "Il Dirty Devil \u00e8 un affluente di destra del Colorado, che scorre nella regione centromeridionale dello Utah, negli Stati Uniti. Nasce dalla confluenza dei fiumi Fremont e Muddy Creek, presso Hanksville. Il fiume scorre in un canyon profondo 600 m nelle contee di Wayne e Garfield. L'ultimo tratto di 32 km \u00e8 compreso nell'area protetta del Glenn Canyon Recreation Area, dove il Dirty Devil confluisce nel lago Powell."}
{"id": "846418", "revid": "1522738", "url": "https://it.wikipedia.org/wiki?curid=846418", "title": "Abuja Federal Capital Territory", "text": "Il Federal Capital Territory \u00e8 un territorio federale della Nigeria, situato nel centro del Paese con capitale la citt\u00e0 di Abuja, alla confluenza tra i fiumi Niger e Benue.\nFu creato nel 1976 dall'unione di aree degli Stati di Nassarawa, Niger, e Kogi.\nSuddivisione.\nIl territorio \u00e8 suddiviso in 6 aree di governo locale:"}
{"id": "846421", "revid": "46931", "url": "https://it.wikipedia.org/wiki?curid=846421", "title": "Federal Capital Territory", "text": ""}
{"id": "846426", "revid": "46931", "url": "https://it.wikipedia.org/wiki?curid=846426", "title": "Territorio della capitale federale (Nigeria)", "text": ""}
{"id": "846427", "revid": "125477452", "url": "https://it.wikipedia.org/wiki?curid=846427", "title": "Strada statale 235 di Orzinuovi", "text": "L'ex strada statale 235 di Orzinuovi (SS 235), ora strada provinciale ex strada statale 235 di Orzinuovi (SP ex SS 235) in provincia di Pavia e in provincia di Lodi, strada provinciale Cremonese ex strada statale 235 di Orzinuovi (SP CR ex SS 235) in provincia di Cremona (conosciuta nel Cremasco come \"strada provinciale Crema-Lodi\") e strada provinciale Bresciana 235 di Orzinuovi (SP BS 235) in provincia di Brescia, \u00e8 una strada provinciale italiana.\nStoria.\nIl tracciato storico corrisponderebbe in parte alla strada romana che collegava Brixia (Brescia) a Ticinum (Pavia), in particolare tra Brescia ed il fiume Adda. Da Brescia ad Orzinuovi si sviluppa secondo un andamento rettilineo, mentre tra Soncino e Crema ha una linea spezzata per aggirare il Pianalto di Romanengo e i dossi di Offanengo, piccole emergenze un tempo pi\u00f9 pronunciate di oggi e delle quali ne sono rimaste tracce toponomastiche quali il Dosso del Favale, il Dosso Castello, il Dossello. Si \u00e8 ipotizzato che il superamento del dosso di Crema avvenisse a meridione e non attraverso il sistema viario interno (attuali via Giuseppe Mazzini e via XX Settembre), mentre la prosecuzione verso l'Adda e il passaggio del fiume dovrebbero coincidere con l'antico tracciato.\nIl sistema viario attuale tra il l'Adda e Pavia, invece, non \u00e8 il medesimo di quello antico a causa dello spostamento nel 1158 della citt\u00e0 di Laus Pompeia.\nProbabilmente la strada sopravvisse oltre l'epoca romana quale importante collegamento viario verso Ticinum, capitale del regno dei Longobardi e punto di snodo verso il mar Ligure e la Gallia attraverso i valichi transalpini, La presenza longobarda \u00e8 attestata anche dai toponimi che terminano in \"-engo\" lungo il suo percorso (Ticengo, Romanengo, Offanengo) oltre al rinvenimento di tombe in varie localit\u00e0.\nLa strada statale 235 fu istituita nel 1959 con il seguente itinerario: \"Innesto S.S. n. 35 a Pavia - Crema - Innesto S.S. n. 11 a Brescia.\"\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Pavia, della Provincia di Lodi, della Provincia di Cremona e della Provincia di Brescia per le tratte territorialmente competenti.\nPercorso.\nHa origine a Pavia dalla periferia est della citt\u00e0 ed \u00e8 la pi\u00f9 importante via di collegamento verso Lodi, il cremasco e il bresciano; su un tracciato tipicamente di pianura la strada tocca i comuni di Copiano, Gerenzago, nei pressi del quale interseca la SP ex SS 412 della Val Tidone, e Sant'Angelo Lodigiano; dopo aver intersecato l'A1 (nei pressi di Pieve Fissiraga in localit\u00e0 Viscolube) ed aver toccato il comune di Cornegliano Laudense e la sua frazione Muzza Sant'Angelo, entra in Lodi.\nRipreso il percorso dopo la citt\u00e0, la strada attraversa i comuni di Corte Palasio, e Crespiatica (frazioni Tormo e Benzona), entrando nel Cremasco, dove tocca Chieve e Bagnolo (assieme alla frazione Gattolino), quindi entra in Crema, dove interseca la SP ex SS 415 Paullese e la SP ex SS 591 \"Cremasca\"; poi Offanengo, Romanengo, Ticengo, Soncino, dove interseca la ex strada statale 498 Soncinese, ed entra nel bresciano; tale tratta fu interessata, fra il 1880 e il 1931, dal binario della tranvia Lodi-Crema-Soncino.\nDa Soncino la strada inizia a risalire verso nord attraversando Orzinuovi, che d\u00e0 il nome alla strada, Orzivecchi, Pompiano, Corzano, Trenzano, Maclodio, Lograto, Casaglia, Torbole e Roncadelle, terminando infine, dopo aver intersecato l'A4, all'innesto sulla SP ex SS 11 Padana Superiore, alle porte di Brescia.\nLa variante di Soncino e Orzinuovi.\nIl tronco di ex SS 235 tra Soncino e Orzinuovi \u00e8 stato sostituito negli anni novanta da una variante a scorrimento veloce che funge da tangenziale di entrambi gli agglomerati urbani, tagliando la pianura a nord di essi e attraversando il fiume Oglio.\nQuesta tratta, di lunghezza pari a 9 chilometri, ha caratteristiche di strada extraurbana secondaria a carreggiata unica; \u00e8 priva di intersezioni a raso e conta sei svincoli a livelli sfalsati per l'interscambio con le varie strade intersecate. All'estremit\u00e0 orientale, immediatamente oltre lo svincolo di Orzinuovi est che immette sul vecchio tracciato della ex SS 235, prosegue come SP BS 668 (ex strada statale 668 Lenese) dirigendosi verso Montichiari."}
{"id": "846429", "revid": "1369234", "url": "https://it.wikipedia.org/wiki?curid=846429", "title": "Frank Farina", "text": "Biografia.\nHa trascorso gran parte della sua infanzia in Papua Nuova Guinea. Trasferitosi a Cairns, nello Stato australiano del Queensland, studi\u00f2 presso il \"St Augustine's College\". Nel 1982 ottenne una borsa di studio dall\"'Australian Institute of Sport\".\nCarriera.\nGiocatore.\nClub.\nNel 1983 inizi\u00f2 la sua carriera professionistica nella National Soccer League, debuttando con i Canberra Arrows.\nIn seguito l'attaccante si trasfer\u00ec a Sydney, dove gioc\u00f2 dapprima con il Sydney City, poi con il Marconi Fairfield. Nel 1988 approd\u00f2 in Europa, ingaggiato dal , con cui vinse il Campionato belga di calcio 1989-1990 (ottenendo il titolo di capocannoniere), la Coppa del Belgio 1990-1991 e la Supercoppa belga nelle stagioni 1989-1990 e 1990-1991.\nNel 1991 fu acquistato dal Bari per 3 miliardi di lire, divenendo il primo calciatore australiano a debuttare in Serie A. La sua esperienza in Italia fin\u00ec prestissimo: dopo 8 presenze e nessun gol segnato, nel gennaio 1992 venne ceduto in prestito agli inglesi del Notts County, con cui totalizz\u00f2 solo 3 presenze.\nLa sua carriera si rilanci\u00f2 parzialmente in Francia, dove Farina ritrov\u00f2 il gol giocando per lo Strasburgo e il Lilla. Nel 1995 rientr\u00f2 in patria, dove vest\u00ec la maglia dei Brisbane Strikers. Nella stagione 1996-1997 assunse il ruolo di calciatore-allenatore della squadra, contribuendo alla vittoria in campionato australiano. Nel 1998 ritorn\u00f2 al Marconi, terminando definitivamente la sua carriera da calciatore.\nNazionale.\nAll'et\u00e0 di 20 anni \u00e8 gi\u00e0 nel giro della nazionale maggiore; dal 1984 al 1995 ha militato nella nazionale di calcio australiana, collezionando 37 presenze e 10 reti e partecipando al torneo olimpico di calcio del 1988.\nAllenatore.\nNell'agosto 1999 venne nominato commissario tecnico dell'Australia. Inizialmente, alla guida dei \"Socceroos\", ottenne risultati eccellenti, tra cui spiccano le vittorie nelle amichevoli contro l', la , la (all'epoca campione del mondo in carica), e il , senza contare il risultato-record di 31-0 rifilato alle nelle gare di qualificazione ai Mondiali di calcio Giappone-Corea del Sud 2002; tuttavia, non centr\u00f2 l'obiettivo di far qualificare l'Australia ai Mondiali, perdendo la doppia sfida finale contro l'. Nel dicembre del 2001 rinnov\u00f2 il contratto per altri quattro anni, puntando tutto sulla qualificazione al .\nA questo punto, per\u00f2, incominciarono ad apparire i primi segnali di crisi: alcuni giornalisti sportivi della SBS lo criticarono per il suo operato, e lui, a sua volta, sentendosi bersagliato, l\u00ec accus\u00f2 di portare avanti una sorta di caccia alle streghe nei suoi confronti.\nIl 29 giugno 2005, dopo che l'Australia perse tutte e tre le partite della fase a gruppi della FIFA Confederations Cup 2005, rassegn\u00f2 le sue dimissioni da commissario tecnico; al suo posto subentr\u00f2 Guus Hiddink, che riusc\u00ec in seguito a portare l'Australia ai Mondiali tedeschi. Dopo l'esperienza alla guida della nazionale lavor\u00f2 come opinionista per i quotidiani e le radio.\nNella stagione 2006-2007 torn\u00f2 ad allenare una squadra di calcio, venendo nominato allenatore del Queensland Roar al posto di Miron Bleiberg. Rest\u00f2 in carica fino all'11 ottobre 2009, quando venne dapprima sospeso a tempo indeterminato per aver guidato in stato di ebbrezza e poi ufficialmente esonerato 3 giorni dopo..\nIl 12 febbraio 2011 fu nominato commissario tecnico della nazionale di Papua e Nuova Guinea.\nIl 28 novembre 2012 divent\u00f2 il nuovo tecnico del Sydney Football Club, nelle cui vesti allen\u00f2 Alessandro Del Piero. Fu esonerato il 23 aprile 2014 dopo l'eliminazione dai play-off.. Ha allenato la nazionale di Figi olimpica alle Olimpiadi del 2016 in Brasile. La sua squadra perde tutte e tre le partite del girone, segnando appena 1 gol e subendone 23 divisi tra Corea del Sud (0-8), Messico (1-5) e Germania (0-10)."}
{"id": "846435", "revid": "1005847", "url": "https://it.wikipedia.org/wiki?curid=846435", "title": "Alfredo Cottrau", "text": "Fu uno dei maggiori progettisti di strutture in ferro per le stazioni e ponti ferroviari a traliccio, nonch\u00e9 di opere di alta ingegneria in ferro.\nFamiglia.\nFiglio del compositore ed editore Guglielmo Cottrau (1797 \u2013 1847), spos\u00f2 Edwige Pinceri e successivamente Enrica Giussani, e attraverso la figlia Albina fu il bisnonno dei fratelli Mario e Carlo D'Urso.\nBiografia.\nDopo la morte del padre, avvenuta quando Alfredo aveva otto anni, fu mandato a Tolone a studiare al collegio della Marina Militare francese e quindi presso l\"Ecole pr\u00e9paratoire de la Marine\", aiutato in tal senso dal fatto che alcuni parenti erano degli ufficiali della Marina francese, senza per\u00f2 completare la carriera per non dover rinunciare alla cittadinanza napoletana. Lavor\u00f2 per la \"Ernest Go\u00fcin &amp; C.ie\".\nTornato in Italia si fece subito strada collaborando a grandi progetti di ponti e stazioni per le ferrovie russe tra Pietroburgo e Varsavia; si mise successivamente in evidenza per grandi opere costruite anche in Italia, come il ponte sul Po a Mezzana Corti, frazione di Cava Manara, a trave doppia per ferrovia e strada costruito a tempo di record tra il 1865 e il 1867. La struttura, grandiosa, era lunga 824 metri ed era composta di 10 campate su piloni costruiti con una tecnica molto innovativa.\nA soli trent'anni Cottrau aveva gi\u00e0 acquisito un grande credito al punto che gli venne conferito il titolo di ingegnere ispettore delle costruzioni metalliche.\nNel 1866 il ministro dei lavori pubblici Jacini aveva incaricato proprio Cottrau, divenuto ormai un tecnico di fama internazionale, di studiare un progetto di ponte sullo Stretto di Messina tra Calabria e Sicilia.\nLa sua opera continuava inarrestabile: costruiva il ponte girevole di Taranto e nel 1868, per conto della Societ\u00e0 Italiana per le strade ferrate meridionali, il viadotto di Castellaneta sulla linea ferroviaria Bari - Taranto. Questa era un'opera abbastanza insolita per l'Italia, perch\u00e9 costituito da una travata continua di 230 metri sostenuta da pile metalliche a traliccio alte fino a 70 metri.\nNel 1870 assumeva la conduzione dell\"'Impresa industriale italiana di costruzioni metalliche\" di Castellammare di Stabia producendo fino al 1887 oltre 4000 lavori differenti.\nTra i tanti progetti uno, quello di un ponte militare portatile \"istantaneo\", da lui brevettato, suscit\u00f2 l'interesse del grande Eiffel che con alcuni adattamenti lo fece adottare dal Genio militare francese.\nNel 1881 venne decorato di medaglia d'oro al merito industriale. Nel contempo aveva ottenuta la libera docenza presso la Regia Scuola di applicazione degli Ingegneri ed Architetti di Napoli.\nNel 1886, per conto della Societ\u00e0 italiana per le Strade Ferrate Secondarie della Sardegna, elabor\u00f2 i progetti per la rete secondaria a scartamento ridotto dell'isola.\nAlfredo Cottrau ha realizzato numerose gallerie in ferro e vetro per le stazioni. \u00c8 noto il suo lavoro per la Stazione Centrale di Napoli (1867). Cottrau scrisse molte opere sulle costruzioni metalliche che fecero testo per molto tempo appresso.\nFond\u00f2 l\"'Impresa industriale Italiana\", successivamente diventata \"Impresa Industriale Italiana di Costruzioni Metalliche\" a Castellammare di Stabia in zona Ogliastro contribuendo allo sviluppo dell'economia della cittadina, per cui fu insignito della cittadinanza onoraria del Comune da parte delle autorit\u00e0 comunali.\nImpegno politico.\nFu consigliere comunale per il comune di Napoli dall'agosto 1878 al gennaio 1879, autore di scritti politici sulla sua citt\u00e0 natale pubblicati su \"Nuova Antologia\"."}
{"id": "846442", "revid": "1568601", "url": "https://it.wikipedia.org/wiki?curid=846442", "title": "Ghiacciaio delle Piode", "text": "Il ghiacciaio delle Piode \u00e8 posto sul versante meridionale del Monte Rosa, in territorio valsesiano, nel comune di Alagna Valsesia.\nPosizione e caratteristiche.\nIl bacino collettore del ghiacciaio delle Piode \u00e8 situato in un'ampia conca, fra 3400 e 3800 metri di quota, situata tra la punta Giordani e la Piramide Vincent, a ovest, e la punta Parrot, verso nord. Ad una altezza di circa 3200 metri, in corrispondenza di una emergenza rocciosa, il ghiacciaio si divide in due rami: la lingua occidentale del ghiacciaio, che lambisce l'alta bastionata rocciosa della punta Vittoria, ha il suo fronte a una quota di circa 2700 metri; la lingua orientale, pi\u00f9 sviluppata in lunghezza, ha il fronte terminale a circa 2500 metri di quota.\nVariazioni frontali recenti.\nIl ghiacciaio delle Piode, come molti altri ghiacciai alpini, \u00e8 in una fase di forte e progressivo regresso: soltanto negli ultimi 20 anni la quota del fronte glaciale si \u00e8 innalzata di 135 metri. Dalle rilevazioni del Comitato glaciologico italiano infatti risulta, ad esempio, che la quota del fronte del ghiacciaio era collocata a 2365\u00a0m negli anni 1984-1985, mentre era salita a 2500\u00a0m negli anni 2004-2005.\nCampagne di rilevazione.\nQuesto ghiacciaio, classificato con il n. 312 nel catasto dei ghiacciai italiani, \u00e8 oggetto di periodiche rilevazioni della posizione e della quota della sua fronte glaciale, effettuate a cura del Comitato glaciologico Italiano."}
{"id": "846448", "revid": "8660", "url": "https://it.wikipedia.org/wiki?curid=846448", "title": "St Albans", "text": "St Albans \u00e8 una citt\u00e0 del Regno Unito nella contea inglese dell'Hertfordshire.\nSituata circa 35 chilometri a nord di Londra, \u00e8 il centro principale dell'omonima citt\u00e0-distretto.\nStoria.\nConosciuta con il nome di Verulamium fu la prima maggiore citt\u00e0 della Britannia sulla strada romana che da Dover portava al vallo di Adriano.\nLuoghi d'interesse.\nLa chiesa principale di St Albans, dedicata a sant'Albano, \u00e8 stata costruita tra il dodicesimo e il quattordicesimo secolo. Nel 1877 divent\u00f2 una cattedrale.\nSport.\nFootball americano.\nTra il 1987 e il 1989 sono esistiti i Saint Albans Kestrels, squadra di football americano che ha giocato una finale di Capital League.\nDal 2015 giocano a St Albans gli Hertfordshire Cheetahs.\nAmministrazione.\nGemellaggi.\nSt Albans \u00e8 gemellata con:\nInoltre si trattengono rapporti di amicizia con:"}
{"id": "846450", "revid": "599013", "url": "https://it.wikipedia.org/wiki?curid=846450", "title": "Unai Alba", "text": ""}
{"id": "846451", "revid": "510847", "url": "https://it.wikipedia.org/wiki?curid=846451", "title": "Uno (filosofia)", "text": "Il tema dellUno in filosofia \u00e8 stato trattato in maniera esplicita da pensatori come Parmenide, Platone, Plotino, Cusano, nella scuola che va sotto il nome di neoplatonismo, ed infine Hegel. A grandi linee si pu\u00f2 definire l'Uno come il principio indicante la radice unitaria della totalit\u00e0 molteplice.\nL'henologia.\n\u00c9tienne Gilson ha coniato il termine \"henologia\" (da \u1f15\u03bd, \"hen\" = \u00abuno\u00bb in greco) per definire lo studio dell'Uno in contrapposizione ad ontologia (lo studio dell'Essere).\nIl termine ha cominciato a diffondersi nel 1972, con la pubblicazione della voce \"Henologie\" di Egil Ander Wyller nell'\"Historisches W\u00f6rterbuch der Philosophie\", ed \u00e8 stato successivamente utilizzato da vari studiosi, tra cui Werner Beierwaltes, Reiner Sch\u00fcrmann, Jan A. Aertsen. In Italia \"henologia\" \u00e8 stato introdotto da Giovanni Reale:\nL'Uno nella storia del pensiero.\nL'Uno, prima ancora che nella storia della filosofia occidentale, tradizione di pensiero tutto sommato alquanto recente, lo troviamo trattato gi\u00e0 in uno dei pi\u00f9 antichi testi sacri della tradizione induista, i \"Rig Veda\", risalente all'incirca al secondo millennio a.C.\nIl concetto dell'Uno arriva in occidente insegnato dai sacerdoti egizi presso i quali Pitagora era stato ammesso a studiare in Ermopoli Magna, dove si dice avesse dovuto aspettare un anno prima che gli fosse concesso l'ingresso al tempio di Thot. Lo stesso simbolo dell'Unit\u00e0 altri non \u00e8 che il geroglifico della parola Ra (), principio divino del Sole alla base del pensiero monistico egizio.\nPitagora, Parmenide, Eraclito.\nIn Occidente il tema dell'Uno viene probabilmente studiato la prima volta da Pitagora (575 a.C. \u2013 495 a.C.), che lo identifica con l\"arch\u00e8\", il principio fondante e unificatore della realt\u00e0, ma gli attribuisce anche la comune origine di tutti gli altri numeri, e quindi della molteplicit\u00e0. L'Uno, essendo dispari, \u00e8 inoltre un numero che possiede la qualit\u00e0 del limite, equivalente della perfezione.\nSar\u00e0 poi la scuola eleatica, con Parmenide, a ricondurre all'Uno tutta la realt\u00e0. Secondo Parmenide (515 a.C. \u2013 450 a.C.) la molteplicit\u00e0 e i mutamenti del mondo fisico sono illusori, e pertanto, contrariamente al senso comune, esiste soltanto la realt\u00e0 dell'Essere: immutabile, ingenerato, finito, immortale, unico, omogeneo, immobile, eterno. L'Essere \u00e8 Uno e indivisibile perch\u00e9, se fossero due, occorrerebbe postulare una diversit\u00e0; ma qualcosa che sia diverso dall'Essere non pu\u00f2 essere, perch\u00e9 sarebbe allora un non-essere; o richiederebbe la presenza del non-essere come elemento separatore. A tali affermazioni Parmenide giunge, come si pu\u00f2 notare, servendosi della logica formale basata sul principio di non contraddizione.\nEraclito (535 a.C. \u2013 475 a.C.), a differenza di Parmenide, considera del tutto reali la molteplicit\u00e0 e le contraddizioni, accettandoli come un dato di fatto e non come errori del pensiero; ci\u00f2 nonostante, anche per lui il divenire sembra consistere piuttosto nelle variazioni di un identico sostrato o \"L\u00f2gos\": \u00abtutte le cose sono Uno e l'Uno tutte le cose\u00bb; \u00abquesto Cosmo \u00e8 lo stesso per tutti... da sempre \u00e8, e sar\u00e0\u00bb. Da questa visione immanentistica del mondo verr\u00e0 influenzato soprattutto lo stoicismo.\nDopo Eraclito \u00e8 comunque Empedocle a riassumere i caratteri dell'Uno dentro lo Sfero, nel quale i quattro elementi costitutivi della natura si trovavano originariamente uniti insieme dalla forza attrattiva dell'Amore.\nPlatone e Aristotele.\nPlatone (427 a.C. \u2013 347 a.C.), che si considera filosoficamente erede di Parmenide, cerca una soluzione che, pur salvaguardando l'integrit\u00e0 dell'Uno, non riduca la molteplicit\u00e0 a semplice illusione. Il problema che si trova ad affrontare \u00e8 in particolare il seguente: come e perch\u00e9 dall'Uno hanno origine i molti? Platone giunge alla fine a supporre che nell'Uno, da lui identificato con l'idea suprema del Bene, sia implicita una dualit\u00e0, che esplicandosi nel mondo sensibile si manifesta solo allora come un vero e proprio dualismo.\nLa soluzione di Platone sar\u00e0 contestata da Aristotele (384 a.C. \u2013 322 a.C.) che gli rimprovera di sdoppiare gli enti, quando in realt\u00e0, secondo lui, ogni \"entelechia\" ha in se stessa, e non in cielo, le leggi del proprio costituirsi. Anche per Aristotele comunque, come gi\u00e0 in Platone, la molteplicit\u00e0 riguarda solo un aspetto transitorio e accidentale della realt\u00e0, mentre il carattere essenziale degli enti \u00e8 dato appunto dalla loro unit\u00e0 e unicit\u00e0. Viene mantenuto cos\u00ec il primato dell'Uno, inteso al vertice come il motore immobile responsabile del passaggio degli organismi dalla potenza all'atto.\nPlotino: l'Uno come libert\u00e0.\nPlotino (205 d.C. \u2013 270), pur rifacendosi a Parmenide, per la prima volta pone l'Uno al di sopra dell'Essere stesso; questo era per Platone la realt\u00e0 pi\u00f9 generale e assoluta nota al pensiero, ma ora Plotino va oltre, ammettendo l'esistenza di qualcosa di ineffabile e impredicabile: un limite per la ragione, perch\u00e9 dell'Uno non si pu\u00f2 parlare senza cadere in contraddizione.\nPer risolvere il problema di come spiegare l'origine della molteplicit\u00e0 a partire dall'Uno, Plotino si impone di pensare l'Assoluto non come una realt\u00e0 statica e definita una volta per tutte, perch\u00e9 in tal caso significherebbe oggettivarlo e renderlo conoscibile, bens\u00ec concependolo come libert\u00e0 o potenza infinita, come attivit\u00e0 mai conclusa che genera continuamente se stessa in quanto \"causa sui\", e oggettivandosi crea il mondo. La processione o emanazione dell'essere scaturisce da uno stato di estasi auto-contemplativa; \"estasi\" significa appunto \"uscire fuori di s\u00e9\". L'Uno trabocca per la sua sovrabbondanza, non perch\u00e9 ne abbia bisogno, ma perch\u00e9 il donare fa parte della sua natura, come un'energia che si sprigiona da s\u00e9. Si tratta di una concezione assolutamente nuova e originale nel panorama della filosofia greca, con tratti decisamente simili a quelli delle filosofie orientali. \nPlotino ricorre a immagini suggestive per farci comprendere il modo in cui l'Uno si disperde nel molteplice e instaura con questo un rapporto dialettico di reciproca complementarit\u00e0: egli lo paragona a una sorgente luminosa che diffonde nel buio la propria luce, la quale tende ad affievolirsi via via che si allontana. I due estremi, luce e tenebra, sono per\u00f2 uno solo, perch\u00e9 non esiste una sorgente dell'oscurit\u00e0: si tratta del tema tipicamente neoplatonico della polarit\u00e0 che si risolve in unit\u00e0.\nL'Uno \u00e8 come un cerchio bipolare, che permea di s\u00e9 ogni realt\u00e0, articolandosi ma restando semplice, in maniera simile a un organismo, composto armonicamente di tante singole parti che per\u00f2 non risultano assemblate dall'esterno, ma si sviluppano interiormente dall'uno. Essendo all'origine di tutto, e quindi anche del pensiero, quest'ultimo nel risalire alla propria fonte deve negare se stesso: l'Uno non pu\u00f2 essere ridotto perci\u00f2 a oggetto di pensiero, perch\u00e9 quando l'anima umana si identifica in Lui viene a cadere la contrapposizione dualistica tra soggetto conoscente e oggetto conosciuto. Per questo l'Uno, che \u00e8 la prima ipostasi, cio\u00e8 la prima realt\u00e0 sussistente, \u00e8 situato al di l\u00e0 dell'Intelletto, che era la condizione suprema del nostro pensare e da Plotino gi\u00e0 identificato con l'essere parmenideo.\nSe \u00e8 dunque impossibile oggettivare l'Uno, Plotino si preoccupa per\u00f2 di argomentare razionalmente che occorre ammetterlo per una necessit\u00e0 della logica formale, poich\u00e9 non potremmo avere coscienza dei molti senza rapportarli all'uno. Di Lui non si pu\u00f2 dire propriamente cosa sia, ma si pu\u00f2 dire cosa \"non \u00e8\", secondo il metodo della teologia negativa. L'uomo pu\u00f2 farne esperienza diretta tramite l'estasi, uno stato d'animo non riferibile a parole, che pu\u00f2 essere compreso solo vivendolo. Con l'estasi anche l'uomo, come l'Uno, pu\u00f2 porsi al di sopra del principio di non-contraddizione aristotelico, identificandosi con la sua libert\u00e0 assoluta, \"sciolta\" cio\u00e8 da qualsiasi necessit\u00e0 razionale.\nLa concezione dell'Uno cos\u00ec come la troviamo nel pensiero filosofico di Plotino non si presenta come la negazione del politeismo ma comunque come il Tutto che si contrappone al molteplice di cui indubbiamente anche gli d\u00e8i sono espressione. Per comprendere appieno la sua concezione particolare dell'Uno non si pu\u00f2 non relazionarla al nuovo pensiero religioso del Cristianesimo nascente che volgeva a consolidarsi e verso il quale il filosofo nutre un atteggiamento alquanto critico.\nIl Cristianesimo: dal Medioevo al Rinascimento.\nSar\u00e0 proprio il pensiero cristiano a raccogliere l'eredit\u00e0 di Plotino, interpretando per\u00f2 il suo \"Uno\" in senso pienamente monoteistico. In particolare Sant'Agostino (354 \u2013 430) concepisce Dio come la meta naturale a cui la ragione aspira, e nel quale finalmente la discordanza dualistica tra soggetto e oggetto, pensiero ed essere, si riconcilia in unit\u00e0.\nRespingendo l'ottica manichea, l'Uno \u00e8 per lui la radice dell'amore che tende per natura ad unire: sentimento non solo dell'uomo (come nell\"'eros\" platonico), ma ora anche di Dio (\"\u00e0gape\"), che desidera ricomporre le alterit\u00e0 del mondo arginando la frattura con l'umanit\u00e0 verificatasi a causa del peccato originale.\nRiprendendo lo schema delle tre ipostasi di Plotino, i teologi cristiani e medievali vedranno cos\u00ec nell'Uno la prima Persona della Trinit\u00e0, l'essere ineffabile di Dio Padre che pu\u00f2 rivelarsi solo tramite il proprio Figlio Unigenito.\nNiccol\u00f2 Cusano (1401 \u2013 1464), riprendendo il neoplatonico Agostino, dir\u00e0 che l'Uno \u00e8 il punto supremo in cui gli opposti coincidono, e in cui non c'\u00e8 pi\u00f9 distinzione tra gli oggetti della molteplicit\u00e0. L'Uno non pu\u00f2 essere compreso razionalmente, ma solo a un livello intuitivo, pur essendo all'origine della razionalit\u00e0 stessa. Dio infatti \u00e8 l'Unione immediata di essere e pensiero, e quindi la contrapposizione dialettica tra soggetto e oggetto, che permetteva al soggetto di cogliere esternamente quest'ultimo e di razionalizzarlo, in Lui si ricompone annullandosi. Di conseguenza, in quanto \u00e8 l'assolutamente \"immediato\", l'Uno risulta attingibile solo al di l\u00e0 dell'opera mediatrice della ragione, ed \u00e8 totalmente trascendente. In Lui si trova la comune radice di tutto ci\u00f2 che nella realt\u00e0 fenomenica appare contraddittorio alla semplice ragione: \u00e8 l\"implicatio\" dell'essere, come un cerchio dilatato all'infinito nel quale si ritrovano a coincidere tutti i diametri e i raggi.\nAnche Marsilio Ficino (1433 \u2013 1499), nel Rinascimento, riprende l'idea neoplatonico-cristiana di un Dio inteso come movimento circolare che si disperde nel mondo a causa del suo amore infinito, per poi produrre nuovamente negli uomini il desiderio di ricongiungersi a Lui. Al centro di questo processo circolare c'\u00e8 dunque l'uomo, che \u00e8 fatto a immagine e somiglianza divina, ed \u00e8 chiamato ad essere \"copula mundi\", specchio fedele dell'Uno che tiene legati in s\u00e9 gli estremi opposti dell'universo.\nLa filosofia rinascimentale \u00e8 tutta permeata dalla tensione verso l'Uno: si va alla ricerca di un sapere unitario, organico, coerente, che funga da raccordo di tutte le conoscenze dello scibile umano, e che sappia ricondurre la molteplicit\u00e0 nell'unit\u00e0, la diversit\u00e0 nell'identit\u00e0. Ricevono cos\u00ec grande impulso numerose discipline come la matematica, la geometria, la numerologia, l'astronomia, che risultano connesse tra loro e che mirano tutte a interpretare la realt\u00e0 in chiave simbolica e unitaria. La ricerca della pietra filosofale da parte degli alchimisti, ad esempio, nasce dalla convinzione che tutti gli elementi dell'universo provengano da un'unica sostanza originaria (quintessenza), che si tenta ora di riprodurre in laboratorio tramite appunto la creazione di un agente catalizzatore.\nTra gli altri, il neoplatonico Giordano Bruno (1548 \u2013 1600) reinterpreta l'Uno ora in senso trascendente (\u00abMens super omnia\u00bb), ora in senso immanente (\u00abMens insita omnibus\u00bb), identificandolo con la totalit\u00e0 dell'universo, che risulta cos\u00ec tutto vivo e animato come un grande e gigantesco Organismo, la cui complessit\u00e0 e molteplicit\u00e0 discende dall'armonico articolarsi di un principio semplice e immediato.\nSpinoza e Leibniz.\nUna visione analoga a quella bruniana sar\u00e0 ripresa da Spinoza (1632 \u2013 1677), che mirando a ricomporre il dualismo cartesiano tra \"res cogitans\" e \"res extensa\", pone un'unica sostanza a fondamento del suo sistema filosofico: Dio che si attua come Natura (\"Deus sive Natura\"). Il pensiero e l'estensione, che sono le due modalit\u00e0 con cui ci \u00e8 dato percepirla, sono simili alle onde che si formano sulla superficie di uno stesso mare. Secondo Spinoza dunque \u00e8 assurdo postulare due sostanze come faceva Cartesio: tutto in natura \u00e8 causato da un principio unico e infinito, cio\u00e8 Dio, che non \u00e8 da intendersi come il primo anello di questa catena di cause, ma come la sostanza unitaria di questa stessa catena.\nIn seguito Leibniz (1646 \u2013 1716), pur suddividendo l'essere in un numero infinito di monadi, attribuisce loro le caratteristiche dell'Uno come energia vitale e centro di rappresentazione, mantenendo una visione organica e unitaria che \u00e8 data da quella armonia prestabilita con cui Dio riassume in s\u00e9, nella propria appercezione, le singole visuali di tutte le altre monadi.\nFichte e Schelling.\nIl tema dell'Uno, inteso come l'origine ineffabile della soggettivit\u00e0, viene ripreso in et\u00e0 romantica dagli idealisti Fichte e Schelling, i quali, partendo dal cosiddetto \"io penso\", introdotto da Kant (1724 \u2013 1804) per indicare l'unit\u00e0 sintetica originaria senza cui non si pu\u00f2 avere consapevolezza del molteplice, ne fanno la condizione non solo formale, ma anche sostanziale, della conoscenza.\nFichte (1762 \u2013 1814) individua cos\u00ec nell'Io assoluto l'attivit\u00e0 unitaria e originaria da cui tutto procede. Come in Plotino, l'io non \u00e8 concepito come un mero dato o una realt\u00e0 di fatto, ma come un movimento infinito del pensiero che pone s\u00e9 stesso, e cos\u00ec facendo pone il non-io quale risultato del suo agire. Esso \u00e8 dunque condizione del costituirsi degli oggetti e della realt\u00e0 fenomenica; in quanto princ\u00ecpio primo, per\u00f2, non pu\u00f2 essere razionalizzato, ma solo intuito tramite il suo contrario, cio\u00e8 riconoscendo il non-io per quello che \u00e8, attraverso la contrapposizione dialettica tra i due princ\u00ecpi opposti. All'Uno quindi non si giunge per via teoretica, ma attraverso l'agire etico.\nAnche Schelling (1775 \u2013 1854) riprende il neoplatonismo affermando che l'Assoluto non \u00e8 raggiungibile per via oggettiva e razionale, ma solo intuitivamente, in quanto esso \u00e8 l'unione immediata di soggetto e oggetto, finito e infinito. L'Uno esplica la sua attivit\u00e0 in un dualismo dialettico Spirito / Natura che permea di s\u00e9 tutta la realt\u00e0, mentre Lui ne resta al di sopra. L'esplicazione dell'assoluto nell'infinita molteplicit\u00e0 dell'universo \u00e8 necessaria in quanto il momento della differenza \u00e8 essenziale come quello dell'identit\u00e0. Si tratta di due poli opposti ma complementari, ognuno dei quali non pu\u00f2 sussistere senza il secondo, e di cui l'uno \u00e8 la potenza dell'altro. La peculiarit\u00e0 di queste due forze antitetiche ( + / - ) consiste nel fatto che quella positiva (attrazione) configura la realt\u00e0 come Una, quella negativa (repulsione) la configura invece come molteplice e polarizzata, tale per cui ogni polo diventer\u00e0 a sua volta l'unione di un ' + ' e un ' - ', in una scala via via discendente. L'Uno si ritrova nei molti, e i molti sono infinite sfaccettature dell'Uno.\nQuesta molteplicit\u00e0 latente, che nell'Uno \u00e8 solo potenziale, si trasforma in una reale frantumazione a causa della libert\u00e0 umana, che sceglie volontariamente la caduta nel male e la separazione dall'unit\u00e0 originaria. L'idealismo pu\u00f2 aiutare a ricomporla, avvicinandosi indefinitamente all'Uno tramite la sua progressiva delimitazione, ma due sono le vie che secondo Schelling consentono di coglierlo veramente in tutta la sua pienezza: dapprima egli propone il momento estetico dell'arte, come organo principe della filosofia; nell'ultima fase del suo pensiero, infine, Schelling trova nella filosofia positiva, resa possibile dalla Rivelazione cristiana, la dimensione pi\u00f9 vera in cui Dio si manifesta in tutta la sua storicit\u00e0, e per rapportarsi al quale la ragione deve uscire da s\u00e9 stessa, in atteggiamento estatico, superando i propri limiti.\nHegel e Marx.\nCon Hegel (1770 \u2013 1831) avviene un capovolgimento della concezione neoplatonica dell'Uno: questo viene concepito non come punto di origine, ma come un punto di arrivo. L'Uno infatti viene posto da Hegel al termine del percorso dialettico della filosofia. Esso non \u00e8 pi\u00f9 l'unione immediata e originaria di essere e pensiero, ma \u00e8 un'unione mediata. Gli opposti vengono fatti coincidere a un livello immanente e razionale.\nCos\u00ec, mentre l'Uno di Plotino restava collocato su un piano mistico e trascendente, a partire dal quale generava il divenire e si disperdeva nella molteplicit\u00e0 senza una ragione apparente, l'Assoluto hegeliano entra lui stesso nel divenire per rendere ragione di s\u00e9. L'Uno viene identificato con la molteplicit\u00e0 stessa, la quale attraverso successivi passaggi giunge alla fine a diventare consapevole di s\u00e9 e a riconoscersi nell'Assoluto. Hegel infatti riteneva irrazionale affermare l'esistenza di una realt\u00e0 autonoma in s\u00e9 e per s\u00e9, e che questa pertanto andava posta in relazione col suo opposto. In tal modo Hegel sovvert\u00ec la logica di non-contraddizione, facendo coincidere l'Uno col suo contrario, cio\u00e8 con la molteplicit\u00e0.\nSi pu\u00f2 che dire la parabola storica dell'Uno finisce col tentativo di Hegel di oggettivarlo in maniera compiuta, essendo il pensiero di Marx ed Engels, notoriamente allievi di Hegel, una variante di stampo materialista riconducibile all'hegelismo stesso, anche se indubbiamente la variante marxista del pensiero di Hegel risulta comunque la variante pi\u00f9 rilevante per la sua portata storica e sociale.\nAi giorni nostri.\nDopo il grande e complesso sistema filosofico di Hegel, definito da alcuni suoi interpreti e non a caso \"l'ultimo filosofo\", la filosofia contemporanea a seguito dei tragici eventi storici rappresentati dalle dittature e dai totalitarismi di stampo sia nazi-fascista che comunista, \u00e8 divenuta alquanto allergica a questo concetto e se ne tiene distante preferendo piuttosto definirsi come \"pensiero debole\" o mettendosi a rimorchio di altre discipline in una posizione subordinata. Peraltro tuttavia questa scelta pu\u00f2 apparire come l'abdicazione definitiva della filosofia al suo compito storico dopo 2500 anni dalla sua nascita.\nPur essendo stato pressoch\u00e9 ignorato nell'ambito della moderna filosofia accademica, il concetto dell'Uno ha sperimentato una certa rinascita di interesse soprattutto a partire dagli anni 70, attraverso la sub-cultura new Age. Nell'ambito infatti del generale sincretismo che caratterizza il movimento, che include in s\u00e9 la reinterpretazione e l'integrazione delle pi\u00f9 disparate tradizioni filosofiche e spirituali, la generica affermazione \u00abTutto \u00e8 Uno\u00bb \u00e8 stata presa come base di un paradigma di unione fra diverse correnti di pensiero. In particolare, il movimento ha fatto sue diverse pratiche e credenze orientali derivanti dall'Advaita Vedanta e dal Neo-advaita. Sono inoltre stati prodotti libri canalizzati dedicati all'argomento, fra i quali vanno ricordati la serie di libri della Legge dell'Uno."}
{"id": "846454", "revid": "287204", "url": "https://it.wikipedia.org/wiki?curid=846454", "title": "Stelle principali della costellazione del Sagittario", "text": "Segue un prospetto delle stelle principali della costellazione del Sagittario, elencate per magnitudine decrescente."}
{"id": "846458", "revid": "110157", "url": "https://it.wikipedia.org/wiki?curid=846458", "title": "Ride Tek", "text": "La Ride Tek \u00e8 una societ\u00e0 specializzata in progettazione montagne russe (Roller Coaster) con sede a Suzzara (MN) Italia.\nLo studio \u00e8 nato nel 2001 dall'unione di un gruppo di ingegneri che operavano gi\u00e0 in vari campi dell'\"amusement industry\".\nAlcuni ingegneri presenti nell'azienda provengono dalla Pinfari, che \u00e8 stata per molti anni una delle aziende di punta del settore \"amusement\" italiano e mondiale.\nAnche se l'azienda si focalizza principalmente sulla progettazione di attrazioni per parchi di divertimento e per altre industrie del settore, la Ride Tek si occupa anche di consulenza (pre e post vendita) e della pianificazione della messa in opera dell'attrazione progettata."}
{"id": "846459", "revid": "1714743", "url": "https://it.wikipedia.org/wiki?curid=846459", "title": "Ottone II del Monferrato", "text": "Biografia.\nGiovinezza.\nOttone II era figlio del marchese Guglielmo III degli Aleramici e di Waza, e nacque in Piemonte intorno all'anno 1015.\nLe notizie biografiche riguardanti la sua vita sono molto scarse. Certamente viene citato in un documento datato 1040. \nNel 1042, alla morte del padre, divenne marchese del Monferrato e il fratello Enrico govern\u00f2 con lui fino alla sua morte, avvenuta nel 1045.\nMatrimonio.\nSpos\u00f2 Costanza di Savoia, figlia del conte Amedeo II di Savoia, che gli diede due figli maschi.\nMorte.\nOttone II mor\u00ec il 20 novembre 1084 e gli succedette il figlio Guglielmo con il nome di Guglielmo IV.\nDiscendenza.\nDall'unione con Costanza di Savoia nacquero due figli:"}
{"id": "846460", "revid": "122388159", "url": "https://it.wikipedia.org/wiki?curid=846460", "title": "Moulin de la Galette", "text": ""}
{"id": "846461", "revid": "30610", "url": "https://it.wikipedia.org/wiki?curid=846461", "title": "Irving Wallace", "text": "Biografia.\nDi origini ebraiche, nacque da Bessie Liss e Alexander Wallace (cognome abbreviato dall'originale russo Wallechinsky); la sua famiglia proveniva dalla Russia e gli fu dato il nome del nonno materno, un contabile e noto talmudista di Narewka.\nScrisse il suo primo \"pezzo\" a soli 15 anni e da allora non smise mai di scrivere. Nel corso della sua vita ha pubblicato pi\u00f9 di 500 fra racconti, articoli, interviste e saggi senza contare i romanzi.\nDurante la seconda guerra mondiale collabor\u00f2 alle sceneggiature di numerosi film di propaganda bellica sotto la direzione di Frank Capra, John Huston e Ronald Reagan; dopo il 1946 continu\u00f2 a lavorare nel cinema.\nDal 1958 si dedic\u00f2 esclusivamente alla narrativa. Pubblic\u00f2 33 opere complessivamente, tradotte in pi\u00f9 di 31 lingue; i suoi 19 romanzi hanno venduto nel mondo pi\u00f9 di 150 milioni di copie e numerosi di essi hanno vinto importanti premi letterari. Anche la moglie Sylvia Wallace e la figlia Amy (entrambe scrittrici) collaborarono nella composizione di alcune pubblicazioni.\nIl figlio David Wallechinsky (n. 1948) \u00e8 uno scrittore sportivo e commentatore radiotelevisivo delle Olimpiadi.\nIrving Wallace \u00e8 morto di cancro al pancreas il 29 giugno 1990 ed \u00e8 stato sepolto nel Hillside Memorial Park Cemetery di Culver City, California."}
{"id": "846465", "revid": "120082649", "url": "https://it.wikipedia.org/wiki?curid=846465", "title": "Regioni del Niger", "text": "Le regioni del Niger sono la suddivisione territoriale di primo livello del Paese e sono pari a 7; ad esse \u00e8 equiordinata la capitale, Niamey. Ciascuna regione si suddivide ulteriormente in dipartimenti.\nPrima del programma di decentramento, avvenuto tra il 1999 e il 2006, le regioni erano note con la denominazione di \"dipartimenti\", mentre gli attuali dipartimenti erano noti come \"distretti\". Quando fu creata l'organizzazione dipartimentale, 17 luglio 1964, il Niger contava 7 dipartimenti (compreso il dipartimento della capitale), divenuti 8 nel 1992, quando fu creato il dipartimento di Tillab\u00e9ry."}
{"id": "846469", "revid": "1543377", "url": "https://it.wikipedia.org/wiki?curid=846469", "title": "Cartoline reggimentali", "text": "Nel collezionismo militare, una delle raccolte pi\u00f9 interessanti \u00e8 quello delle cartoline reggimentali.La raccolta delle cartoline si diffuse nell'ultimo decennio dell'Ottocento e il ramo pi\u00f9 importante fu quello militare. Si svilupp\u00f2 in particolare dal 1900 al 1910 e si collezionava tutto ci\u00f2 che riguardava il Risorgimento e la storia pi\u00f9 recente dell'esercito.In questo periodo furono fatte cartoline in nero e a colori e una stessa cartolina fu stampata in diverse tinte e in varie iscrizioni.A tal fine intervennero stamperie e litografie italiane, che riproducevano quadri d'autore e alcuni artisti ne crearono i bozzetti.Uscirono cataloghi di cartoline militari, con suddivisione per armi, corpi e specialit\u00e0, con la descrizione, l'indicazione del valore e, di conseguenza, il grado di rarit\u00e0.Per la guerra 1915 - 1918 esistono circa diecimila tipi differenti di cartoline.In seguito furono emesse cartoline pi\u00f9 moderne nella fattura, raffiguranti nuove armi. Ci sono cartoline dell'Esercito, della Marina e dell'Aviazione ed anche quelle che si riferiscono alla conquista dell'Etiopia.Durante la seconda guerra mondiale ci furono le cartoline \"in franchigia\" per i reparti operanti, emesse ad iniziativa governativa e quelle fatte stampare da Enti Nazionali.\nLe cartoline inviate dal fronte possono avere come soggetto l'irredentismo, con l'Italia rappresentata da una figura di donna; l'interventismo democratico, con immagini raffiguranti Garibaldi, Cavour, Vittorio Emanuele II, Mazzini. Ci sono poi cartoline patriottiche-nazionalistiche; alcune di esse sostengono il prestito nazionale, altre sono antitedesche o antiaustriache, col nemico ritratto come un \"bruto\" invasore e saccheggiatore, usando anche immagini satiriche. In altre, infine, \u00e8 raffigurata la vita civile."}
{"id": "846470", "revid": "212348", "url": "https://it.wikipedia.org/wiki?curid=846470", "title": "Schiacciatore", "text": ""}
{"id": "846478", "revid": "71316", "url": "https://it.wikipedia.org/wiki?curid=846478", "title": "H. S. M. Coxeter", "text": ""}
{"id": "846479", "revid": "117738999", "url": "https://it.wikipedia.org/wiki?curid=846479", "title": "Stelle principali della costellazione dello Scorpione", "text": "Segue un prospetto delle stelle principali della costellazione dello Scorpione, elencate per magnitudine decrescente."}
{"id": "846483", "revid": "34971", "url": "https://it.wikipedia.org/wiki?curid=846483", "title": "Partag\u00e1s", "text": "Partag\u00e1s \u00e8 una delle marche di sigari cubani pi\u00f9 famose ed apprezzate nel mondo, oltre che una delle pi\u00f9 antiche.\nStoria.\nFondata nel 1845 dal catalano Jaime Partag\u00e1s ebbe fin dall'inizio una discreta notoriet\u00e0, tanto che venne coniato il suo motto conosciuto da tutti gli appassionati di avana.\nDopo la scomparsa del fondatore la marca fu venduta a due spagnoli, Jos\u00e8 Bances e Ramon Cifuentes ed in seguito dal solo Cifuentes tanto da assumere il nome di \"Cifuentes &amp; Cia - Flor de tabacos de Partag\u00e1s\", fino ovviamente alla rivoluzione cubana di Fidel Castro che nazionalizz\u00f2 anche quest'azienda. A tutt'oggi Partag\u00e1s \u00e8 di propriet\u00e0 di \"Habanos\", la societ\u00e0 al 51% del Governo cubano ed al 49% della multinazionale del tabacco franco-spagnola Altadis.\n\u00c8 una marca che alterna prodotti della categoria \"premium\" (ossia fatti interamente a mano e con \"tripa larga\" o foglia intera) ed altri pi\u00f9 economici e fatti a macchina. All'interno di quelli premium ci sono alcuni dei sigari pi\u00f9 apprezzati e conosciuti al mondo.\nPartag\u00e0s \u00e8 inoltre molto famosa per la sua fabbrica, situata in \"Calle de la Industria\" a L'Avana, esattamente dietro il \"Capitolio\", che proprio per la sua centralit\u00e0 \u00e8 certamente la fabbrica e la \"tienda\" (negozio) pi\u00f9 visitata dai turisti di tutto il mondo.\nProdotti.\nElenco dei sigari Partag\u00e1s venduti in Italia."}
{"id": "846492", "revid": "120282626", "url": "https://it.wikipedia.org/wiki?curid=846492", "title": "Diego Bortoluzzi", "text": "Carriera.\nCalciatore.\nCresciuto nel vivaio atalantino, esordisce in Serie A il 17 marzo 1985 al San Paolo di Napoli. Con i nerazzurri colleziona 11 presenze nella massima serie, tra il 1985 e il 1987.\nNella stagione 1987-1988 passa in prestito al , neopromosso in Serie B, disputando 27 partite sotto la guida del bergamasco Titta Rota. Rientrato a Bergamo, disputa la sua ultima partita con l'Atalanta e in Serie A il 9 ottobre 1988, ancora sul campo del Napoli, prima di essere ceduto in prestito al Lanerossi Vicenza, in Serie C1.\nDopo una stagione al Brescia in Serie B, torna in Serie C1 alla Pro Sesto, dove ritrova il posto da titolare realizzando 5 reti in 32 partite. Nell'estate 1991 viene acquistato dal , dove rimane 5 anni nella serie cadetta, intervallati da una parentesi di alcuni mesi all'. Con la squadra irpina segna il gol del momentaneo pareggio nella partita di Coppa Italia contro la , finita 4-1 per i bianconeri. Nella stagione 1996-1997 scende nuovamente in C1 vestendo la maglia del , ma risale subito in cadetteria con il passaggio al nel 1997. Diventa capitano e leader della formazione trevigiana fino al 2002, quando ormai trentaseienne si accasa al Conegliano per la sua ultima stagione agonistica.\nAllenatore.\nGli inizi da vice.\nIl 27 gennaio 2004 viene nominato secondo allenatore del Palermo, del mister Francesco Guidolin, ottenendo la promozione dalla Serie B alla Serie A a fine stagione e in quella successiva alla partecipazione storica in Coppa UEFA.\nTreviso, allenatore della primavera e poi prima squadra.\nIl 1\u00ba luglio 2005 Bortoluzzi viene scelto come tecnico della primavera del Treviso (club che in quell'anno fu ripescato in Serie A a seguito del \"Caso Genoa\" e al fallimento del Torino, debuttando cos\u00ec, per la prima volta, in massima serie e dove aveva militato per 5 anni quando era ancora calciatore, dove ne era stato anche capitano). \nIl 21 febbraio 2006 subentra alla guida della prima squadra in sostituzione di Alberto Cavasin, che si trova ultima con 14 punti. A fine campionato i biancocelesti, non riuscendo ad ottenere la salvezza con 21 punti e con il 19\u00ba piazzamento nella classifica finale (non pi\u00f9 ultimo - 20\u00ba - per lo scandalo \"Calciopoli\"), retrocedono. Il 31 maggio viene comunque riconfermato e firma un contratto biennale. Il 5 novembre, all'indomani del pareggio in trasferta per 2-2 con il Pescara, viene esonerato, dopo appena dieci partite ed aver totalizzato 10 punti all'attivo.\nRitorno da Vice.\nIl 26 novembre 2007 ritorna al Palermo, di nuovo vice dell'allenatore Guidolin (e per quattro partite di Stefano Colantuono). Il 24 marzo 2008 viene esonerato insieme al trainer veneto. Il 30 settembre dello stesso anno, assieme a quest'ultimo, si trasferisce al . Il 24 maggio 2010 va sempre con il tecnico veneto all'Udinese. Il 29 maggio 2014 con la nomina di Guidolin a supervisore tecnico lascia lo staff dei friulani.\nIl 7 luglio 2015 viene ingaggiato dall'Hellas Verona come vice di Andrea Mandorlini. Il 30 novembre, in seguito all'esonero del manager romagnolo, viene sollevato dall'incarico.\nIl 29 gennaio 2016 Bortoluzzi torna a lavorare con Francesco Guidolin, che lo raggiunge in Galles, allo Swansea City. Il 3 ottobre viene sollevato dall'incarico in concomitanza al tecnico.\nAllenatore del Palermo.\nL'11 aprile 2017 diventa allenatore del , in Serie A, del quale era gi\u00e0 stato vice ai tempi di Guidolin negli anni passati, sostituendo l'esonerato Diego Luis L\u00f3pez. Debutta con uno 0-0 col il 15 aprile. Dopo una sconfitta per 6-2 contro la , ottiene la sua prima vittoria in rosanero il 30 aprile battendo la per 2-0. Nonostante non riesca a raggiungere una difficile salvezza (trov\u00f2 infatti la squadra rosanero al 19\u00ba posto in classifica a 8 punti dal quartultimo), la sua esperienza si rivela positiva, in quanto totalizza ben 11 punti nelle ultime 7 gare di campionato (di cui 6 con la squadra gi\u00e0 retrocessa matematicamente dopo il pareggio contro il Chievo Verona) e resta imbattuto tra le mura del Barbera invertendo il trend negativo che aveva condizionato la stagione del Palermo prima del suo arrivo: il 28 maggio, all'ultima giornata di campionato, vince 2-1 contro l'Empoli (i rosanero non battevano gli azzurri dal febbraio dell'anno 2007-2008, in una gara vinta per 2-0 in casa), facendo retrocedere la formazione toscana e salvando il Crotone, che, contemporaneamente, aveva battuto per 3-1 la Lazio. Tuttavia, al termine, non viene confermato per la nuova annata in Serie B e nel giugno seguente viene sostituito da Bruno Tedino.\nStatistiche.\nStatistiche da allenatore.\n\"Statistiche aggiornate al 28 maggio 2017\"."}
{"id": "846493", "revid": "599013", "url": "https://it.wikipedia.org/wiki?curid=846493", "title": "Be\u00f1at Etxebarria", "text": "Caratteristiche tecniche.\nBe\u00f1at gioca preferibilmente nel ruolo di regista. \u00c8 abile nell'impostare la manovra, ma anche in fase di interdizione. \u00c8 dotato di visione di gioco e capacit\u00e0 di verticalizzare l'azione per cercare in profondit\u00e0 il compagno libero. Inoltre, ha una buona capacit\u00e0 realizzativa, specialmente su calci piazzati.\nCarriera.\nClub.\nGli inizi.\nCresciuto calcisticamente nella \"cantera\" dell'Athletic Bilbao, tra il 2005 ed il 2008 gioca nelle squadre filiali dei \"Leones\" baschi. Arriva in prima squadra nell'ottobre del 2006, esordendo nei minuti finali del match di campionato contro l'Osasuna. Il suo contributo ai biancorossi di Bilbao si limita, per\u00f2, a quest'unica presenza; impiegato prevalentemente nella squadra di riserva, nel 2008, viene mandato in prestito all'Uni\u00f3n Balomp\u00e9dica Conquense, con la quale disputa un campionato molto positivo.\nBetis Siviglia.\nFinisce cos\u00ec nel mirino del Betis Siviglia, che lo ingaggia per disputare il successivo torneo di terza serie tra le file della sua squadra filiale. Dopo una prima stagione condita da 34 presenze e 6 goal, Pepe Mel, allenatore della prima squadra, lo fa esordire all'inizio del Campionato di Segunda Divisi\u00f3n per ovviare ad una situazione di emergenza infortuni a centrocampo; le buone prestazioni portano il calciatore a divenire titolare fisso dell'undici \"b\u00e9tico\" e a conquistare sul campo la vittoria del torneo cadetto, che vale la promozione diretta nella Liga. Nonostante gli interessamenti di diverse squadre, Be\u00f1at resta al Betis ed esordisce regolarmente nella prima giornata del successivo campionato, che vede il Betis impegnato nel derby con il Granada; realizza il suo primo goal in massima divisione direttamente da calcio di punizione proprio alla sua ex-squadra, l'Athletic. Alla fine, il suo bottino stagionale (su un totale di 36 apparizioni) \u00e8 di 6 marcature, 3 delle cui realizzate nei derby contro il su calci di punizione.\nNel primo scorcio della stagione 2012-2013, realizza 4 goal in 16 partite di campionato, tra cui il goal vittoria nello scontro diretto contro il .\nRitorno all'Athletic Bilbao.\nNel giugno 2013 il giocatore ritorna all'Athletic Bilbao, firmando un contratto quinquennale.\nMacarthur e ritiro.\nNel 2020, dopo 7 anni di militanza, lascia l', per poi accasarsi da svincolato agli australiani del .\nA fine stagione lascia il club per poi annunciare il proprio ritiro dal calcio.\nNazionale.\nRisalgono ai tempi della militanza nelle serie minori le 5 partite disputate con la Nazionale Under-17 iberica.\nNel ritiro di maggio 2012 propedeutico all'Europeo in Ucraina e Polonia, il selezionatore della Spagna Vicente del Bosque lo convoca per le amichevoli contro Serbia e Cina (quest'ultima disputata proprio presso l\"'Estadio Olimpico de la Isla Cartuja\" di Siviglia), mandandolo in campo per met\u00e0 partita nella sfida contro gli slavi e tenendolo in panchina nella seconda occasione. Il tecnico, per\u00f2, non lo inserisce tra i convocati al successivo torneo continentale, preferendogli Javi Mart\u00ednez. Be\u00f1at rientra nel giro della Nazionale dopo l'Europeo, collezionando altre presenze.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "846497", "revid": "2194416", "url": "https://it.wikipedia.org/wiki?curid=846497", "title": "Competenza territoriale", "text": "Con competenza territoriale si indica la sfera territoriale su cui un dato ente o soggetto pu\u00f2 esercitare forme di sovranit\u00e0 variabili a seconda del contesto. In via generale, corrisponde in via generale al territorio sul quale ciascuno Stato \u00e8 padrone di esercitare la propria sovranit\u00e0 nazionale, e allo stesso modo per gli enti locali ed enti territoriali\nNel mondo.\nItalia.\nIn Italia dal punto di vista giuridico dagli artt. 18-30 del codice di procedura civile italiano, e definisce quale tribunale sia competente ad indire il processo, ovvero in quale territorio, appunto, esso debba avere luogo, mentre quella penale \u00e8 generalmente \u00e8 determinata dal luogo in cui il reato sia stato consumato. Quella amministrativa riguarda invece il territorio degli enti locali italiani, come nel caso degli enti territoriali."}
{"id": "846501", "revid": "287204", "url": "https://it.wikipedia.org/wiki?curid=846501", "title": "Anoplogastridae", "text": "La famiglia degli Anoplogastridae comprende due specie di pesci abissali entrambi appartenenti al genere dei \"Anoplogaster\".\nDistribuzione e habitat.\nEntrambe le specie sono cosmopolite, \"A. brachycera\" \u00e8 diffusa in acque tropicali, \"A. cornuta\" la sostituisce in quelle temperate. Son assenti dal mar Mediterraneo e dai mari italiani.\nFrequentano acque profonde fino a 5000 metri ma di solito si incontrano fino a 2000. Hanno abitudini pelagiche.\nDescrizione.\nQuesti pesci hanno una sagoma inconfondibile, con il corpo fortemente compresso lateralmente e molto alto ma con peduncolo caudale sottile che porta una pinna caudale di medie dimensioni. La testa \u00e8 enorme ed ha un profilo molto alto, la bocca \u00e8 altrettanto grande e munita di lunghi denti. La testa \u00e8 coperta di cavit\u00e0 mucose. Gli occhi sono piuttosto piccoli. La pinna dorsale \u00e8 unica, composta solo da raggi morbidi, cos\u00ec come la pinna anale. Le pinne pettorali e le pinne ventrali sono abbastanza ampie. La linea laterale \u00e8 vistosa e coperta di scaglie pi\u00f9 grandi.\nIl colore \u00e8 uniformemente scuro o nero.\n\"A. cornuta\" raggiunge i 18\u00a0cm mentre \"A. brachycera\" al massimo i 6.\nBiologia.\nI giovani si incontrano spesso in branchi mentre gli adulti sono solitari.\nAlimentazione.\nSi cibano di crostacei planctonici e di piccoli pesci.\nRiproduzione.\nUova e larve pelagiche. I giovani hanno un aspetto molto diverso da quello degli adulti: occhi grandi, denti molto pi\u00f9 brevi e lunghe spine sulla testa e sugli opercoli branchali.\nPredatori.\nSono un'importante fonte di cibo per tonni, pesci spada e marlin."}
{"id": "846504", "revid": "1318658", "url": "https://it.wikipedia.org/wiki?curid=846504", "title": "Dipartimenti del Niger", "text": "I dipartimenti del Niger (in Francese: \"d\u00e9partments\") costituiscono la suddivisione territoriale di secondo livello del Paese, dopo le regioni, e ammontano a 36. Prima della riforma amministrativa avvenuta nel 2006, le suddivisioni corrispondenti agli odierni dipartimenti erano denominati \"arrondissement\" (in genere tradotto con \"distretti\"), mentre le suddivisioni corrispondenti alle odierne regioni erano denominate dipartimenti."}
{"id": "846505", "revid": "78273", "url": "https://it.wikipedia.org/wiki?curid=846505", "title": "Arrondissement del Niger", "text": ""}
{"id": "846506", "revid": "122227264", "url": "https://it.wikipedia.org/wiki?curid=846506", "title": "Topol\u00f2", "text": "Topol\u00f2 (\"Topolovo\" in sloveno, \"Topoluove\" in dialetto sloveno locale e \"Topolove\" nella forma di compromesso adottata per la segnaletica stradale) \u00e8 la frazione pi\u00f9 popolosa del comune di Grimacco.\nGeografia fisica.\nIl paese di Topol\u00f2 \u00e8 ubicato nell'estrema parte orientale della provincia di Udine, a poca distanza dal confine con la repubblica di Slovenia.\nVenne citato in un documento del 1275 come facente parte dei fondi di Conone e Volrico di Mumigliano.\nLa frazione \u00e8 costruita su un ripido pendio a 580 metri s.l.m. ed \u00e8 situata tra i monti San Martino e Colovrat; nei suoi pressi scorrono i torrenti Za Velin \u010celan, Patok e Za Traunim che, nel corso dei millenni, hanno scavato la valle del Codariana. Il paese era collegato con il fondovalle solo con sentieri e mulattiere fino al 1953, quando venne inaugurata l'attuale strada comunale che lo mette in comunicazione con il capoluogo di Clodig e quindi con la provinciale che conduce alla pianura friulana. I vecchi sentieri fanno attualmente parte integrante del Sentiero Italia identificato con il segnavia CAI numero 746 (che procede verso il comune di Drenchia) e del sentiero A.V. Valli del Natisone numero 745 (indirizzato verso il comune di Savogna).\nIl toponimo di Topoluove deriva da \"pioppo\" (\"topol\" in sloveno e \"tap\u00f9\" in dialetto sloveno locale) ed indica un terreno ricco di alberi di pioppo/pioppeto.\nSociet\u00e0.\nEvoluzione demografica.\nL'abitato di Topol\u00f2 ha sub\u00ecto, come gli altri paesi delle Valli del Natisone, un forte processo di spopolamento, iniziato verso la fine dell'Ottocento e proseguito con intensit\u00e0 maggiore dopo la met\u00e0 del XX secolo, dovuto in parte a motivi comuni a tutte le zone montuose italiane, ed in parte a motivi particolari legati alla durezza di vita conseguente alla vicina cortina di ferro (il confine italo-jugoslavo). La popolazione maschile cominci\u00f2 ad emigrare in massa dapprima verso l'estero ed in particolare verso la Germania, il Belgio, l'Australia e le Americhe e, successivamente, verso le altre Regioni italiane e la pianura friulana che offrivano migliori prospettive di lavoro. Le ragazze si sparsero per l'Europa dove lavorarono come collaboratrici familiari (\"dikle\" in dialetto locale). Gli abitanti nel 1891 erano composti da 490 unit\u00e0, scese a 243 nel 1900, a 296 nel 1908, a 264 nel 1961 e ridotte, infine, a 36 (16 maschi e 20 femmine) nel dicembre del 2007.\nNella cultura di massa.\nNel 2013 il paese \u00e8 stato utilizzato per le riprese del film horror \"Oltre il guado\" diretto da Lorenzo Bianchini e presentato alla 59\u00aa edizione del Taormina FilmFest."}
{"id": "846507", "revid": "78273", "url": "https://it.wikipedia.org/wiki?curid=846507", "title": "Arrondissements del Niger", "text": ""}
{"id": "846510", "revid": "324090", "url": "https://it.wikipedia.org/wiki?curid=846510", "title": "Corinto (Nicaragua)", "text": "Corinto \u00e8 un comune del Nicaragua facente parte del dipartimento di Chinandega. Situato sulla costa pacifica nord-occidentale dello stato, uno dei principali centri e porti del paese.\nLa municipalit\u00e0 fu fondata nel 1863 e trae il nome dalla citt\u00e0 di Corinto, in Grecia."}
{"id": "846512", "revid": "1522738", "url": "https://it.wikipedia.org/wiki?curid=846512", "title": "Phil Diffy", "text": ""}
{"id": "846513", "revid": "287204", "url": "https://it.wikipedia.org/wiki?curid=846513", "title": "Stelle principali della costellazione dello Scudo", "text": "Segue un prospetto delle stelle principali della costellazione dello Scudo, elencate per magnitudine decrescente."}
{"id": "846517", "revid": "3831", "url": "https://it.wikipedia.org/wiki?curid=846517", "title": "Consiglio per i Diritti Umani", "text": ""}
{"id": "846519", "revid": "1522738", "url": "https://it.wikipedia.org/wiki?curid=846519", "title": "Lipn\u00edk (Slovacchia)", "text": "Lipn\u00edk (in tedesco \"Lippnick\", in ungherese \"H\u00e1rsas\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1432 con il nome di Lypnek quando apparteneva al castello di Siv\u00fd Kame\u0148. Successivamente pass\u00f2 ai Kereky e poi a Necp\u00e1l. Nel XIV secolo numerosi hussiti si stabilirono nel villaggio, dopoch\u00e9 re Sigismondo d'Ungheria accord\u00f2 loro protezione. Nel 1492 pass\u00f2 ai Majth\u00e9ny e poi alla Signoria di Bojnice. "}
{"id": "846520", "revid": "287204", "url": "https://it.wikipedia.org/wiki?curid=846520", "title": "Tristano e Isotta (film)", "text": ""}
{"id": "846522", "revid": "1781667", "url": "https://it.wikipedia.org/wiki?curid=846522", "title": "Mal\u00e1 \u010causa", "text": "Mal\u00e1 \u010causa (in tedesco \"Klein Tschuasch\", \"Klein Tschebesch\" o \"Kleintschau\u00df\", in ungherese \"Kiscs\u00f3ta\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1430 con il nome di Kys Chewche. All'epoca apparteneva alla Signoria di Bojnice. Successivamente pass\u00f2 ai conti P\u00e1lffy. "}
{"id": "846524", "revid": "1781667", "url": "https://it.wikipedia.org/wiki?curid=846524", "title": "Malinov\u00e1 (Slovacchia)", "text": "Malinov\u00e1 (in tedesco \"Zeche\" o \"Zach\", in ungherese \"Cs\u00e9k\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1339, quando venne fondato da minatori tedeschi, qui condotti dal cavaliere Heinrich. All'epoca, la giustizia veniva amministrata secondo il diritto germanico. "}
{"id": "846532", "revid": "122801767", "url": "https://it.wikipedia.org/wiki?curid=846532", "title": "Adalberto di Praga", "text": "Fratellastro di Gaudenzio, fu ucciso mentre tentava di convertire le trib\u00f9 baltiche della Prussia al Cristianesimo. La memoria \u00e8 celebrata il 23 aprile.\nBiografia.\nAdalberto, membro della famiglia ducale dei Slavnikovci, nacque a Libice, nell'attuale Boemia da una famiglia che vantava un ducato indipendente nella parte orientale dell\u2019attuale Boemia, divenne nel 983 vescovo di Praga dopo gli studi a Magdeburgo. Dopo l'ordinazione al sacerdozio venne inviato a Praga e posto al servizio del vescovo Titmaro, cui successe nella cattedra vescovile dopo la sua tragica morte. Nonostante l'impegno profuso per la cristianizzazione e la moralizzazione dei costumi degli abitanti della citt\u00e0, i modesti risultati raggiunti lo indussero a lasciare Praga una prima volta e a rifugiarsi a Roma, nel monastero benedettino dedicato ai santi Bonifacio ed Alessio sul colle Aventino.\nEgli dovette andarsene anche perch\u00e9 era in contrasto con il duca Boleslao II di Boemia a causa della sua famiglia, rivale dei P\u0159emyslidi per il controllo della zona boema, questi appoggi\u00f2 il malcontento popolare dovuto all'introduzione dei monaci benedettini nel paese, che fondarono il primo monastero del paese a Brevnov.\nRitorn\u00f2 a Praga nel 992, sempre come vescovo della citt\u00e0, dedicandosi con intensit\u00e0 alla fondazione di monasteri e all'evangelizzazione delle popolazioni locali e di Ungheria in gran parte ancora pagane. Comp\u00ec numerosi viaggi e la tradizione gli ha attribuito il battesimo di re G\u00e9za d'Ungheria e di suo figlio Stefano I.\nNel 995 Boleslao, attraverso la decimazione della famiglia di Adalberto, riusc\u00ec a completare la conquista della Boemia e venne nuovamente costretto a fuggire da Praga per una sommossa dei nobili e a accompagn\u00f2 Ottone III nel suo \"Romzug\"\",\" residendo poi a Roma sull'Aventino, sotto la protezione dell'amico imperatore Ottone III.\nQui matur\u00f2 il progetto di evangelizzare le terre ancora pagane dei Prussi, essendo impossibilitato a tornare nella propria diocesi, e, dopo un viaggio-pellegrinaggio sulle tombe dei grandi santi del passato, nel dicembre 996, assieme al fratello Gaudenzio e ad un giovane monaco, and\u00f2 verso la Vistola in terra pagana. Qui il santo e i suoi due compagni vennero arrestati il 17 aprile 997 ed espulsi, con la minaccia di morte se fossero ritornati.\nPochi giorni dopo Adalberto, Gaudenzio ed il monaco che li accompagnava furono nuovamente sorpresi nel territorio pagano e uccisi a colpi di lancia all'alba del 23 aprile 997. Gaudezio in ogni caso non venne ucciso.\nCulto.\nIl duca polacco Boleslao I riscatt\u00f2 la salma a peso d'oro e la fece trasportare nella cattedrale di Gniezno. La traslazione viene ricordata dalla Chiesa polacca il 20 ottobre. La canonizzazione \"vox populi\" del martire avvenne nell'anno 999, sotto il pontificato di papa Silvestro II.\nIl santo martire \u00e8 anche patrono della cittadina friulana di Cormons.\nIl millenario del martirio \u00e8 stato celebrato con grande solennit\u00e0 il 23 aprile 1997; Germania, Polonia, Repubblica ceca, Ungheria e Vaticano hanno celebrato l'avvenimento anche con un'emissione congiunta di francobolli."}
{"id": "846533", "revid": "36426", "url": "https://it.wikipedia.org/wiki?curid=846533", "title": "San Michele arcangelo", "text": ""}
{"id": "846536", "revid": "2184720", "url": "https://it.wikipedia.org/wiki?curid=846536", "title": "Chad Kroeger", "text": "Biografia.\nChad nasce nella piccola comunit\u00e0 agricola di Hanna, situata ad oltre 200\u00a0km a nord est di Calgary, con il nome di Chad Robert Turton. Il suo nonno materno, il politico provinciale dell'Alberta Henry Kroeger (appartenente al partito locale Progressive Conservative Association of Alberta) era nato a Mosca nel 1917 da genitori russi mennoniti di origine tedesca, che fuggirono dalla terra natia allo scoppio della Rivoluzione di ottobre.\nImpar\u00f2 a suonare la chitarra all'et\u00e0 di tredici anni e, dotato di una voce roca e potente, Chad fond\u00f2 i Nickelback nel 1995, dopo un'esperienza, nello stesso anno, coi Village Idiot, cover band locale (di cui facevano parte anche alcuni futuri membri dei Nickelback). Dopo \"Curb\" e \"The State\", il gruppo raggiunse la fama grazie all'album \"Silver Side Up\", pubblicato l'11 settembre 2001 (lo stesso giorno degli attentati agli Stati Uniti), e soprattutto grazie al singolo \"How You Remind Me\".\nNel 2002 ha scritto con Josey Scott \"Hero\", colonna sonora del film \"Spider-Man\", per la quale ha vinto il premio come miglior video tratto da un film agli MTV Video Music Awards 2002. Nel 2005 esce il sesto album dei Nickelback, \"All the Right Reasons\". Nel 2007 incide un duetto con Carlos Santana, \"Into the Night\", incluso nell'album \"Ultimate Santana\". Con Santana aveva collaborato anche nel brano \"Why Don't You &amp; I\", dall'album \"Shaman\" del 2002.\nChad Kroeger ha collaborato al secondo album dei Daughtry \"Leave This Town\", del 2009, scrivendo i due singoli estratti, \"No Surprise\" e \"Life After You\".\nNel 2009 ha inciso insieme a Timbaland un brano intitolato \"Tomorrow in a Bottle\".\nNel 2010 collabora con i My Darkest Days cantando nel singolo \"Porn Star Dancing\". Oltre a questi ultimi, ha lanciato un'altra band canadese, i Theory of a Deadman.\nVita privata.\n\u00c8 stato abbandonato dal padre all'et\u00e0 di tre anni. Dopo l'abbandono del padre, ha preso per ordine del giudice il cognome del fratello Mike Kroeger.\nNel febbraio 2012 si \u00e8 fidanzato ufficialmente con la cantante canadese Avril Lavigne; il tutto \u00e8 stato reso pubblico da entrambi solamente il 21 agosto 2012. La coppia si \u00e8 sposata nel Sud della Francia il 1\u00ba luglio 2013 con una cerimonia privata. Il 2 settembre 2015 Avril Lavigne annuncia la loro separazione."}
{"id": "846539", "revid": "521112", "url": "https://it.wikipedia.org/wiki?curid=846539", "title": "Luca Canali", "text": "Biografia.\nOrigini e militanza politica.\nNato in una famiglia della piccola borghesia, partecipa alla Resistenza con il Partito d'Azione e, attratto dal marxismo, a vent'anni si iscrive al Partito Comunista Italiano dove sar\u00e0 per molti anni militante attivo e dirigente di sezione; intanto, compiuti brillantemente gli studi classici all'Universit\u00e0 di Roma, diventa assistente prima di Natalino Sapegno e poi di Ettore Paratore, con il quale si era laureato con una tesi su Lucrezio, il suo autore preferito assieme a Leopardi e James Joyce; questa tesi verr\u00e0 poi ampliata e pubblicata con il titolo \"Lucrezio, poeta della ragione\".\nEspulsione dal PCI.\nNei primi anni cinquanta \u00e8 anche collaboratore della rivista \"Il Contemporaneo\" (allora settimanale), diretta da Carlo Salinari. Nel 1956, dopo i fatti di Ungheria, fonda insieme con Elio Petri, Tommaso Chiaretti, Ugo Attardi, Renzo Vespignani e altri, \"Citt\u00e0 aperta\", una rivista di cultura che esprime il dissenso di molti intellettuali comunisti dalla linea del partito di ortodossa fedelt\u00e0 all'Unione Sovietica, e per questo viene espulso - con altri - nel 1958, con l'accusa di \u00abrevisionismo\u00bb. \nLa scoperta dei crimini staliniani rappresent\u00f2, per lui che aveva riposto nel comunismo la sua fede, il \"crollo di tutto il suo mondo\", come ha spesso affermato, anche se rimase di sinistra, pur abbandonando il PCI. In seguito non si occuper\u00e0 pi\u00f9 di politica. \nAttivit\u00e0 accademica e letteraria.\nIn seguito collabora anche con \"Nuovi Argomenti\", \"Il Verri\" di Luciano Anceschi e \"Paragone\" di Roberto Longhi e Anna Banti. Vince quindi la cattedra di Letteratura latina all'Universit\u00e0 di Pisa, dove insegna per quindici anni.\nSoffre fin da giovane di alcuni disturbi psicologici che lo costringono successivamente anche a ricoveri in clinica, cure psichiatriche e numerose sedute di psicoanalisi: in particolare una grave depressione, alcune fobie e il disturbo ossessivo-compulsivo, che prese la forma di dubbi patologici e pensieri continui che ostacolarono il suo lavoro.\nCanali poi si spos\u00f2 con Maria, una donna spagnola, e da lei ebbe una figlia; ha avuto anche una figlia fuori dal matrimonio, con cui per\u00f2 non ha avuto molti rapporti, per l'opposizione della madre, incontrandola solo una volta. Dopo la morte della moglie non si risposer\u00e0, affermando che il matrimonio \u00e8 stato un \"grande errore\". \nCollabora anche con Federico Fellini per il \"Satyricon\", e, lasciato l'insegnamento universitario per l'aggravarsi dei disturbi, dal 1981 si dedica a un'intensa attivit\u00e0 di scrittore di romanzi e racconti. Trascorse la maggior parte della vita a Roma, l'unica citt\u00e0 in cui affermava di poter vivere davvero. \nLa sua opera narrativa affronta con lucidit\u00e0 e durezza gli anni di guerra e di resistenza, la militanza nel PCI del dopoguerra, e le mille imprevedibili pieghe dell'animo umano, tra incontri, affetti, eros e solitudine, nei meandri della nevrosi compulsiva e della depressione. Famose e importanti sono le sue traduzioni delle \"Bucoliche\" (1978), delle \"Georgiche\" (1983) e dell\"'Eneide\" di Virgilio (in sei volumi, 1978-83) e de \"La natura delle cose\" di Lucrezio (1990).\nGli ultimi anni.\nCollabor\u00f2 alle pagine culturali de \"Il Giornale\", durante la direzione di Vittorio Feltri.\nDopo una breve malattia, mor\u00ec a Roma l'8 giugno 2014, all'et\u00e0 di 88 anni, presso il Policlinico Gemelli dove era ricoverato da una settimana. Era sposato con Maria Giovanna La Conte.\nLuca Canali era ateo."}
{"id": "846541", "revid": "436907", "url": "https://it.wikipedia.org/wiki?curid=846541", "title": "Static-X", "text": "Gli Static-X sono un gruppo musicale industrial metal statunitense, formatosi a Los Angeles nel 1994.\nCon l'etichetta discografica Warner Bros. Records il gruppo ha pubblicato sei album, il cui primo, \"Wisconsin Death Trip\", ottenne un buon successo in madrepatria, venendo certificato disco di platino nel 2001. Questo \u00e8 l'album del gruppo che riscontr\u00f2 maggior successo commerciale nel mondo, che i successivi non sono riusciti a ripetere. Nella loro musica vengono uniti elementi tratti dall'heavy metal con altri pi\u00f9 vicini alla musica industriale e al nu metal.\nOltre ai sei album in studio, gli Static-X hanno anche pubblicato un EP, una raccolta e un libro intitolato \"Static-X Guitar Anthology\", oltre al DVD \"Where the Hell Are We and What Day Is It... This Is Static-X\".\nStoria del gruppo.\nGli inizi e \"Wisconsin Death Trip\" (1994-2000).\nGli Static-X nacquero nel 1994 dopo lo scioglimento della precedente band giovanile \"Deep Blue Dream\", composta da Wayne Static e da Ken Jay. I due si erano conosciuti in un negozio di dischi di Chicago, dove Jay lavorava. Dopo lo scioglimento dei Deep Blue Dream, Static e Jay entrarono in un'altra band metal chiamata \"Stygian\" registrando una demo per poi trasferirsi a Los Angeles per cercare dei membri per un nuovo gruppo. Cos\u00ec si aggiunsero al nuovo gruppo il bassista Tony Campos e il chitarrista Koichi Fukuda. Originariamente, dovevano chiamarsi come il loro album di debutto, ma essendo il nome troppo lungo preferirono il nome \"Static-X\".\nGli Static-X firmarono per la Warner Bros. Records nel 1998 e pubblicarono l'album di debutto \"Wisconsin Death Trip\" il 23 marzo 1999. Poco dopo usc\u00ec il primo singolo \"Push It\", seguito da \"I'm with Stupid\" e da \"Bled for Days\". L'anno successivo pubblicarono un EP promozionale, \"The Death Trip Continues...\". Nel 2001, \"Wisconsin Death Trip\" divenne disco di platino.\n\"Machine\" e \"Shadow Zone\" (2000-2003).\nDurante la registrazione del secondo album in studio, Koichi Fukuda abbandon\u00f2 il gruppo e venne sostituito da Tripp Eisen. Con quest'ultimo, gli Static-X ultimarono e pubblicarono \"Machine\", uscito il 22 maggio 2001 e certificato disco d'oro dalla RIAA per aver venduto oltre mezzo milione di copie negli Stati Uniti d'America. L'anno successivo Wayne Static collabor\u00f2 con gli X-Ecutioners e con i Linkin Park al videoclip del singolo \"It's Goin' Down\".\nDurante la registrazione del terzo album anche Ken Jay lasci\u00f2 la formazione per motivi personali. Perci\u00f2 per le registrazioni arriv\u00f2 Josh Freese, al quale subentr\u00f2 Nick Oshiro, scelto dallo stesso Jay come proprio sostituto alla batteria.\nNello stesso anno Wayne Static fu contattato da Jonathan Davis dei Korn, che gli chiese di partecipare alla colonna sonora del film \"La regina dei dannati\", cantando il brano \"Not Meant for Me\", composto come gran parte della colonna sonora da Davis stesso. Anche il singolo \"Cold\", dall'album \"Machine\", fu inserito nella colonna sonora del film.\n\"Shadow Zone\" usc\u00ec il 7 ottobre 2003.\n\"Beneath, Between, Beyond\" e \"Start a War\" (2003-2006).\nIl 20 luglio 2004 usc\u00ec \"Beneath... Between... Beyond...\", una raccolta di B-Side e demo. Dopo iniziarono a lavorare per il quarto album in studio, \"Start a War\". Nel febbraio del 2005 Tripp Eisen venne arrestato a causa di rapporti sessuali con alcune minori. Al suo posto ritorn\u00f2 nella band Koichi Fukuda.\n\"Start a War\" usc\u00ec cos\u00ec il 14 giugno 2005; i singoli estratti sono \"I'm the One\" e \"Dirthouse\".\n\"Cannibal\" e \"Cannibal Killers Live\" (2006-2008).\n\"Cannibal\", pubblicato il 3 aprile 2007, presenta due principali novit\u00e0 rispetto ai precedenti lavori realizzati dal gruppo, ovvero la presenza di assoli di chitarra e l'assenza di una canzone \"Otsego\". Dall'album furono estratti i singoli \"Cannibal\" e \"Destroyer\".\nIl 14 ottobre 2008 gli Static-X pubblicarono il primo album dal vivo intitolato \"Cannibal Killers Live\", il quale fu pubblicato in due formati: CD+DVD e doppio DVD (un'edizione limitata prevede anche un terzo DVD).\n\"Cult of Static\" e la morte di Static (2008-2014).\nL'11 dicembre 2008 Wayne Static ha confermato l'uscita del sesto disco \"Cult of Static\" nei primi mesi del 2009. L'album contiene una collaborazione con il frontman dei Megadeth Dave Mustaine (\"Lunatic\") e ha debuttato alla sedicesima posizione della Billboard 200 con 19.000 copie vendute nella prima settimana.\nDopo aver concluso le date in Australia alla fine del 2009, Wayne Static annunci\u00f2 sul forum del sito ufficiale del gruppo la decisione di concentrarsi su un progetto intitolato \"Pighammer\". In un messaggio seguente scrisse che \u00abnon sapr\u00f2 se far\u00f2 qualcosa con gli Static-X per i prossimi due anni\u00bb, portando i fan ad interpretare il fatto che il gruppo \u00e8 ancora unito ma che si trova in pausa. Tuttavia, pi\u00f9 tardi rivel\u00f2 che Tony Campos abbandon\u00f2 il gruppo per entrare nei Soulfly, mentre il chitarrista Koichi Fukuda entr\u00f2 a far parte dei Drugstore Fanatics.\nNel 2010 Wayne Static fu confermato per il Graspop Metal Meeting 2011 come parte del suo progetto Pighammer. Il 4 ottobre 2011 pubblic\u00f2 l'album solista \"Pighammer\" mentre l'anno successivo Static decise di riformare gli Static-X, ma nessuno dei precedenti membri torn\u00f2 nella formazione; il gruppo spalla di Static and\u00f2 quindi a costituire la nuova formazione del gruppo.\nNel gennaio 2014 Static ha annunciato la preparazione di un tour per i 15 anni dalla pubblicazione del primo album in studio, \"Wisconsin Death Trip\". Tuttavia, il 1\u00ba novembre dello stesso anno, \u00e8 stata annunciata la morte del frontman all'et\u00e0 di 48 anni, ponendo di fatto la cancellazione del tour e lo scioglimento degli Static-X.\nReunion, \"Project Regeneration\" (2018-presente).\nIl 23 ottobre 2018 il bassista Tony Campos ha annunciato il ritorno del gruppo con i componenti originari Koichi Fukuda e Ken Jay per la pubblicazione del settimo album in studio \"Project Regeneration Vol. 1\", l'ultimo a contenere tracce vocali di Wayne Static. Il bassista ha inoltre aggiunto l'intenzione degli Static-X di intraprendere una tourn\u00e9e mondiale volta a celebrare anche il ventennale dall'uscita di \"Wisconsin Death Trip\", svoltosi durante il 2019. In contemporanea \u00e8 stato annunciato anche un nuovo frontman, Xer0, la cui identit\u00e0 \u00e8 celata sotto una maschera che richiama il volto di Static.\nL'album \u00e8 stato pubblicato il 10 luglio 2020 ed \u00e8 stato anticipato il 7 febbraio da \"Hollow\" (originariamente inciso durante le sessioni di registrazione di \"Start a War\") e il 15 maggio da \"All These Years\"."}
{"id": "846542", "revid": "92723", "url": "https://it.wikipedia.org/wiki?curid=846542", "title": "A57", "text": ""}
{"id": "846545", "revid": "1305772", "url": "https://it.wikipedia.org/wiki?curid=846545", "title": "A58", "text": ""}
{"id": "846546", "revid": "33528", "url": "https://it.wikipedia.org/wiki?curid=846546", "title": "Wigstan di Mercia", "text": ""}
{"id": "846547", "revid": "1437722", "url": "https://it.wikipedia.org/wiki?curid=846547", "title": "Tutto Vasco", "text": "Tutto Vasco \u00e8 una raccolta di due CD che contengono i pi\u00f9 grandi successi del cantante rock italiano Vasco Rossi fino al 1987, pubblicata nel 2006 da Warner Music.\nL'album \u00e8 stato certificato disco d'oro il 17 giugno 2011 per le 30.000 copie vendute\nTracce.\nCD 1\nCD 2"}
{"id": "846548", "revid": "92723", "url": "https://it.wikipedia.org/wiki?curid=846548", "title": "A59", "text": ""}
{"id": "846551", "revid": "1305772", "url": "https://it.wikipedia.org/wiki?curid=846551", "title": "A60", "text": ""}
{"id": "846552", "revid": "729019", "url": "https://it.wikipedia.org/wiki?curid=846552", "title": "Battaglia di Lyng\u00f8r", "text": "La battaglia di Lyng\u00f8r ebbe luogo tra il 6 ed il 12 luglio 1812, e vi si affrontarono, per l'ultima volta, la Marina britannica e le flotte alleate di Norvegia e Danimarca nella cornice delle guerre napoleoniche.\nIl fondo storico della battaglia.\nIl Regno Unito impose un blocco nelle linee di rifornimento tra Norvegia e Danimarca nello stretto di Skagerrak durante le guerre napoleoniche, ad eccezione delle navi norvegesi che trasportavano legname nel Regno Unito. Bench\u00e9 questo colpisse i rifornimenti di grano alla Norvegia, i norvegesi preferivano limitare le loro operazioni navali alla difesa costiera. Tuttavia, con le navi scampate alla battaglia di Copenaghen del 1807 si prepararono a rompere il blocco.\nI preparativi del combattimento.\nDopo anni di scaramucce, la flotta danese-norvegese era costituita da un'unica nave importante, una fregata, il \"Najaden \", dotata di 42 cannoni, finita nel 1811 in parte coi resti dei vascelli di linea distrutti nella seconda battaglia di Copenaghen. Vedendo un'opportunit\u00e0 di farla finita con la flotta norvegese-danese, la Gran Bretagna invi\u00f2 il vascello di linea HMS \"Dictator\", con 64 cannoni, ed altri tre brigantini: il \"Calypso\", il \"Podargus\" ed il \"Flamer\". Lo stesso accadeva per la \"Najaden\" che era accompagnata da tre brigantini: il \"Kiel\", il \"Lolland\" ed il \"Sams\u00f8e\".\nIl piano del capitano Steward era dare la caccia alla \"Najaden\" e distruggerla, ripristinando in questo modo la supremazia inglese sulle rotte commerciali tra Norvegia e Danimarca e, nello stesso tempo, farla finita con la partecipazione danese alle Guerre napoleoniche. In un combattimento aperto, il suo vascello di linea avrebbe potuto sconfiggere con facilit\u00e0 la fregata, e pertanto, Steward cercava semplicemente il confronto diretto. Al contrario, il capitano danese Holm in nessun modo voleva questo tipo di confronto, ma si fidava della sua maggiore conoscenza di quelle acque per evadere la persecuzione inglese.\nLa battaglia.\nLa \"Najaden\" era ancorata vicino all'isola di Sand\u00f8ya, nei pressi di Tvedestrand, dove il capitano Holm si sentiva pi\u00f9 sicuro. La sua convinzione era che nessuna nave inglese si sarebbe arrischiata ad addentrarsi nel poco familiare e scosceso arcipelago. Quel giorno accett\u00f2 l'invito a cena del capitano del \"Sams\u00f8e\", permettendosi perfino di andare a terra. Dalle colline pot\u00e9 vedere che le navi britanniche erano gi\u00e0 dentro l'arcipelago e che si avvicinavano.\nRapidamente ritorn\u00f2 alle sue navi ed ordin\u00f2 alla flottiglia di prendere la rotta di nord-est verso Lyng\u00f8r. Il brigantino \"Podargus\" era in testa alla flottiglia inglese ed era condotto apparentemente da un timoniere che conosceva bene quelle acque. Il \"Pogardus\" circumnavig\u00f2 Buskskj\u00e6rsteinen e Steward ordin\u00f2 al \"Flamer\" di navigargli dietro ed assisterlo. I brigantini inglesi furono assaltati da molte piccole scialuppe danesi e norvegesi, riportando danni considerevoli, bench\u00e9 fossero in grado poi di riunirsi di nuovo al \"Dictator\" quando fin\u00ec la battaglia principale.\nLa \"Najaden\" si diresse verso i fragori della battaglia che provenivano da Lyng\u00f8r, lasciando dietro di s\u00e9 gran parte delle navi di appoggio, per lottare contro i brigantini inglesi.\nSteward, uno scozzese conosciuto nella marina reale inglese come \"Mad Jim\", il pazzo Jim, fece rotta a sua volta verso il fragore, salpando l'ancora e lasciando deliberatamente che la nave offrisse il fianco al suono della battaglia. Usando l'ancora stessa come fulcro, posizion\u00f2 il \"Dictator\" in modo che la sua fiancata rimanesse a 35 o 40 metri dalla \"Najaden\". Incapace di virare, la \"Najaden\" aveva invece la propria fiancata rivolta verso Lyng\u00f8r. Dalle 21,30, la \"Dictator\" scaric\u00f2 i suoi cannoni per 15 minuti contro la fregata danese, sparando pi\u00f9 di quattro tonnellate di munizioni che spezzarono l'albero maestro, mentre incendiavano la nave ed i brigantini danesi ancorati nelle vicinanze. In 45 minuti, la \"Najaden\" era affondata con 133 morti e 82 feriti. Holm sopravvisse, bench\u00e9 solo per perire in un incidente alcuni mesi dopo.\nTerminata la battaglia, le cannoniere danesi si allontanarono verso Lyng\u00f8r. Alle 2.00 del 7 luglio, il \"Dictator\" fu finalmente inseguito fuori dalle acque norvegesi dalle cannoniere danesi.\nConseguenze.\nLa battaglia di Lyng\u00f8r pose definitivamente fine alla partecipazione dei regni di Danimarca e Norvegia alle Guerre napoleoniche. Nel trattato di Kiel, la Danimarca cedeva il suo dominio sulla Norvegia, ponendo le basi del movimento indipendentista norvegese, indipendenza che non venne ottenuta fino al 1905. Questo combattimento liber\u00f2 anche le risorse della flotta britannica per lottare contro la marina francese nel resto delle Guerre napoleoniche."}
{"id": "846553", "revid": "256896", "url": "https://it.wikipedia.org/wiki?curid=846553", "title": "Fondo delle Nazioni Unite per le Donne", "text": ""}
{"id": "846555", "revid": "1305772", "url": "https://it.wikipedia.org/wiki?curid=846555", "title": "A61", "text": ""}
{"id": "846559", "revid": "1522738", "url": "https://it.wikipedia.org/wiki?curid=846559", "title": "Denzel Crocker", "text": ""}
{"id": "846560", "revid": "287204", "url": "https://it.wikipedia.org/wiki?curid=846560", "title": "La fontana della giovinezza", "text": "La fontana della giovinezza \u00e8 un romanzo dello scrittore statunitense Irving Wallace ambientato a Venezia.\nTrama.\nIl romanzo inizia nella Georgia sovietica dove, un famoso scienziato americano, il professor Davis MacDonald, scopre una sostanza in grado di raddoppiare la durata della vita umana. Inseguito dal KGB si rifugia a Venezia dove i suoi problemi si moltiplicano e viene a ritrovarsi prigioniero della citt\u00e0. Con l'aiuto di Tim Jordan riesce a fuggire dalla sua prima prigione, inizia cos\u00ec la sua fuga attraverso le calli e i canali di Venezia e grazie all'aiuto anche della sua assistente Alison Edwards riesce a sopravvivere e a nascondersi dalla Polizia Italiana dal KGB e dai alcuni fondamentalisti Cattolici che vogliono per il vaticano \"la fonte dell'eterna giovinezza\".\nOrmai stanchi della prigionia i tre riescono, con l'aiuto di un contrabbandiere, a uscire da Venezia ma vengono traditi dall'ex amante di Tim, e durante l'inseguimento per la laguna il professore viene ferito e muore affidando a Tim la formula. Tim ed Alison arrivano a Parigi ma decidono di distruggere la formula perch\u00e9 il mondo non \u00e8 ancora pronto per una tale scoperta."}
{"id": "846563", "revid": "1305772", "url": "https://it.wikipedia.org/wiki?curid=846563", "title": "A62", "text": ""}
{"id": "846564", "revid": "1468971", "url": "https://it.wikipedia.org/wiki?curid=846564", "title": "Castello Aselmeyer", "text": "Il castello Aselmeyer \u00e8 un edificio civile edificato dall'architetto anglo-napoletano Lamont Young ubicato in corso Vittorio Emanuele nella citt\u00e0 di Napoli, nel quartiere Chiaia.\nStoria e descrizione.\nDopo l'acquisto dei suoli espropriati per la costruzione della nuova strada cittadina, l'edificazione della struttura prevedeva inizialmente (nel 1899) l'innalzamento di un albergo, in corrispondenza del parco Grifeo. Negli anni successivi, furono acquistati altri suoli adiacenti per realizzare i cortili interni del palazzo.\nL'edificio fu eretto definitivamente nel 1902 come residenza personale e due anni dopo fu venduto al banchiere Carlo Aselmeyer, quando lo stesso Young si trasfer\u00ec sull'isola della Gaiola. Negli anni successivi gli ambienti interni sono stati man mano sempre pi\u00f9 frazionati, costituendo diversi appartamenti privati.\nL'edificio rappresenta uno dei pi\u00f9 riusciti esempi di architettura neomedievale della citt\u00e0; presenta numerosi elementi autobiografici dell'architetto, oltre ad evidenti elementi \"elisabettiani\" e \"Tudor\".\nIl progetto risulta una combinazione di elementi dell'architettura gotica inglese, come archi inflessi o ogivali e presenta torri sporgenti, in modo da dare al castello una impronta di carattere medievale. Inoltre meritano annotazione anche i materiali utilizzati per edificare il castello, infatti, la facciata, costituita da due torri laterali, \u00e8 rivestita interamente da bugne in pietra vesuviana, mentre gli interni (soffitti, pavimenti, pareti, scale, porte) sono tutti in legno.\nIl castello sar\u00e0 un'opera decisamente rilevante per l'architetto, infatti dopo circa venti anni egli edificher\u00e0, sempre a Napoli, un altro edificio che ricorda in molti aspetti quello di corso Vittorio Emanuele, ovvero villa Ebe, sulle rampe di Pizzofalcone."}
{"id": "846566", "revid": "1305772", "url": "https://it.wikipedia.org/wiki?curid=846566", "title": "A63", "text": ""}
{"id": "846571", "revid": "1305772", "url": "https://it.wikipedia.org/wiki?curid=846571", "title": "A64", "text": ""}
{"id": "846572", "revid": "122897405", "url": "https://it.wikipedia.org/wiki?curid=846572", "title": "Bidasoa", "text": "Il fiume Bidasoa attraversa le province spagnole della Navarra e di Guip\u00fazcoa.\n\u00c8 un fiume a carattere torrentizio ricco di trote e salmoni. Nasce nei Pirenei a Erratzu, in Navarra all'unione dei ruscelli Izpegi e Iztauz, sul versante sud del colle d'Otsondo, scende verso sud e sino alla localit\u00e0 di Oronoz-Mugairi viene denominato Baztan.\nDopo Oronoz-Mugairi, dopo aver ricevuto le acque dal colle di Belate, riceve il nome di Bidasoa e sino ad Endarlatsa scorre in Navarra. Da questa localit\u00e0, per i 10\u00a0km restanti, il fiume diventa la linea di confine tra la Spagna e la Francia (tra le province di Guip\u00fazcoa e Pirenei Atlantici), forma l'Isola dei Fagiani, sino a gettarsi nelle acque del Golfo di Biscaglia, tra le localit\u00e0 di Hendaye (punta de Sokoburu) e Hondarribia (Capo Higuer)."}
{"id": "846576", "revid": "256896", "url": "https://it.wikipedia.org/wiki?curid=846576", "title": "Commissione per lo Sviluppo Sociale", "text": ""}
{"id": "846582", "revid": "1305772", "url": "https://it.wikipedia.org/wiki?curid=846582", "title": "A65", "text": ""}
{"id": "846588", "revid": "1305772", "url": "https://it.wikipedia.org/wiki?curid=846588", "title": "A66", "text": ""}
{"id": "846590", "revid": "2066040", "url": "https://it.wikipedia.org/wiki?curid=846590", "title": "Real Cerretese", "text": "La Real Cerretese \u00e8 una societ\u00e0 calcistica di Cerreto Guidi (FI), fondata nel 1946 da Cesare Zingoni.\nStoria.\nLa societ\u00e0 nasce con il nome di Societ\u00e0 Calcistica Cerretese (SC Cerretese) e disputa per circa 30 anni vari campionati, oscillando tra Seconda Categoria e serie D, fino alla stagione 1977-78, nella quale viene promossa in serie C2.\nIl primo anno nei professionisti porta al secondo posto in classifica a pari merito con altre quattro squadre, con la possibilit\u00e0 di disputare gli spareggi per contendersi una promozione. La societ\u00e0, gestita da Cappellini, si ritira dopo la prima serie di gare, conclusa con le squadre in situazione di parit\u00e0.\nLa squadra continua a disputare il campionato di Serie C2 per altre cinque stagioni, fino alla retrocessione al termine del torneo 1983-1984.\nI giocatori celebri che hanno fatto parte della squadra in questo periodo sono Giorgio Biasiolo (che ha vestito le maglie di Vicenza e Milan in serie A), Mauro Manzoni (che ha giocato in serie A con la Lazio), Massimo Barbuti (che ha giocato nel Parma in serie B e C), David Balleri e Giuseppe Materazzi.\nDopo qualche anno in serie D la societ\u00e0 passa nelle mani del presidente Emilio Sabatini e oscilla tra la Promozione e la serie D, fino al passaggio nelle mani dell'imprenditore di Prato Sergio Prencipe nella stagione 2004-2005. La S.C. Cerretese era in una posizione difficile: pochi giocatori validi, penultima in classifica nel campionato di Eccellenza; Prencipe fece introdurre nuove forze, ma per contrasti con alcuni paesani, dovette abbandonare donando tutte le attrezzature di propriet\u00e0 S.C. Cerretese al campo sportivo, ora \"Alessandro Palatresi\".\nSi riparte dalla Terza Categoria nella stagione 2005-2006 con la denominazione di Real Cerretese con il presidente Riccardo Palatresi, nella rosa \u00e8 presente anche l'ex giocatore dell'Empoli Rosario Guarino, e al primo anno si ha la promozione in Seconda categoria. Nell'anno successivo la promozione in prima categoria sfuma per un solo punto. Nella stagione 2007-2008 arriva la promozione in Prima Categoria dopo il ripescaggio. Dopo il secondo posto della stagione 2008-2009 la Cerretese disputa gli spareggi Promozione, venendo eliminata. Nell'estate arriva il comunicato della federazione che ha ripescato la Cerretese in Promozione dopo molti anni.\nNella stagione 2009-2010 vi ha giocato Daniele Balli, ex portiere dell'Empoli.\nContinua a militare nella terza serie dilettantistica anche nella stagione 2011-2012.\nStadio.\nIl primo stadio della C2 \u00e8 quello di Stabbia (frazione di Cerreto Guidi) fino agli anni '80. In questo periodo viene costruito l'attuale \"Alessandro Palatresi\" a Cerreto Guidi, con capienza di circa 1500 posti."}
{"id": "846597", "revid": "1305772", "url": "https://it.wikipedia.org/wiki?curid=846597", "title": "A68", "text": ""}
{"id": "846598", "revid": "130040", "url": "https://it.wikipedia.org/wiki?curid=846598", "title": "Bidassoa", "text": ""}
{"id": "846600", "revid": "1522738", "url": "https://it.wikipedia.org/wiki?curid=846600", "title": "Keely Teslow", "text": ""}
{"id": "846602", "revid": "1305772", "url": "https://it.wikipedia.org/wiki?curid=846602", "title": "A69", "text": ""}
{"id": "846606", "revid": "1305772", "url": "https://it.wikipedia.org/wiki?curid=846606", "title": "A70", "text": ""}
{"id": "846609", "revid": "1305772", "url": "https://it.wikipedia.org/wiki?curid=846609", "title": "A71", "text": ""}
{"id": "846612", "revid": "1305772", "url": "https://it.wikipedia.org/wiki?curid=846612", "title": "A83", "text": ""}
{"id": "846615", "revid": "1305772", "url": "https://it.wikipedia.org/wiki?curid=846615", "title": "Icel", "text": "L'acronimo Icel o ICEL si pu\u00f2 riferire a:"}
{"id": "846617", "revid": "49022", "url": "https://it.wikipedia.org/wiki?curid=846617", "title": "Ercole III", "text": ""}
{"id": "846618", "revid": "1305772", "url": "https://it.wikipedia.org/wiki?curid=846618", "title": "A84", "text": ""}
{"id": "846622", "revid": "1305772", "url": "https://it.wikipedia.org/wiki?curid=846622", "title": "A85", "text": ""}
{"id": "846624", "revid": "1305772", "url": "https://it.wikipedia.org/wiki?curid=846624", "title": "B18", "text": ""}
{"id": "846627", "revid": "1305772", "url": "https://it.wikipedia.org/wiki?curid=846627", "title": "D17", "text": ""}
{"id": "846629", "revid": "599013", "url": "https://it.wikipedia.org/wiki?curid=846629", "title": "D21", "text": ""}
{"id": "846630", "revid": "6923", "url": "https://it.wikipedia.org/wiki?curid=846630", "title": "MG 34", "text": "L'MG 34 (abbreviazione del tedesco \"Maschinengewehr 34\") \u00e8 una mitragliatrice ad uso generalizzato tedesca della seconda guerra mondiale.\nStoria.\nQuest'arma fu realizzata dalla Mauser in base a specifiche del Waffenamt; essa fu la prima moderna mitragliatrice multiruolo prodotta in massa. Diretta progenitrice fu la MG 30, sviluppata alla fine degli anni '20 dalla Rheinmetall e che incorporava molte caratteristiche d'avanguardia: raffreddamento ad aria, canna rapidamente intercambiabile, alimentazione sia a caricatore che a nastro, fuoco selettivo e peso molto contenuto. La MG 30 venne rifiutata dalla Reichswehr (come si chiamavano allora le forze armate tedesche) perch\u00e9 giudicata inadatta alle severe condizioni operative, anche se poi le sue versioni modificate MG 15 e MG 17 vennero adottate dalla Luftwaffe: ma le caratteristiche generali destarono attenzione. Pochi anni dopo, l'ascesa al potere del partito nazional-socialista coincise con un vasto programma di riarmo e la celebre ditta \"Mauser Werke\" di Oberndorf am Neckar incaric\u00f2 il suo progettista Heinrich Vollmer di riprendere i progetti precedenti per disegnare una nuova mitragliatrice bivalente, capace di fungere sia da arma d'assalto di squadra che da arma pesante d'accompagnamento di reparto. Il progetto fu accettato dopo una serie di test positivamente superati, e nel 1934 l'arma fu ufficialmente adottata come MG 34, dove MG sta per \"Maschinen-Gewehr\" (\"fucile mitragliatore\").\nCaratteristiche.\nNel progetto dell'MG 34 si trovano molte ottime caratteristiche di armi precedenti ed al tempo stesso alcune particolarit\u00e0 del tutto originali; tra queste, un sistema di sostituzione della canna particolarmente funzionale; una scomponibilit\u00e0 per la normale manutenzione rapida ed agevole dovuta principalmente agli innesti a baionetta con i quali sono unite la maggior parte delle componenti; un calcio in materiale sintetico ad alta resistenza; un supporto della canna che incorpora efficacemente il cono rompi fiamma e l'acceleratore di rinculo. L'arma \u00e8 prodotta con ottime lavorazioni e materiali di alta qualit\u00e0, con lunghi processi alla macchina utensile che causavano un costo unitario di ben 375 \"Reichsmark.\" Particolarmente innovativo era il concetto di mitragliatrice bivalente, in grado di fungere sia da arma d'assalto che di accompagnamento: per questo la MG 34 contava su di un efficace raffreddamento ad aria mediante un manicotto traforato che avvolgeva la canna disperdendo il calore causato dallo sparo, e la canna stessa \u00e8 rapidamente sostituibile per consentire un fuoco prolungato. Un affusto a treppiede (\"Lafette 34\") venne appositamente realizzato, molto robusto e ben progettato, munito anche di un congegno ottico telescopico per il fuoco a lunga distanza: montata sull'affusto la MG 34 poteva effettuare fuoco d'interdizione fino a 1800 metri, e la gittata teorica massima era di ben 3500 metri.\nPer tutta la durata della guerra la MG 34 fu la mitragliatrice bivalente standard della Wehrmacht e delle altre forze armate germaniche; e fino al 1945 rest\u00f2 la pi\u00f9 diffusa, nonostante dal 1943 fosse stata sostituita nella produzione dalla pi\u00f9 semplice ed economica MG 42. Venne ampiamente fornita anche agli alleati del Terzo Reich ed a formazioni paramilitari; i militari tedeschi apprezzarono molto il peso ridotto, la compattezza e l'alto volume di fuoco dell'arma, mentre lamentarono spesso le tolleranze molto ridotte che obbligavano i suoi utilizzatori a un'accurata manutenzione. Tuttavia, le ottime caratteristiche generali e l'alto livello di addestramento dei suoi utilizzatori (come tutte le mitragliatrici, solo del personale specializzato pu\u00f2 sfruttarne a fondo le peculiarit\u00e0) assicurarono alla MG 34 un'elevata reputazione di efficienza e maneggevolezza.\nNella Wehrmacht la MG 34 era distribuita in ragione di 4 per plotone (una per squadra) mentre ogni compagnia fucilieri o granatieri aveva almeno 4 MG 34 in configurazione mitragliatrice pesante, su affusto. In pi\u00f9, le MG 34 erano estesamente montate su veicoli, sidecar, semicingolati e ovviamente sui carri armati.\nNell'immediato dopoguerra parecchie MG 34 sono state impiegate in Cecoslovacchia, in Francia ed in Israele, e nella Guerra d'Algeria; inoltre venne ampiamente venduta alle nazioni arabe durante le guerre arabo-israeliane. Alcune MG 34 sono state catturate ai Vietcong nel Vietnam del Sud. Negli anni '50 e '60 la MG 34 apparve spesso in conflitti locali e guerre civili in Africa e Sud America.\nDurante la seconda guerra mondiale la Savage Arms Corporation studi\u00f2 l'MG 34 per conto dell'U.S. Army, ma giunse alla conclusione che per produrre un'arma del genere era necessario creare un'attrezzatura eccessivamente complessa, ragion per cui ogni progetto in merito fu abbandonato.\nL'MG 34 cre\u00f2 talvolta dei problemi e gli stessi tedeschi dovettero ammettere che la sua messa a punto iniziale fu quanto mai difficoltosa; il problema sostanziale di quest'arma era dato dalla scarsa tolleranza dei vari pezzi componenti il meccanismo che risultava cos\u00ec estremamente lungo e costoso da fabbricare e soggetto ad inconvenienti funzionali, soprattutto in situazioni ambientali avverse. Insomma, l'arma era troppo complicata e costosa da produrre, e fin dal 1940 i Tedeschi cominciarono a studiare un sostituto pi\u00f9 semplice, economico ed efficiente, giungendo poi a sviluppare la celebre MG 42.\nSpecifiche tecniche.\nDal punto di vista meccanico, la MG 34 funziona mediante lo sfruttamento diretto del rinculo, con un otturatore rotante. Dopo aver inserito un nastro di proiettili sul vassoio di alimentazione, il tiratore arma l'otturatore mediante la leva di armamento; quindi, premendo il grilletto, l'otturatore scatta in avanti spinto dalla molla di riarmo, sfila una cartuccia dal nastro, la inserisce in camera di scoppio e, poich\u00e9 l'otturatore ha una testa rotante con tenoni di chiusura, si blocca nella culatta realizzando una chiusura solida e sicura. Immediatamente dopo il percussore, spinto dal corpo dell'otturatore che, a differenza della testa, \u00e8 ancora in movimento, raggiunge l'innesco della cartuccia e provoca lo sparo. A questo punto, dopo che il proiettile ha lasciato la canna, il rinculo dello sparo fa s\u00ec che la canna e l'otturatore, saldamente vincolati, rinculano assieme all'indietro per un breve tratto: il rafforzatore di rinculo posto immediatamente prima dello spegnifiamma di volata aumenta questo effetto, grazie ai gas di sparo che sfuggendo attraverso dei fori opportunamente sagomati, spingono la canna all'indietro. Poi, sotto il moto impresso da un'apposita camma, la testa dell'otturatore ruota e si svincola dalla culatta della canna, che cessa a quel punto di rinculare: l'otturatore invece prosegue la sua corsa all'indietro sfilando dalla camera il bossolo sparato, espellendolo verso il basso (sotto l'arma) e comprimendo la molla di riarmo: se il tiratore tiene premuto il grilletto, a un certo punto l'otturatore viene risospinto in avanti dalla molla e il ciclo si ripete. Se invece il grilletto viene rilasciato, la leva di scatto intercetta l'otturatore e lo blocca, e il ciclo si interrompe. Il tutto funzionava molto bene ma richiedeva un bel numero di parti in movimento, accoppiamenti precisi e lunghe e costose lavorazioni alla macchina utensile, con ridotte tolleranze.\nUn difetto dell'arma era il meccanismo di trascinamento del nastro abbastanza debole. Se il nastro di cartucce presentava qualche deformazione, evento tutt'altro che raro, la MG 34 si inceppava di frequente: un apposito attrezzo era distribuito ai mitraglieri per estrarre le cartucce incastrate nell'arma, e i manuali di addestramento erano maniacali nel raccomandare ai soldati di conservare i nastri nelle cassette metalliche fino al momento dell'utilizzo.\nIl congegno di scatto dell'MG 34 \u00e8 simile a quello dell'MG 13 con un grilletto a due posizioni: premendo il grilletto nella porzione superiore si ottiene il tiro a colpo singolo, mentre premendolo in basso si ottiene il colpo a raffica.\nIl ciclo di sparo ad otturatore aperto favorisce il raffreddamento della canna, che pu\u00f2 essere sostituita rapidamente (in media ogni 400-500 colpi) per evitare che si surriscaldi, in modo da proseguire il fuoco per lunghi periodi ( a patto di avere abbastanza canne di ricambio): una leva di sblocco apre una cerniera che unisce il castello al manicotto, il manicotto ruota verso sinistra e abbassando il calcio dell'arma la canna \u00e8 libera di sfilarsi dal manicotto e di essere sostituita. Mediamente una squadra mitraglieri di 3 uomini portava sempre con s\u00e9 almeno 2 canne di ricambio, in apposite custodie di lamiera tubolare, che sostituite a intervalli regolari permettevano di sparare quasi ininterrottamente.\nQuanto agli organi di mira, erano anch'essi di concezione avanzata: mirino anteriore a V e alzo a ritto e cursore entrambi abbattibili per evitare di impigliarsi durante il trasporto. Un apposito mirino contraereo a reticolo era inserito nel kit in dotazione ai mitraglieri, e venne anche prodotto un affusto contraerei estensibile a treppiedi.\nLa linea dell'arma \u00e8 snella e compatta, la lunghezza moderata (122 cm) e il peso ridotto (12 kg).\nQueste caratteristiche e la presenza di un calcio e di un'impugnatura a pistola la rendono una via di mezzo tra un fucile mitragliatore e una mitragliatrice pesante.\nLa cartuccia era la 7,92 \u00d7 57 mm Mauser, quella del fucile di ordinanza calibro 7,92 mm, e l'arma aveva caratteristiche balistiche straordinarie: aveva un alzo graduato fino a 2\u00a0000 m, ma il fuoco poteva essere effettuato oltre i 3000 m grazie all'affusto \"Lafette 34\" munito di un alzo a cannocchiale. Speciali munizioni marcate \"sS\", molto potenti, vennero prodotte appositamente per le mitragliatrici, con una carica di lancio maggiorata per aumentare gittata e cadenza di tiro.\nL'alimentazione avveniva tramite cassetta da 200 colpi, o con caricatori circolari (\"Trommelmagazin\") da 50, studiati per gli assalti, o con caricatori a doppio serbatoio (a \"sella\"). Quest'ultimo si inseriva a cavallo dell'arma, comprendeva due contenitori da riempire con 75 colpi ma necessitava di un apposito coperchio e veniva usato perlopi\u00f9 sugli aerei.\nPer il fuoco prolungato erano disponibili le normali cassette in lamiera con nastri da 200 colpi divisi in quattro settori da 50 colpi l'uno.\nVarianti.\nNel corso del conflitto furono realizzate diverse varianti dell'MG 34 originale. "}
{"id": "846631", "revid": "52076", "url": "https://it.wikipedia.org/wiki?curid=846631", "title": "Sede centrale dell'ONU", "text": ""}
{"id": "846632", "revid": "1008732", "url": "https://it.wikipedia.org/wiki?curid=846632", "title": "D35", "text": ""}
{"id": "846633", "revid": "1305772", "url": "https://it.wikipedia.org/wiki?curid=846633", "title": "D70", "text": ""}
{"id": "846636", "revid": "599013", "url": "https://it.wikipedia.org/wiki?curid=846636", "title": "D74", "text": ""}
{"id": "846638", "revid": "599013", "url": "https://it.wikipedia.org/wiki?curid=846638", "title": "D82", "text": ""}
{"id": "846639", "revid": "599013", "url": "https://it.wikipedia.org/wiki?curid=846639", "title": "D83", "text": ""}
{"id": "846640", "revid": "599013", "url": "https://it.wikipedia.org/wiki?curid=846640", "title": "D84", "text": ""}
{"id": "846641", "revid": "599013", "url": "https://it.wikipedia.org/wiki?curid=846641", "title": "D85", "text": ""}
{"id": "846643", "revid": "599013", "url": "https://it.wikipedia.org/wiki?curid=846643", "title": "D86", "text": ""}
{"id": "846646", "revid": "599013", "url": "https://it.wikipedia.org/wiki?curid=846646", "title": "D87", "text": ""}
{"id": "846648", "revid": "599013", "url": "https://it.wikipedia.org/wiki?curid=846648", "title": "D88", "text": ""}
{"id": "846650", "revid": "110157", "url": "https://it.wikipedia.org/wiki?curid=846650", "title": "\u00d6verkalix (comune)", "text": "\u00d6verkalix \u00e8 un comune svedese di 3.647 abitanti, situato nella contea di Norrbotten. Il suo capoluogo \u00e8 la cittadina omonima.\nGeografia antropica.\nNel territorio comunale sono comprese le seguenti aree urbane (\"t\u00e4tort\"):"}
{"id": "846651", "revid": "599013", "url": "https://it.wikipedia.org/wiki?curid=846651", "title": "D89", "text": ""}
{"id": "846653", "revid": "599013", "url": "https://it.wikipedia.org/wiki?curid=846653", "title": "D91", "text": ""}
{"id": "846654", "revid": "436907", "url": "https://it.wikipedia.org/wiki?curid=846654", "title": "Butch Hartman", "text": ""}
{"id": "846656", "revid": "74801", "url": "https://it.wikipedia.org/wiki?curid=846656", "title": "Boden (comune)", "text": "Boden \u00e8 un comune svedese di abitanti, situato nella contea di Norrbotten. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "846660", "revid": "74801", "url": "https://it.wikipedia.org/wiki?curid=846660", "title": "Kalix (comune)", "text": "Kalix \u00e8 un comune svedese di abitanti, situato nella contea di Norrbotten. Il suo capoluogo \u00e8 la cittadina omonima.\nGeografia antropica.\nNel territorio comunale sono comprese le seguenti aree urbane (\"t\u00e4tort\"):"}
{"id": "846661", "revid": "287204", "url": "https://it.wikipedia.org/wiki?curid=846661", "title": "Josey Scott", "text": "Frontman della rock band Saliva, \u00e8 conosciuto anche per aver scritto ed interpretato, insieme a Chad Kroeger dei Nickelback, \"Hero\", colonna sonora del film \"Spider-Man\", uscito nel 2002. Agli inizi del 2012, lascia la band per intraprendere una carriera da chitarrista."}
{"id": "846666", "revid": "48479", "url": "https://it.wikipedia.org/wiki?curid=846666", "title": "Dharma Yuga", "text": ""}
{"id": "846670", "revid": "1543377", "url": "https://it.wikipedia.org/wiki?curid=846670", "title": "Robbie Fowler", "text": "Considerato uno dei pi\u00f9 grandi giocatori della storia del , nel 2006 si classifica al quarto posto della \"100 Players Who Shook The Kop\", la classifica dei cento migliori giocatori del di tutti i tempi, secondo un sondaggio effettuato sul sito ufficiale del club. \u00c8 soprannominato \"God\" (Dio) dai tifosi del Liverpool.\nLa carriera professionistica di Fowler \u00e8 cominciata nelle file del , con cui ha debuttato nel 1993. Nella sua prima parentesi con la maglia dei \"Reds\", in un periodo complessivo di otto anni, Fowler ha segnato 120 reti nella Premier League inglese. Successivamente ha giocato per il e il , prima di ritornare al Liverpool nel gennaio del 2006. Dal mese di maggio dello stesso anno \u00e8 diventato il sesto miglior marcatore della storia della FA Premier League, dietro a Thierry Henry, Frank Lampard, Andy Cole, Wayne Rooney e Alan Shearer.\nHa giocato 26 partite con la maglia della nazionale inglese, segnando 7 gol. La sua ultima presenza con la maglia dei \"Three Lions\" risale al Mondiale del 2002.\nBiografia.\nSi \u00e8 sposato il 9 giugno 2001 con la fidanzata Kerrie Ann Hannon, dalla quale ha finora avuto tre figli.\nIl sito ufficiale della federazione ippica inglese segnala Fowler come una delle maggiori celebrit\u00e0 in possesso di una scuderia, citando la compagnia di propriet\u00e0 sua e dell'amico Steve McManaman, \"The Macca and Growler Partnership\".\nNel 2005 Fowler risulta come uno dei mille britannici pi\u00f9 ricchi in una classifica del Sunday Times. I suoi business uniti alle sue propriet\u00e0 classificano Fowler come il terzo calciatore britannico pi\u00f9 ricco, dando vita ad un coro dei sostenitori del : \"We all live in a Robbie Fowler house\" (viviamo tutti in una casa di Robbie Fowler).\nNello stesso anno, il 2 settembre viene pubblicato il libro \"Fowler: My Autobiography\", in cui il giocatore parla della propria carriera e vita privata. Dopo il trasferimento del giocatore al Liverpool l'autobiografia viene ripubblicata con un capitolo aggiunto, riguardante il suo ritorno ad Anfield; alcuni estratti di questa pubblicazione, che includevano delle critiche agli allenatori dell'Inghilterra, vengono poi anche ripresi dalla stampa britannica.\nCarriera.\nGiocatore.\nClub.\nGli inizi.\nRobbie Fowler \u00e8 nato e cresciuto a Liverpool, nell'area di Toxteth. Da bambino era un appassionato tifoso dell', del quale andava spesso a vedere le partite al Goodison Park. A undici anni viene selezionato per i \"Liverpool Schoolboys\", una selezione giovanile del , scoperto dall'osservatore Jim Aspinall. Da allora comincia ad allenarsi con il Liverpool una volta a settimana firmando per la selezione scolastica del club. Due anni dopo firma un contratto giovanile per poi passare ad uno da professionista nell'aprile del 1992, al compimento del suo diciassettesimo compleanno.\nLiverpool.\nLa prima convocazione di Fowler con la prima squadra del arriva il 13 gennaio 1993 in occasione della partita di FA Cup contro il Bolton, durante la quale per\u00f2 non scende in campo. Esordire con il Liverpool allenato da Graeme Souness all'inizio della stagione seguente, il 22 settembre 1993 in casa del , segnando anche un gol nella vittoria per 3-1 dell'andata del secondo turno della League Cup. Due settimane dopo, nella gara di ritorno vinta dalla propria squadra per 5-0, Fowler mette a segno tutti i gol della partita, diventando il quarto giocatore della storia del Liverpool a segnare cinque reti in un match ufficiale. La sua prima tripletta (hat-trick) in Premier League arriva dopo cinque sole presenze nella massima serie inglese, nel match interno contro il Southampton.\nDopo sole tredici partite ufficiali con la maglia dei \"Reds\", Fowler aveva gi\u00e0 messo a segno ben dodici gol. Nel resto della stagione Fowler non riesce a mantenere la media-gol dei primi mesi, ma chiude comunque l'annata come capocannoniere della propria squadra con un bottino di 18 gol totali fra campionato e coppe.\nNella stagione 1994-1995 Fowler diventa una pedina inamovibile per la formazione del Merseyside, giocando in tutte le cinquantasette partite stagionali, compresa la vittoriosa finale di League Cup del 1995 ed una partita contro l', durante la quale segna una tripletta dopo soli quattro minuti e trentatr\u00e9 secondi, stabilendo un nuovo record per la Premiership.\nFowler viene premiato per due anni consecutivi (1995 e 1996) come miglior calciatore giovane dell'anno dall'associazione inglese dei calciatori professionisti (PFA), cos\u00ec come \u00e8 successo finora soltanto a Ryan Giggs, Wayne Rooney e Cristiano Ronaldo.\nIl 14 dicembre 1996, nel corso di una partita casalinga contro il Middlesbrough, segna quattro gol, raggiungendo e superando la quota di cento marcature dopo centosessantacinque gare ufficiali, impiegando meno partite rispetto a quelle che erano servite al suo mentore Ian Rush per arrivare a tale traguardo.\nNel corso della seconda met\u00e0 degli anni novanta, Fowler viene considerato come il miglior realizzatore del campionato inglese. A rafforzare questa opinione diffusa c'\u00e8 la continuit\u00e0 nelle prestazioni del giocatore, che lo porta a segnare pi\u00f9 di trenta gol per tre stagioni consecutive, fino al 1997. Stan Collymore, il suo vecchio partner d'attacco, ha scritto nella propria autobiografia che Fowler \u00e8 stato \"il miglior calciatore con cui abbia mai giocato\".\nNel 1997, dopo aver segnato un gol in una partita di Coppa delle Coppe, alza la maglia del Liverpool per mostrare una T-shirt in sostegno di alcuni portuali di Liverpool licenziati (i cosiddetti Liverpool dockers), incrementando cos\u00ec la propria popolarit\u00e0 nella zona del Merseyside. Lo stesso anno vince anche il premio Fair play dall'UEFA per aver ammesso di non aver subito un fallo da David Seaman in una partita ad Highbury contro l'Arsenal il 22 marzo, dopo che l'arbitro aveva assegnato il calcio di rigore. Dopo aver tentato inutilmente di convincere il direttore di gara a cambiare la propria decisione, Fowler tira il calcio di rigore facendoselo parare, anche se poi sulla ribattuta poi ci pensa Jason McAteer a realizzare il gol.\nFowler fa parte di quel gruppo di giocatori del Liverpool che a cavallo della met\u00e0 degli anni novanta venivano denominati \"The Spice Boys\" dalla stampa, a seguito di una serie di controversie fuori dal campo di gioco. Il termine venne coniato dal Daily Mail, e fu dovuto alle voci, poi scoperte come false, che volevano il calciatore in procinto di sposarsi con la Spice Girl Emma Bunton. Il termine viene poi usato in maniera dispregiativa, indicando Fowler ed alcuni colleghi quali Jamie Redknapp, Stan Collymore, David James e Steve McManaman come incorreggibili playboys.\nIl periodo sfortunato di Fowler inizia nel 1998, quando un infortunio al legamento del ginocchio lo costringe a chiudere anticipatamente la stagione, precludendogli la possibilit\u00e0 di partecipare ai campionati mondiali del 1998, favorendo cos\u00ec anche l'ascesa del giovane compagno di squadra Michael Owen, che aveva esordito con il Liverpool l'anno precedente.\nNel 1999 Fowler viene multato di 60.000 sterline dal Liverpool e dalla federazione calcistica inglese per avere esultato, successivamente ad un gol realizzato contro l', fingendo di sniffare cocaina, utilizzando la linea di fondocampo vicino alla porta. Per difendersi, il giocatore aveva affermato di essersi comportato cos\u00ec perch\u00e9 era stato accusato dai tifosi avversari di fare abuso di droga. Fowler viene anche squalificato per quattro partite dopo questo avvenimento. Successivamente riceve una nuova squalifica per altre due partite dopo che aveva provocato il difensore del Chelsea Graeme Le Saux sulle voci sulla sessualit\u00e0 del giocatore con un gesto della mano fatto alle spalle dello stesso. La federazione inglese lo multa quindi per una cifra di 32.000 sterline complessive per entrambi i comportamenti antisportivi.\nQuando la squadra comincia ad essere guidata dal nuovo allenatore G\u00e9rard Houllier, Fowler raggiunge nuovi importanti obiettivi con la propria squadra vincendo League Cup, FA Cup e Coppa UEFA nello stesso anno, il 2001. Il suo contributo a questi successi \u00e8 importante, segnando un gol ed uno dei calci di rigore della finale di League Cup ed il quarto gol nella spettacolare finale di Coppa UEFA contro l'Alav\u00e9s, terminata 5-4 dopo i tempi supplementari.\nNell'ottobre del 2001 torna a segnare una tripletta dopo tre anni, aiutando il Liverpool a battere il Leicester City per 4-1, ma viene lasciato fuori nella partita successiva. L'ultima sua presenza nel suo primo periodo con la maglia dei \"Reds\" arriva contro il Sunderland, quando viene sostituito nell'intervallo della partita.\nLeeds Utd.\nNonostante la propria popolarit\u00e0 tra i tifosi del , Fowler se ne va al a causa di una serie di controversie esterne al campo di gioco e di alcune discussioni con l'allenatore G\u00e9rard Houllier ed il suo vice Phil Thompson. In seguito Fowler sostiene che a forzare la sua partenza sarebbe stato Houllier, accusandolo di aver fatto pressioni sul \"Liverpool Echo\", il giornale locale della citt\u00e0, perch\u00e9 usasse la propria influenza per far cambiare l'opinione generale verso di lui. Il trasferimento avviene un mese esatto dopo la tripletta al Leicester e viene a costare al Leeds undici milioni di sterline. Il suo debutto con la nuova maglia avviene sul campo del , cos\u00ec come era successo con la maglia del Liverpool. Nella parte rimanente della stagione segna dodici reti, aiutando il club a raggiungere la qualificazione alla Coppa UEFA.\nAll'inizio della stagione 2002-03 Fowler soffre un aggravamento di un precedente infortunio all'anca, che lo costringe a rimanere fermo fino a dicembre; a causa di ci\u00f2 e dei problemi finanziari che cominciano a gravare sul club, il valore tecnico ed economico del calciatore comincia a diminuire. Nonostante tutto per\u00f2, Fowler totalizza quindici reti in trentuno presenze con la maglia del Leeds, con una media pari a quasi un gol ogni due partite.\nManchester City.\nA gennaio del 2003 Fowler si trasferisce al dopo una lunga trattativa. Inizialmente il passaggio sembrava non dover avvenire, a causa delle opinioni divergenti dell'allenatore del Manchester City Kevin Keegan ed il presidente del club David Bernstein sullo stato fisico del giocatore, che portarono poi Bernstein a lasciare il club. Incoraggiato da Keegan, Fowler decide poi successivamente di firmare per il Manchester City il 16 gennaio per un trasferimento dal valore iniziale di 3 milioni di sterline, ai quali se ne sarebbero potuti aggiungere altri 3 in base al numero delle presenze del giocatore con la nuova maglia. Al , a causa di queste bizzarre condizioni di trasferimento, rimane quindi da pagare ancora una sostanziosa parte dello stipendio dell'attaccante di Liverpool. Il debutto di Fowler con il Manchester City avviene contro il West Bromwich Albion il 1\u00ba febbraio 2003, ma la sua prima stagione con la maglia dei \"Citizens\" non \u00e8 brillante e termina con un misero bottino di due sole reti realizzate.\nNella stagione 2003-04 continua ad avere problemi fisici e riesce a giocare una partita per intero in sole nove occasioni. L'arrivo dell'amico Steve McManaman dal Real Madrid all'inizio d\u00e0 nuove speranze ai tifosi, ma la coppia non riesce a ritrovare la prolifica collaborazione in campo che aveva ai tempi del Liverpool, ricevendo critiche da tifosi e tabloid a causa dei loro lauti stipendi e dei loro eccessi fuori dal campo.\nNel 2004 Fowler, depresso a causa del suo calo di forma fisica e di rendimento, comincia a considerare il ritiro dall'attivit\u00e0 agonistica, ma viene persuaso a continuare da Kevin Keegan e Stuart Pearce. Riesce a migliorare la qualit\u00e0 delle proprie prestazioni nella seconda met\u00e0 della stagione 2004-05, segnando tra l'altro il suo centocinquantesimo gol in Premier League, nella vittoria del Manchester City contro il Norwich il 28 febbraio 2005. Ad ogni modo un suo rigore fallito al 90' dell'ultima partita del campionato contro il preclude alla propria squadra l'accesso alla Coppa UEFA. Fowler conclude la stagione come capocannoniere della propria squadra, guadagnandosi l'approvazione dei propri tifosi che lo eleggono fra i tre migliori giocatori dell'anno, cosa descritta da Fowler come uno dei successi della propria carriera di cui va pi\u00f9 orgoglioso.\nAll'inizio della stagione 2005-06, Fowler soffre qualche infortunio di troppo, che sono la causa principale di un suo scarso utilizzo nei primi quattro mesi della stagione, durante i quali gioca due sole partite entrando come sostituto. La prima partita che riesce a giocare dall'inizio \u00e8 quella contro lo Scunthorpe in un incontro valido per la FA Cup, durante il quale segna una tripletta. La settimana successiva segna il terzo gol nel derby vinto dalla propria squadra per 3-1 contro il , dopo essere entrato come sostituto. Dopo aver messo a segno la rete festeggia correndo verso la tifoseria avversaria e mostrando loro la mano aperta, per sottolineare come il Liverpool avesse vinto cinque edizioni della Champions League, contro le due vinte dai \"Red Devils\".\nRitorno a Liverpool.\nIl 27 gennaio 2006, Fowler torna a giocare per il , firmando un contratto annuale. Il suo ritorno viene accolto calorosamente dai tifosi, che avevano sempre mantenuto una grande stima nei suoi confronti. Fowler era rimasto egli stesso un tifoso del Liverpool anche dopo aver abbandonato la squadra, ed era stato presente anche ad Istanbul quando i \"Reds\" avevano vinto la loro quinta Champions League nel 2005. Al momento del suo ritorno nel club che lo aveva lanciato non pu\u00f2 indossare la maglia numero 9 (con la quale era diventato fortemente associato nella sua prima esperienza a Liverpool dopo che l'aveva ereditata da Ian Rush) in quanto \u00e8 gi\u00e0 indossata da Djibril Ciss\u00e9. Di conseguenza decise di scegliere il numero 11, ed i fan gli dedicarono lo striscione \"Fowler, God, 11, welcome back to heaven\" (Fowler, Dio, 11, bentornato in paradiso, anche se in italiano si perde la rima tra le parole \"11\" -eleven- e \"heaven\"). La stagione successiva riuscir\u00e0 comunque poi a riavere il suo vecchio numero.\nIl nuovo esordio con il Liverpool avviene nel febbraio 2006 contro il Birmingham City F.C.. Segna il primo gol il 15 marzo 2006 nella partita casalinga contro il , ovvero ancora una volta lo stesso club contro cui aveva segnato il primo gol da professionista tredici anni prima. Il successivo gol di Fowler viene realizzato contro il West Bromwich Albion e significa per il giocatore il raggiungimento di Kenny Dalglish nella classifica dei migliori marcatori della storia del club, mentre il successivo, contro il Bolton Wanderers, lo segna nel giorno del suo trentunesimo compleanno. Segnando il gol della vittoria per 1-0 del 16 aprile 2006 contro il Blackburn Rovers arriva a contare una serie di quattro gol in cinque partite. A maggio la societ\u00e0 gli offre un prolungamento annuale del contratto, che viene celebrato da Fowler segnando il primo gol dell'ultima partita della stagione nella trasferta contro il , terminata poi col punteggio di 1-3 a favore del Liverpool; con questa marcatura si piazza inoltre al quarto posto nella classifica dei migliori marcatori della Premier League. L'ultima partita di campionato \u00e8 anche l'ultima della stagione 2005-06 per lui, in quanto non pu\u00f2 prendere poi parte alla successiva vittoriosa finale di FA Cup a causa delle norme di trasferimento in vigore nel campionato inglese.\nIl 5 dicembre 2006 Robbie Fowler segna i suoi primi due gol assoluti in una fase non preliminare della Champions League nel corso della partita esterna contro il Galatasaray, terminata poi 3-2 per i padroni di casa.\nNella sua ultima partita con la maglia del Liverpool, disputata il 13 maggio 2007 contro il Charlton Athletic, Fowler gioca con la fascia di capitano, ed al momento della sostituzione a due minuti dal termine della partita ottiene una standing ovation dal pubblico di Anfield. L'attaccante finisce cos\u00ec la sua seconda parentesi con la maglia dei \"Reds\" con una medaglia di vice-campione d'Europa (nonostante non facesse parte dei giocatori fra campo e panchina nella finale di Champions League ad Atene), e si svincola dal club il 1\u00ba luglio 2007 dopo un totale di 369 partite e 183 gol con la maglia del Liverpool (compreso il primo periodo).\nCardiff City.\nIl 21 luglio 2007 Robbie Fowler firma un contratto biennale con il Cardiff City. Dopo aver saltato le prime partite per infortunio, Fowler fa il suo debutto con la nuova maglia il 28 agosto in League Cup contro il Leyton Orient, mentre le prime due reti, segnate entrambe di testa, arrivano il 22 settembre contro il Preston North End.\nBlackburn, esperienze australiana e thailandese.\nPer la stagione successiva Fowler si accasa al Blackburn, ma dopo una serie di infortuni decide di rescindere il contratto con i Rovers per accasarsi in Australia, precisamente nel Queensland, a Townsville.\nNell'aprile 2010, Fowler si trasferisce al Perth Glory, sempre nel campionato australiano.\nIn data 7 luglio 2011, l'attaccante inglese, firma un contratto come giocatore e allenatore per il , club thailandese: attraverso una nota sul proprio sito ufficiale, il club conferma l'arrivo della storica colonna del Liverpool, non specificando per\u00f2 ancora i termini del contratto, ma comunicando solo che il giocatore verr\u00e0 presentato ufficialmente il 10 luglio. Il 16 ottobre 2011 segna contro il Chiangrai il suo primo gol, mentre il 21 dicembre contro il TTM raggiunge quota 250 reti in carriera. A seguito dell'arrivo di Slavi\u0161a Jokanovi\u0107 come nuovo allenatore, il 28 febbraio annuncia l'addio al club.\nRitorno in Inghilterra e ritiro.\nTornato in Inghilterra, da marzo 2012 inizia un periodo di prova al Blackpool, allenandosi con la squadra militante in Championship. Tuttavia questo periodo si conclude con un nulla di fatto, anche per mancati accordi economici.\nDurante un'intervista a marzo 2013, comunica di non essersi ancora ritirato ufficialmente dal calcio giocato, anche se, tuttavia, sta completando dei corsi per poter allenare.\nIl 3 agosto 2013 partecipa con la maglia del Liverpool all'amichevole contro l', organizzata per celebrare i 15 anni di Gerrard con la maglia dei Reds, facendo ingresso dalla panchina al 73' e ricevendo una grande accoglienza dai suoi tifosi.\nNazionale.\nNel 1993 aiuta la nazionale Under-18 inglese a vincere il campionato europeo di categoria. Nello stesso anno fa in suo esordio in Under-21 in occasione della trasferta del 13 novembre contro , segnando anche la prima rete dell'incontro al 3' di gioco. \nLa sua prima convocazione nella nazionale maggiore arriva nel 1996: esordisce il 27 marzo contro la , sostituendo Les Ferdinand a gara in corso, mentre nel successivo match contro la viene gi\u00e0 schierato titolare. Partecipa poi anche al giocato in Inghilterra, scendendo in campo in due occasioni. Viene infine convocato per il dove matura per\u00f2 solo una presenza, da subentrato, nella vittoria contro la valevole per gli ottavi di finale. \nAllenatore.\nIl 23 aprile 2019 diventa il nuovo allenatore del Brisbane Roar, club militante nella A-League, il massimo campionato di calcio australiano, con cui firma un contratto biennale. Il 29 giugno 2020, a causa della pandemia di COVID-19, lascia il club arancione."}
{"id": "846671", "revid": "1086846", "url": "https://it.wikipedia.org/wiki?curid=846671", "title": "Unione Sportiva Lecce 1989-1990", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1989-1990.\nStagione.\nNell'annata 1989-1990, reduce dalla prima salvezza ottenuta nel massimo campionato, il Lecce, allenato per il quarto anno consecutivo da Carlo Mazzone, si rinforza con l'arrivo del centravanti Pietro Paolo Virdis, appena laureatosi campione d'Europa con il Milan, battendo la concorrenza dell'Udinese. La squadra salentina conferma inoltre i suoi tre stranieri, gli argentini Pedro Pasculli e Juan Alberto Barbas e l'ungherese Istv\u00e1n Vincze, che ripagano la fiducia loro concessa segnando 16 reti in campionato e 2 centri in Coppa Italia, torneo quest'ultimo dove il cammino dei giallorossi si ferma al secondo turno, eliminati dal Pescara solo ai tiri di rigore.\nNel corso del girone di andata i salentini raccolgono 14 punti, tenendosi lontani dal rischio della retrocessione. Durante la seconda parte del torneo totalizzano l'identico punteggio, che permette di mantenere la categoria per la seconda stagione di fila, con un turno di anticipo, grazie al successo (0-2) maturato ad Ascoli Piceno. La squadra giallorossa chiude cos\u00ec il torneo in dodicesima posizione, con un punto di vantaggio sulla retrocessa Udinese, tre sul Verona, cinque sulla Cremonese e sette sull'Ascoli. \nMaglie e sponsor.\nIl fornitore di materiale tecnico per la stagione 1989-1990 fu Adidas, mentre lo sponsor di maglia Ponti.\nStatistiche.\nStatistiche di squadra.\n\"Statistiche aggiornate al 29 aprile 1990\".\nStatistiche dei giocatori.\n\"Presenze e reti in Campionato\".\nTerraneo (34/\u221245); Garzja (33); Pasculli (33/9); Benedetti (32/4); Marino (31/1); Levanto (30/1); Moriero (30/1); Carannante (28); Conte (28/1); Vincze (28/3); Barbas (26/4); Righetti (26); Virdis (25/4); Ferri (22); Miggiano (11); Monaco (7); D'Onofrio (3); Luceri (3); Ingrosso (2); Morello (1); Negretti (1/\u22121)."}
{"id": "846686", "revid": "36426", "url": "https://it.wikipedia.org/wiki?curid=846686", "title": "Villa Bellavista", "text": " \nVilla Bellavista si trova a Borgo a Buggiano in provincia di Pistoia. Il nome deriva dallo splendido panorama sul Montalbano e sulle Cerbaie fino alla valle dell'Arno che si gode dalla collina dove sorge la villa. Un tempo ricca di giardini e adorna di fontane e statue, era considerata la villa pi\u00f9 bella d'Italia dopo la reggia di Caserta.\nStoria.\nL'aspetto attuale risale a dopo il 1673, quando Francesco Feroni, dopo uno strepitoso successo commerciale ad Amsterdam, torn\u00f2 in Italia e acquist\u00f2 una tenuta di ben 45 poderi con edifici agricoli da Cosimo III de' Medici, il quale lo fregi\u00f2 anche del titolo di marchese.\nI lavori di edificazione della villa vera e propria, che nelle intenzioni del committente doveva rispecchiare la sua ricchezza e il suo raggiunto status sociale elevato, furono affidati a Antonio Maria Ferri, che fece un progetto nel sobrio e solenne stile barocco fiorentino.\nI lavori terminarono nel 1699, quando ormai il committente era gi\u00e0 morto, ma suo figlio Fabio entusiasta del risultato incaric\u00f2 l'architetto di erigere anche una cappella accanto alla villa.\nLa zona dei poderi per\u00f2 venne interessata da lavori di bonifica e colmata dei terreni circostanti sul finire del Settecento, che resero le terre attorno alla villa soggette a inondazioni ed acque stagnanti: i Feroni dovettero vendere tutti i poderi, mentre tennero la villa ma solo fino al 1829 quando decisero di cederla al barone Giuseppe Ardia.\nNel 1939 fu acquistata dal Ministero dell'Interno, Direzione Generale dei Servizi Anticendi, che provvide al suo restauro. Il barone Giuseppe Ardia, capo dei Vigili del Fuoco, vi abit\u00f2 con la famiglia fino alla morte e le sue spoglie si trovano nella cappella della villa. Pi\u00f9 tardi si colloc\u00f2 nella villa una casa di convalescenza per i Vigili del Fuoco dedicata a Tullio Baroni.\nNei pressi fu anche creata una colonia elioterapica per i figli dei Vigili. Con il passaggio del fronte fu per un breve periodo un ospedale militare prima tedesco e poi alleato.\nDopo la guerra vi fu collocato l'Istituto per l'accoglienza degli orfani dei Vigili del Fuoco.\nDescrizione.\nEsterno.\nL'edificio \u00e8 di grandi dimensioni con quattro massicce torrette angolari e una balconata che lo attraversa in tutto il perimetro esterno a livello del primo piano e un'altra simile, ma pi\u00f9 breve, sul cornicione. Le torrette dalla parte della facciata sono sporgenti e conferiscono al fronte principale un aspetto curvilineo avvolgente.\nLe finestre sono profilate da cornici in pietra serena, lo stesso materiale usato nei profili delle torri d'angolo, in contrasto con il bianco opaco degli intonaci. Al centro della facciata, all'altezza del tetto, fu installato un grande orologio entro un timpano decorato da volute.\nIl prospetto posteriore \u00e8 caratterizzato da una scala a doppia rampa che scende fino alla strada.\nInterno.\nLa villa \u00e8 incentrata su un magnifico salone centrale, che si estende in altezza su ben due piani; ha dei ballatoi con balaustre che servivano ai musicisti durante le serate da ballo. L'affresco sul soffitto riproduce il \"Trionfo della nostra santa fede\", che simboleggia le guerre contro i turchi, un tema scelto da Fabio Feroni, quale combattente a Vienna contro gli ottomani.\nAltri ambienti di pregio sono lo scalone e la galleria. Le stanze, spesso affrescate da Pier Dandini (soprattutto sui soffitti) e dal quadraturista Rinaldo Botti, sono allineate in modo da creare delle lunghe vedute prospettiche con le porte regolarmente allineate.\nLa cappella fu decorata da Giovan Battista Ciceri, autore anche degli stucchi nelle camere da letto padronali. All'interno della stessa fu collocata per un certo periodo grazie all'intervento del prefetto Alberto Giombini il cranio-reliquia di santa Barbara.\nIl parco.\nIl viale d'accesso alla villa \u00e8 fiancheggiato da siepi, statue e vasi in terracotta e curva in prossimit\u00e0 del giardino antistante la facciata. Davanti al portico di accesso alla villa, caratterizzato da tre arcate e una scala in pietra, si trova una grande vasca litica."}
{"id": "846689", "revid": "36426", "url": "https://it.wikipedia.org/wiki?curid=846689", "title": "Borgo a Buggiano", "text": "Borgo a Buggiano \u00e8 una frazione del comune di Buggiano, in provincia di Pistoia.\nMonumenti e luoghi d'interesse.\nNumerosi sono gli edifici di una certa importanza architettonica ed artistica, soprattutto nel centro storico, tra i quali si ricordano la chiesa di San Pietro Apostolo, ora santuario del Santissimo Crocifisso, la chiesa di Santa Marta, l'oratorio di Sant'Antonio, l'oratorio del Giglio, la chiesa di Santa Maria in Selva e il Palazzo Carozzi Sannini. In centro villa Amalia Franchini; in periferia villa Bellavista.\nEconomia.\nArtigianato.\nPer quanto riguarda l'artigianato, \u00e8 ancora attiva e diffusa la lavorazione del rame e dell'acciaio inox finalizzata alla produzione di oggetti sia domestici sia artistici.\nInfrastrutture e trasporti.\nIl paese \u00e8 servito dalla Stazione di Borgo a Buggiano.\nBorgo a Buggiano \u00e8 collegata a Pistoia mediante autocorse CTT Nord che transitano sulla ex strada statale 435 Lucchese.\nFino al 1938 la localit\u00e0 era attraversata dalla tranvia Lucca-Monsummano, che svolgeva servizio passeggeri e merci.\nSport.\nNella frazione ha sede la societ\u00e0 di calcio Associazione Sportiva Dilettantistica Borgo a Buggiano, che ha disputato due campionati professionistici in Lega Pro Seconda Divisione fra il 2011 e il 2013."}
{"id": "846697", "revid": "1543377", "url": "https://it.wikipedia.org/wiki?curid=846697", "title": "Regione di Agadez", "text": "La regione di Agadez (ufficialmente R\u00e9gion de Agadez, in francese) \u00e8 una delle 8 regioni del Niger. Prende il nome dal suo capoluogo Agadez.\nDipartimenti.\nLa regione di Agadez \u00e8 divisa in 3 dipartimenti:"}
{"id": "846699", "revid": "287204", "url": "https://it.wikipedia.org/wiki?curid=846699", "title": "Contea di Mobile", "text": "La contea di Mobile, in inglese Mobile County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 412.992 abitanti. Il capoluogo di contea \u00e8 Mobile. Il nome deriva dalla trib\u00f9 di nativi americani Maubila.\nGeografia fisica.\nLa contea si trova nella parte sud-occidentale dell'Alabama e confina a ovest con lo Stato del Mississippi. Lo United States Census Bureau certifica che l'estensione della contea \u00e8 di 4.258 km\u00b2, di cui 3.194 km\u00b2 composti da terra e i rimanenti 1.064 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Mobile venne costituita il 18 dicembre 1812. La contea venne dichiarata area disastrata nel settembre 1979 a causa dei danni creati dall'uragano Frederic, e nel settembre 2005 a causa dell'uragano Katrina."}
{"id": "846702", "revid": "124690341", "url": "https://it.wikipedia.org/wiki?curid=846702", "title": "Album (Pierangelo Bertoli)", "text": "Album \u00e8 un album di Pierangelo Bertoli pubblicato nel 1981.\nLe canzoni.\nLa fatica.\n\"A volte pu\u00f2 sembrare facile scrivere delle canzoni, preparare un LP, non lo \u00e8, ci sono momenti in cui non ci riesce a scrivere, si passa dai periodi lunghi, mi ricordo nel '78, 3 mesi a guardare fogli senza scrivere una parola, l'anno scorso mi era capitata la stessa cosa, \u00e8 stato un periodo un po' pi\u00f9 breve, per\u00f2 anche questa volta ho fatto molta fatica, volevo spiegare in una canzone questo, la fatica di scrivere un nuovo LP\" (Pierangelo Bertoli)\nSo che sembra facile.\nIn questa canzone Bertoli racconta la sensazione che prova in quel momento con i sentimenti di un addio.\nCaccia alla volpe.\nE' un parallelo tra la caccia alla volpe e la caccia a una donna . Il ragazzo fino a quel momento \u00e8 stato a guardare \"la luna con il cannocchiale\" cio\u00e8 il mondo femminile da lontano , limitandosi a guardare la vita invece di provare a viverla.\nAlla SIAE il brano \u00e8 firmato solo Maurizio Piccoli, nel disco compare anche la firma di Bertoli.\nNorma.\nSecondo molti la canzone sarebbe dedicata a Marylin Monroe, il cui vero nome era appunto Norma.\nNicol\u00f2.\nIl testo Bertoli affronta la delusione dei risultati ottenuti dopo la Resistenza. Dopo il fascismo doveva nascere un mondo nuovo, senza mafiosi, padroni, corrotti.\nSud.\nUn brano scritto da A.Borghi dedicata al sud\nBianchezza.\nUn testo contro papa Giovanni Paolo II e contro le colpe del Vaticano. Bertoli venne citato e criticato dall'Osservatore Romano, il quotidiano della Citt\u00e0 del Vaticano."}
{"id": "846703", "revid": "1543377", "url": "https://it.wikipedia.org/wiki?curid=846703", "title": "Regione di Diffa", "text": "La regione di Diffa (ufficialmente R\u00e9gion de Diffa, in francese) \u00e8 una delle 8 regioni del Niger. Prende il nome dal suo capoluogo Diffa.\nDipartimenti.\nDiffa \u00e8 diviso in 3 dipartimenti:"}
{"id": "846704", "revid": "29863", "url": "https://it.wikipedia.org/wiki?curid=846704", "title": "Mobile County", "text": ""}
{"id": "846709", "revid": "767487", "url": "https://it.wikipedia.org/wiki?curid=846709", "title": "Regione di Dosso", "text": "La regione di Dosso (ufficialmente R\u00e9gion de Dosso, in francese) \u00e8 una delle 7 regioni del Niger. Prende il nome dal suo capoluogo Dosso.\nDipartimenti.\nLa regione \u00e8 divisa in 5 dipartimenti:"}
{"id": "846713", "revid": "287204", "url": "https://it.wikipedia.org/wiki?curid=846713", "title": "Contea di Monroe", "text": "Contea di Monroe o Monroe County \u00e8 la denominazione delle seguenti contee degli Stati Uniti:"}
{"id": "846714", "revid": "29863", "url": "https://it.wikipedia.org/wiki?curid=846714", "title": "Monroe County", "text": ""}
{"id": "846715", "revid": "123106795", "url": "https://it.wikipedia.org/wiki?curid=846715", "title": "Dalla finestra", "text": "Dalla finestra \u00e8 un album di Pierangelo Bertoli pubblicato nel 1984.\nLe canzoni.\nDalla finestra.\nBertoli affronta il suo stato di crisi, il titolo \u201cdalla finestra\u201d afferma che guarda le cose dalla finestra\nMaddalena.\nBertoli affronta un tema molto profondo con tanta sensibilit\u00e0: la transessualit\u00e0. maddalena in realt\u00e0 \u00e8 un uomo che si chiamava gigi che aveva questa necessit\u00e0 di cambiare sesso e bertoli con tanto amore gli ha dedicato questa bellissima poesia\nVarsavia.\n\u201c\u00c8 una notte a varsavia piove forte\u201d \nUn brano scritto insieme a giuseppe brandolini \nRacconta del popolo che subisce questo potere parlando di un giovane ragazzo di vent\u2019anni \n\u201cHanno ucciso un ragazzo di vent\u2019anni, l\u2019hanno ucciso per rabbia o per paura\u201d"}
{"id": "846716", "revid": "124123", "url": "https://it.wikipedia.org/wiki?curid=846716", "title": "Wilhelmine Schr\u00f6der-Devrient", "text": "Biografia.\nGi\u00e0 all'et\u00e0 di 5 anni fece il suo debutto sulle scene in Amburgo nella parte di un Amorino danzante. A 10 anni era membro del corpo di ballo giovanile di Vienna, quindi pass\u00f2 dal balletto alla recitazione e, a 15 anni, recit\u00f2 per la prima volta al Burgtheater di Vienna nella parte di Aricia nella traduzione di Schiller della \"Fedra\" di Racine.\nQuindi si dedic\u00f2 allo studio del canto e nel 1821 debutt\u00f2 nel ruolo di Pamina in \"Die Zauberfl\u00f6te\" di Mozart al K\u00e4rntnertortheater di Vienna, ottenendo uno straordinario successo, grazie al quale opt\u00f2 definitivamente per la carriera di cantante lirica.\nSempre al K\u00e4rntnertortheater nello stesso anno \u00e8 Agathe nel successo di \"Der Freisch\u00fctz\" di von Weber diretta dal compositore ed a 17 anni interpret\u00f2 Leonora nel \"Fidelio\" di Beethoven alla presenza del compositore.\nSi rec\u00f2 quindi nel 1822 con la madre a Dresda, dove fu Emmeline in \"Die Schweizerfamilie\" di Joseph Weigl, e nel 1823 fu Leonore in \"Fidelio\" ed \u00c4nnchen in \"Der Freisch\u00fctz\" diretta da von Weber e venne ingaggiata stabilmente dal Teatro dell'Opera: a Dresda rimase fino al 1847, amatissima dal pubblico.\nSempre nel 1823 \u00e8 la protagonista di \"Jessonda\" di Louis Spohr a Kassel.\nFu amica di Carl Maria von Weber (fu la primadonna nella prima rappresentazione a Dresda della sua \"Euryanthe\" nel 1824 diretta dal compositore e Rezia in \"Oberon\" a Vienna nel 1827) e soprattutto di Richard Wagner, che cos\u00ec descrive la donna nella sua autobiografia riferendosi alla prima volta che la vide, nell'aprile del 1829, quando aveva 16 anni:\nWagner scrisse pensando a lei molte delle sue parti femminili e la ritenne sempre un modello insuperato di artista, non solo e non tanto per le sue qualit\u00e0 canore, ma soprattutto per la carica espressiva e le doti recitative; la Schr\u00f6der-Devrient, da parte sua, lo sostenne nei suoi primi passi nel mondo del teatro e fu il primo Adriano in \"Rienzi\" (1842), la prima Senta in \"L'olandese volante\" (1843) e la prima Venere in \"Tannh\u00e4user\" (1845), tutti andati in scena a Dresda. Si esib\u00ec anche a Parigi (1830, 1832), Berlino (1831) e Londra (1832).\nAncora nel 1829 \u00e8 Leonora in \"Fidelio\" al Th\u00e9\u00e2tre-Italien di Parigi e nel 1830 canta \"Erlk\u00f6nig\" al Musikverein di Vienna alla presenza di Wolfgang Goethe ed al Th\u00e9\u00e2tre-Italien Agathe in \"Der Freisch\u00fctz\" e Rezia in \"Oberon\" con Anton Haizinger.\nNel 1831 con Haizinger al Th\u00e9\u00e2tre-Italien \u00e8 Donna Anna nel \"Don Giovanni\" ed alla Com\u00e9die-Italienne di Parigi \"Euryanthe\".\nNel 1832 al Th\u00e9\u00e2tre-Italien \u00e8 Imogene ne \"Il pirata\" diretta da Vincenzo Lavigna con Caroline Unger e Giovanni Battista Rubini ed Adelaide in \"Adelaide e Comingio\" di Valentino Fioravanti con Rubini e Luigi Lablache. \nNel 1833 \u00e8 \"Euryanthe\" con Haizinger al Royal Opera House, Covent Garden di Londra.\nDonna libera e spregiudicata, la sua vita privata fu alquanto turbolenta e fonte di pettegolezzi: si spos\u00f2 una prima volta con l'attore Karl August Devrient, da cui ebbe quattro figli. \nNel 1847 spos\u00f2 un certo D\u00f6ring e prese congedo dalle scene poich\u00e9, in quanto moglie di un ufficiale, non poteva esibirsi: ma l'uomo si rivel\u00f2 poi un truffatore, e la Schr\u00f6der-Devrient and\u00f2 incontro ad un pesante tracollo finanziario. \nNel maggio 1849 prese parte ai moti rivoluzionari di Dresda e venne arrestata e incarcerata per un breve periodo. \nNel 1850 si rispos\u00f2 di nuovo con un possidente della Livonia, Heinrich von Bock, e segu\u00ec il marito nel suo paese: gi\u00e0 nel 1852 per\u00f2 faceva ritorno in Germania, vivendo quindi fra Berlino e Dresda. Ebbe anche numerosi amanti.\nNel 1856 ritorn\u00f2 ad esibirsi in concerto in Lieder di Franz Schubert, Beethoven e Felix Mendelssohn Bartholdy; si ritir\u00f2 definitivamente nel 1859. \nMor\u00ec nel 1860 a Coburgo, ed \u00e8 sepolta nel Trinitatisfriedhof di Dresda.\nA Wilhelmine Schr\u00f6der-Devrient \u00e8 attribuito il romanzo in due parti \"Memoiren einer S\u00e4ngerin\" (Memorie di una cantante). In realt\u00e0, solo la prima parte \u00e8 autentica, la seconda invece \u00e8 apocrifa: sfruttando gli scandali privati della cantante ed esponendoli in forma epistolare, l'ignoto autore scrive un romanzo erotico che spesso scade nel pornografico."}
{"id": "846717", "revid": "1745361", "url": "https://it.wikipedia.org/wiki?curid=846717", "title": "Celeno (pleiade)", "text": "Celeno (in greco antico \u039a\u03b5\u03bb\u03b1\u03b9\u03bd\u03ce) \u00e8 un personaggio della mitologia greca ed una delle Pleiadi, figlie di Atlante e di Pleione.\nMitologia.\nCeleno fu amata da Poseidone e fu resa madre di Lico, Nitteo, Euripilo e forse di Tritone.\nSecondo alcune leggende era anche la madre di Deucalione e Chimera, avuti da Prometeo e di Caucone."}
{"id": "846721", "revid": "1543377", "url": "https://it.wikipedia.org/wiki?curid=846721", "title": "Regione di Maradi", "text": "La regione di Maradi (ufficialmente R\u00e9gion de Maradi, in francese) \u00e8 una delle 8 regioni del Niger. Prende il nome dal suo capoluogo Maradi.\nLa popolazione \u00e8 per lo pi\u00f9 di etnia hausa. L'attivit\u00e0 economica predominante \u00e8 l'agricoltura; si coltivano tabacco, fagioli, grano e soia.\nDipartimenti.\nLa regione di Maradi \u00e8 divisa in 6 dipartimenti:"}
{"id": "846723", "revid": "767487", "url": "https://it.wikipedia.org/wiki?curid=846723", "title": "Stephen Pearcy", "text": "Biografia.\nDurante l'adolescenza, Pearcy aspirava a diventare un pilota automobilistico di alto livello. Fu solo dopo un incidente in bicicletta, mentre era ricoverato in ospedale, che impar\u00f2 a suonare la chitarra acustica e decise di intraprendere la carriera musicale. Diede vita a varie band come \"Firedome\" e \"Crystal Pystal\" prima di fondare i Mickey Ratt (futuri Ratt) nel 1978.\nI Ratt raggiunsero il successo negli anni ottanta grazie a quattro album consecutivi divenuti platino: \"Out of the Cellar\", \"Invasion of Your Privacy\", \"Dancing Undercover\" e \"Reach for the Sky\". Nel 1992 Pearcy abbandon\u00f2 il gruppo per formare gli Arcade, con cui incise due album in studio, e in seguito prese parte a progetti come Vicious Delite e Vertex, spostandosi su sonorit\u00e0 alternative. Nel 1996 rientr\u00f2 nei Ratt.\nTra il 2000 e il 2006 ha di nuovo lasciato il gruppo per dedicarsi alla carriera solista. Pearcy ha anche lavorato come attore interpretando il ruolo di un killer hippie, Timothy Bach, nel film horror \"Camp Utopia\" (2002)."}
{"id": "846725", "revid": "123373628", "url": "https://it.wikipedia.org/wiki?curid=846725", "title": "S'at ven in meint", "text": "S'at ven in meint (\"Cosa ti viene in mente?\") \u00e8 un album di Pierangelo Bertoli pubblicato nel 1978, interamente cantato in dialetto sassolese."}
{"id": "846727", "revid": "287204", "url": "https://it.wikipedia.org/wiki?curid=846727", "title": "Contea di Monroe (Alabama)", "text": "La contea di Monroe, in inglese Monroe County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 24.324 abitanti. Il capoluogo di contea \u00e8 Monroeville. Il nome le \u00e8 stato dato in onore di James Monroe, quinto Presidente degli Stati Uniti d'America.\nGeografia fisica.\nLa contea si trova nella parte sud-occidentale dell'Alabama. Lo United States Census Bureau certifica che l'estensione della contea \u00e8 di 2.679 km\u00b2, di cui 2.657 km\u00b2 composti da terraferma e i rimanenti 22 km\u00b2 composti da acque interne.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Monroe venne costituita il 29 giugno 1815. La contea venne dichiarata area disastrata nel settembre 1979 a causa dei danni creati dall'uragano Frederic, e nel settembre 2004 a causa dell'uragano Ivan."}
{"id": "846729", "revid": "767487", "url": "https://it.wikipedia.org/wiki?curid=846729", "title": "Tre (Teresa De Sio)", "text": "Tre \u00e8 un album del 1983 della cantante italiana Teresa De Sio."}
{"id": "846732", "revid": "1543377", "url": "https://it.wikipedia.org/wiki?curid=846732", "title": "Regione di Tahoua", "text": "La regione di Tahoua (ufficialmente R\u00e9gion de Tahoua, in francese) \u00e8 una delle 8 regioni del Niger. Prende il nome dal suo capoluogo Tahoua.\nDipartimenti.\nLa regione \u00e8 divisa in 8 dipartimenti:"}
{"id": "846734", "revid": "119717775", "url": "https://it.wikipedia.org/wiki?curid=846734", "title": "Paride Brunetti", "text": "Dopo l'8 settembre partecip\u00f2 ininterrottamente alla lotta di liberazione nazionale nelle montagne feltrine e bellunesi. Il suo nome \u00e8 strettamente legato alla Brigata Garibaldina Antonio Gramsci (Feltre).\nLa vita.\nDa giovane frequent\u00f2 il seminario diocesano di Gubbio e dal 1934 al 1936 si trasfer\u00ec a Vicenza, al seguito del padre, capo delle Guardie carcerarie, dove frequent\u00f2 il liceo Antonio Pigafetta. Nel 1937 entr\u00f2 all'Accademia Militare a Torino e ne usc\u00ec nel 1941 con il grado di tenente di artiglieria.\nIl 13 giugno 1942 part\u00ec da Padova con l'ARMIR in Russia dove venne decorato al valor militare per la battaglia di Kantermirowka (19 dicembre 1942), vicino al fiume Don.\nIl 10 settembre 1943 entr\u00f2 in contatto a Padova, con i dirigenti antifascisti (Concetto Marchesi e Egidio Meneghetti) e partecip\u00f2 alla organizzazione del primo Nucleo partigiano \"Luigi Boscarin\"/\"Tino Ferdiani\" e si trasfer\u00ec il 4 dicembre 1943 nella valle del fiume Mis tra le montagne di Belluno, per assumerne il comando dello stesso.\nCon il nome di battaglia \u201cBruno\u201d divenne prima comandante della brigata \u201cGramsci\u201d nella zona di Feltre e comandante della piazza militare di Belluno.\nTra le tante azioni che organizz\u00f2 e partecip\u00f2 viene ricordata quella pi\u00f9 spettacolare e clamorosa.\nTra il 6 e il 7 giugno 1944 organizz\u00f2 e attu\u00f2 con altri 5 partigiani il sabotaggio della linea ferroviaria Bassano del Grappa - Trento, in prossimit\u00e0 del Forte Tombion, posto nella strettoia del Canale di Brenta tra Cismon del Grappa e Primolano. Il \u201csabotaggio del Tombion\u201d fu un'azione partigiana che ebbe un risalto a livello europeo con i ringraziamenti di Radio Londra. L'azione fu ideata (5-p347) presso la casa di Oreste Gris (che da allora assunse il nome di battaglia di \"Tombion\") e compiuta con altri partigiani (\"Tanicio\", \"Alessio\" e \"Kutnizoff\", \"Montegrappa\"). L'attacco, guidato dal Brunetti, consistette nell'assalto al deposito tedesco, al disarmo dei militi della RSI, al sequestro e al trasporto di 23 quintali di esplosivo all'interno della galleria ferroviaria. Lo svuotamento del deposito e il trasporto dell'esplosivo avvenne, in cambio della libert\u00e0, con l'aiuto di otto militi della RSI presi prigionieri nell'assalto (tre di essi comunque si aggregarono ai partigiani).\nFu coinvolto nella organizzazione della difesa delle formazioni partigiane durante il drammatico rastrellamento nazifascista del Monte Grappa, avvenuto tra il 20 e il 26 settembre 1944.\nPer la sua attivit\u00e0 partigiana fu decorato dal generale Mark W. Clark, della 5\u00aa Armata USA, della \u201cBronze Star Medal\u201d, una prestigiosa e limitata decorazione assegnata tra gli altri a Ferruccio Parri e a Raffaele Cadorna Jr, comandante del Corpo volontari della libert\u00e0 (CVL) e nel 1947 dal Presidente del Consiglio Alcide De Gasperi della Medaglia d'argento al Valor Militare.\nFinite le azioni militari prosegu\u00ec nella carriera militare nell'Esercito Italiano con il grado di Maggiore. Nel 1958 il Ministro della Difesa gli neg\u00f2 la promozione a Colonnello. Lasciato l'Esercito si laure\u00f2 in ingegneria e lavor\u00f2 fino alla pensione per la Montedison.\nSi trasfer\u00ec a Saronno dove ricopr\u00ec il ruolo di Consigliere Comunale per il PCI. \u00c8 stato Presidente della locale sede dell'ANPI."}
{"id": "846739", "revid": "287204", "url": "https://it.wikipedia.org/wiki?curid=846739", "title": "Regione di Tillab\u00e9ri", "text": "La regione di Tillab\u00e9ri (ufficialmente R\u00e9gion de Tillab\u00e9ri, in francese) \u00e8 una delle 8 regioni del Niger. Prende il nome dal suo capoluogo Tillab\u00e9ri.\nDipartimenti.\nLa regione \u00e8 divisa in 6 dipartimenti:"}
{"id": "846740", "revid": "2084649", "url": "https://it.wikipedia.org/wiki?curid=846740", "title": "Suddivisioni e cronologia delle province romane", "text": ""}
{"id": "846744", "revid": "767487", "url": "https://it.wikipedia.org/wiki?curid=846744", "title": "Promissas", "text": "Promissas \u00e8 un singolo di Pierangelo Bertoli pubblicato nel 2002 dopo la sua morte."}
{"id": "846746", "revid": "1543377", "url": "https://it.wikipedia.org/wiki?curid=846746", "title": "Regione di Zinder", "text": "La regione di Zinder (ufficialmente R\u00e9gion de Zinder, in francese) \u00e8 una delle 8 regioni del Niger. Prende il nome dal suo capoluogo Zinder.\nDipartimenti.\nLa regione \u00e8 divisa in 5 dipartimenti:"}
{"id": "846758", "revid": "287204", "url": "https://it.wikipedia.org/wiki?curid=846758", "title": "Beta Lupi", "text": "Beta Lupi (\u03b2 Lupi/\u03b2 Lup) \u00e8 una stella della costellazione del Lupo, appartenente alla classe spettrale B2III. \u00c8 conosciuta anche con il nome cinese Kekouan, che significa \"\"Ufficiale di cavalleria\" (nome che divide con Kappa Centauri). Dista 523 anni luce dalla Terra. \nCaratteristiche.\nLa stella \u00e8 una gigante blu con una massa 9 volte quella del Sole ed un raggio quasi 8 volte superiore. Come la stella Alfa delle costellazione del Lupo \u00e8 anch'essa una variabile Beta Cephei. Con un'et\u00e0 di circa 25 milioni di anni la stella ha gi\u00e0 terminato o lo sta per fare, l'idrogeno nel suo nucleo e si sta avviando verso lo stadio di gigante, anche se, nonostante la sua classificazione, pare pi\u00f9 una subgigante.\nCome le altre stelle di classe B della costellazione (tra cui anche e ) fa parte dell'associazione stellare Scorpius-Centaurus, e pi\u00f9 precisamente del gruppo Centauro Superiore-Lupo, composto da stelle con la stessa origine e moto nello spazio."}
{"id": "846764", "revid": "123282480", "url": "https://it.wikipedia.org/wiki?curid=846764", "title": "Unione Sportiva Lecce 1988-1989", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1988-1989.\nStagione.\nNella stagione 1988-1989 il Lecce, dopo la promozione dalla Serie B, ha disputato il secondo campionato di Serie A della sua storia, ottenendo il miglior piazzamento di sempre nella massima categoria: la squadra giallorossa, guidata dal tecnico Carlo Mazzone e trainata dagli argentini Juan Alberto Barbas e Pedro Pasculli, gli stessi uomini chiave della prima stagione in A di tre anni prima, ha ottenuto un inaspettato e prestigioso nono posto.\nNella Coppa Italia la squadra salentina disputa prima del campionato, l'ottavo girone di qualificazione, ottenendo il passaggio alla fase successiva, grazie al secondo posto nel raggruppamento. Nella seconda fase, disputa il secondo girone, vinto dal Napoli che accede ai quarti di finale, il Lecce si piazza al secondo posto davanti a Cesena e Modena.\nMaglie e sponsor.\nIl fornitore di materiale tecnico per la stagione 1988-1989 fu Adidas, mentre lo sponsor di maglia fu Ponti.\nOrganigramma societario.\nArea direttiva\nArea tecnica"}
{"id": "846770", "revid": "67875", "url": "https://it.wikipedia.org/wiki?curid=846770", "title": "TV T\u014dky\u014d", "text": ""}
{"id": "846771", "revid": "6066", "url": "https://it.wikipedia.org/wiki?curid=846771", "title": "N\u00faada", "text": ""}
{"id": "846774", "revid": "765341", "url": "https://it.wikipedia.org/wiki?curid=846774", "title": "Girolamo Balduino", "text": "Studi\u00f2 all'Universit\u00e0 di Padova sotto Marco Antonio Passeri (detto il Genua) e Sperone Speroni, formandosi nell'eclettismo aristotelico proprio di quella scuola. Nell'anno 1528 insegn\u00f2 sofistica in quello Studio; pass\u00f2 poi all'Universit\u00e0 di Salerno e all'Universit\u00e0 di Napoli.\nNella seconda met\u00e0 del Cinquecento le sue opere furono occasione di vivaci dibattiti. Alle sue dottrine si oppose, in particolare, il filosofo padovano Jacopo Zabarella."}
{"id": "846775", "revid": "6066", "url": "https://it.wikipedia.org/wiki?curid=846775", "title": "Nuadha", "text": ""}
{"id": "846777", "revid": "108205730", "url": "https://it.wikipedia.org/wiki?curid=846777", "title": "Sabotaggio del Tombion", "text": "Il sabotaggio del Tombion fu un'azione militare della guerra partigiana, avvenuta nella notte tra il 6 e il 7 giugno 1944 contro l'esercito nazi-fascista. Fu eseguita da un gruppo di partigiani della costituenda Brigata Garibaldi \"Antonio Gramsci\" (Feltre) comandati da Paride Brunetti (Bruno). Permise ai partigiani di interrompere il collegamento ferroviario tra Bassano del Grappa e Trento (linea ferroviaria della Valsugana) utilizzando tutto l'esplosivo dell'esercito tedesco contenuto nel forte Tombion, sito nel comune di Cismon del Grappa, posto nella parte pi\u00f9 stretta della valle Canale di Brenta, verso la frazione di Primolano. L'esito e diede un forte risalto alla figura del suo ideatore, Oreste Gris, che da allora assunse il nome di battaglia di \"Tombion\".\nStoria.\nL'Organizzazione Todt stava costruendo, su indicazioni anche del feldmaresciallo Rommel, una linea difensiva in previsione di ritirarsi dalla linea Gotica per prolungare la resistenza tedesca. I responsabili militari avevano progettato una serie di fortificazioni (\"Alpenfestung\"), la \"Linea Blu\" o anche nota come \"Linea veneta\", che si sarebbe congiunta al pi\u00f9 ampio fronte (dalla Svizzera all'Istria) per permettere all'esercito di Hitler di arroccarsi nelle province di Bolzano, Trento e di Belluno, territori amministrati dopo l'8 settembre 1943 dal Terzo Reich: la zona d'operazioni delle Prealpi. Il forte Tombion, posto in una storica linea difensiva, lungo la strada della Valsugana (la Strada statale 47 della Valsugana) e alla vicina ed omonima galleria della ferrovia Bassano del Grappa \u2013 Trento, era diventato un importante punto strategico.\nSecondo il racconto del partigiano di Silvio Lancerini \u2018'Ricciolo'\u2019 (appartenente allo stesso nucleo partigiano degli esecutori di Rocca di Arsi\u00e8) il sabotaggio fu richiesto dagli Alleati con messaggi in codice trasmessi da Radio Londra. L'idea del sabotaggio ebbe una gestazione abbastanza lunga. Verso la fine di aprile il partigiano Antonio Turra \"Pippo\" di Arsi\u00e8 riusc\u00ec a contattare tre alpini appartenenti al reparto della RSI posto a presidio del deposito di materiale esplosivo. I tre (Egidio Bozzole \"Riccio\", Serafino Gobbo \"Brenta\" e Mario Rizzon \"Barba\") decisi a passare con i partigiani, fornirono molte informazioni a Antonio Turra e all'ex-aviere, Ernelio Faoro \"Montegrappa\", il comandante partigiano di Rocca di Arsi\u00e8. Quest'ultimo era in contatto con Oreste Gris e la sua SAP \"Civetta\", operante tra Cesiomaggiore e Feltre.\nLa sera del 5 giugno a Menin (Cesiomaggiore) quattro partigiani (Paride Brunetti, Ernelio Faoro e due russi Giorgio Bornichoff e Pavel Orlov) si riunirono presso l'abitazione di Oreste Gris. Gris, stratega ed esperto di esplosivo mise a punto tutto il piano e forn\u00ec la miccia, detonatori e fiammiferi antivento. I quattro giovani partigiani si trasferirono prima a Giaroni, una borgata di Fonzaso. La notte del 6 giugno arrivarono al \"Col dei Tanisoi\" (localit\u00e0 di Arsi\u00e8) dove si aggregarono altri cinque partigiani del posto (Antonio Turra \"Pippo\", Erminio Arboit \"Strega\", Lino Turra \"Bill\", Viginio Arboit \"Pantera\" e Bruno Strappazzon \"Cognac\") e si diressero verso il forte Tombion.\nAlle 22.10 del 6 giugno, il gruppo dei nove partecipanti comandato da Paride Brunetti, dopo aver avuto l'imprevisto di disarmare due soldati \"guardia fili\" della ferrovia si avvicinano al forte e, come convenuto con i tre alpini disertori, entrano senza resistenza nella sede del deposito di esplosivo. Pochi minuti dopo l'intero corpo di guardia del presidio fu fatto prigioniero. I prigionieri repubblicani e i due guardia fili vennero subito istruiti e obbligati a trasportare e collocare nella vicina galleria ferroviaria i 23 quintali di esplosivo presente nel deposito. Alla fine Paride Brunetti radun\u00f2 i prigionieri e dopo averli ammoniti a non servire pi\u00f9 l'Asse disse loro \u00abPer stavolta siete liberi, potete tornarvene a casa!\u00bb e questi ultimi scapparono immediatamente in pi\u00f9 direzioni. \nPochi minuti prima dell'una del 7 giugno 1944 ci fu l'esplosione della vicina galleria ferroviaria. I dodici (i nove partigiani e i tre alpini disertori che passarono da allora con i partigiani) si diressero assieme fino Corlo e li si divisero. Mentre Paride Brunetti e i due russi ritornarono verso Feltre, Ernelio Faoro, assieme ai partigiani di Arsi\u00e8 , si diressero verso la localit\u00e0 di \"Col di Stach\" dove inizi\u00f2 ad organizzare il primo nucleo del \"Battaglione Montegrappa\".\nIl successo del sabotaggio ebbe una risonanza internazionale con gli elogi ai protagonisti da parte, oltre che dei Comandi partigiani locali, anche di Radio Londra, perch\u00e9 il sabotaggio provoc\u00f2 il blocco dell'uso del collegamento ferroviario (strategico per i nazisti) per circa una settimana , la perdita di un considerevole quantitativo d'esplosivo e un effetto positivo sul morale dei combattenti della Resistenza Italiana e della popolazione locale.\nIl tentativo di Meneghello.\nUn'azione analoga era stata organizzata qualche giorno prima anche dalla formazione partigiana di Luigi Meneghello e di Antonio Giuriolo, ma non si realizz\u00f2 a causa di un rastrellamento nazifascista."}
{"id": "846786", "revid": "287204", "url": "https://it.wikipedia.org/wiki?curid=846786", "title": "Gamma Lupi", "text": "Gamma Lupi (\u03b3 Lup/\u03b3 Lupi) \u00e8 un sistema stellare nella costellazione del Lupo, talvolta chiamata con il nome greco Thusia, che significa \"\"Il Sacrificio\", o anche Thusia Theirou, che significa \"Il Sacrificio Animale\"\". Dista 420 anni luce dal sistema solare, e la sua magnitudine apparente \u00e8 +2,77, che la rende la terza stella pi\u00f9 brillante di questa costellazione\nCome le altre stelle principali della costellazione del Lupo, fa parte dell'associazione stellare Scorpius-Centaurus, e pi\u00f9 precisamente del sottogruppo Centauro superiore-Lupo, un gruppo di stelle con un'origine comune ed un'et\u00e0 approssimativa di 15 o 20 milioni di anni.\nCaratteristiche del sistema.\nGamma Lupi \u00e8 un sistema stellare triplo; Gamma Lupi A e Gamma Lupi B formano una coppia visuale risolvibile al telescopio, il periodo orbitale attorno al comune centro di massa \u00e8 di 190 anni.\nGamma Lupi A \u00e8 a sua volta una binaria spettroscopica, con un periodo delle componenti attorno al comune centro di massa di 2,81 giorni.\nLa stella principale \u00e8 classificata come sugbigante blu, di classe B2IV, anche se forse sta ancora bruciando idrogeno nel suo nucleo come una stella di sequenza principale. La sua massa \u00e8 9 volte quella del Sole, e il suo raggio \u00e8 oltre 5 volte superiore.\nGamma Lupi B \u00e8 di tipo spettrale B4V, con il \"V\" che in questo caso indica chiaramente una stella di sequenza principale. Ha una massa inferiore ad A, circa 5,5 volte quella del Sole, con un raggio che \u00e8 il triplo di quello solare.\nL'orbita \u00e8 piuttosto eccentrica, durante i 190 anni del periodo orbitale, la distanza tra le 2 componenti varia da 148 a 41 U.A..\nIl database astronomico SIMBAD la elenca anche come variabile ellissoidale rotante, a riguardo delle due componenti strette di Gamma Lupi A."}
{"id": "846789", "revid": "767487", "url": "https://it.wikipedia.org/wiki?curid=846789", "title": "DJ Yella", "text": "Biografia.\nOriginariamente membro della World Class Wreckin' Cru insieme al rapper, Dj e beatmaker Dr. Dre, con lui entr\u00f2 poi nei N.W.A (costituiti da Yella, Dre, Ice Cube, MC Ren e Eazy-E), tra i primi gruppi a lanciare il gangsta rap. Yella e Dre hanno prodotto il primo album in studio di Eazy-E, \"Eazy Duz It\", e tutti i lavori dei NWA. Tutti questi album vendettero milioni di copie, rendendoli nomi storicamente importanti dell'hip hop. In quel periodo DJ Yella cominci\u00f2 anche a girare film porno, con il nome d'arte Tha Kidd.\nDopo lo scioglimento dei NWA nel 1991, Yella fu l'unico del gruppo a rimanere fedele ad Eazy-E. Nei quattro anni seguenti produsse album e canzoni per numerosi artisti della Ruthless Records, tra cui lo stesso Eazy, JJ Fad, Menajahtwa, N.W.A. e Bone Thugs n Harmony.\nNel 1995 Eazy-E mor\u00ec all'improvviso, e la Ruthless si trov\u00f2 in difficolt\u00e0. Yella rimase a completare la produzione dell'ultimo album di Eazy-E, anche se ebbe problemi nella selezione definitive delle tracce, registrate con vari produttori. Un anno dopo pubblic\u00f2 \"One Mo Nigga Ta Go\" per l'etichetta Street Life, con molti rapper della Ruthless chiamati a rappare alle sue registrazioni.\nA quel punto scomparve dalla scena musicale, e poi riprese l'attivit\u00e0 di regista porno. Bench\u00e9 non abbia finora progettato di ritornare ad incidere dischi, con l'ex N.W.A MC Ren registr\u00f2 la canzone \"Bangin\" per la colonna sonora di un suo film porno. Nel 2000 gli N.W.A si ricongiunsero per scrivere due nuovi pezzi, \"Chin Check\" e \"Hello\", ma Yella non ne prese parte.\nIl 26 novembre 2011 Yella \u00e8 ritornato nel mondo della musica, e attualmente sta lavorando al suo nuovo album intitolato \"West Coastin\"', che inizialmente doveva essere pubblicato durante l'estate del 2012, ma l'uscita sembra essere stata posticipata."}
{"id": "846793", "revid": "729019", "url": "https://it.wikipedia.org/wiki?curid=846793", "title": "Forte Tombion", "text": "Il forte Tombion \u00e8 una delle prime fortificazioni del sistema difensivo italiano che fu edificato non appena il Veneto fu annesso al Regno d'Italia, nel 1866, ovvero dopo la fine della terza guerra d'indipendenza. Il forte si trova nella parte settentrionale del Canale di Brenta, ad un chilometro circa da Cismon del Grappa (VI), con la funzione di sbarrare la principale arteria stradale.\nCollocazione geografica.\nIl valico \u00e8 sempre stato nei secoli, per la sua importanza morfologica, un punto strategico militare. In questa zona furono costruite diverse opere militari. Ci sono notizie che nel 1260 fu un presidio militare del conte Vescovo di Feltre; nel 1322 il territorio fu propriet\u00e0 di Cangrande della Scala; nel 1337 pass\u00f2 sotto il controllo dei conti del Tirolo. Successivamente si alternano le propriet\u00e0: dai Carraresi di Padova, ai Visconti di Milano, da Feltre a Bassano del Grappa. Dopo la guerra della Lega di Cambrai (1508\u20131515) fu assegnato a Feltre.\nTra la fine dell'Ottocento e i primi del Novecento, quando l'attuale provincia di Trento era sottomessa all'Impero d'Austria, venne costruito un sistema difensivo, chiamato sbarramento Brenta-Cismon, formato dal forte Tombion, la tagliata del Covolo di S. Antonio, il forte Tagliata della Scala, il forte Tagliata delle Fontanelle, il forte Leone, il forte Cima Lan, il forte Lisser e il forte Coldarco. Facevano parte di questo sistema altre sette postazioni occasionali d'artiglieria di vario calibro e numerose strade e mulattiere militari.\nStoria.\nIl forte \u00e8 stato uno degli elementi costitutivi del sistema di difesa e di controllo militare tra le valli della Valsugana e quella del Canale di Brenta. Il valico \u00e8 posizionato nella strettoia formata nel ricongiungimento tra le valli fatta dal fiume Brenta, tra Cismon del Grappa e la sua frazione di Primolano e la vicina frazione di Fastro, posta a cavallo tra le province di Vicenza (Fastro Bassanese) e Belluno. Nei pressi si trovava un'antica fortificazione, il Covolo di Butistone, che aveva difeso tale valle nei secoli precedenti.\nForte Tombion fu invece costruito tra il 1884 e il 1885 come classica tagliata stradale e fu la pi\u00f9 antica opera permanente dello \"sbarramento Brenta-Cismon\" progettato dal Regio Esercito Italiano. Fu parzialmente ristrutturato nel 1911 in seguito alla conclusione dei lavori sulla linea ferroviaria Trento-Venezia integrando quest'ultima nella tagliata con la costruzione di una galleria ferroviaria in parte naturale e in parte artificiale con delle porte blindate alle due uscite.\nAll'entrata dell'Italia nella prima guerra mondiale nel maggio 1915 divenne subito obsoleto in quanto il fronte, a causa del ritiro dell'esercito austro-ungarico su posizioni valutate meglio difendibili, si era spostato molto al di fuori della portata delle sue artiglierie. Solo durante la \"Strafexpedition\" nella primavera del 1916 riacquist\u00f2 una breve importanza strategica in quanto i comandi italiani temevano una possibile penetrazione dell'Imperial Regio Esercito attraverso l'Altopiano di Asiago nel Canale di Brenta, che comport\u00f2 il totale orientamento delle artigliere rimaste verso il fronte meridionale del forte. Durante la controffensiva italiana fu utilizzato brevemente come carcere militare per disertori.\nDopodich\u00e9 perse rapidamente ogni importanza strategica, fu disarmato e la guarnigione spostata in altre zone. Fino alla rotta di Caporetto fu utilizzato come semplice posto di controllo stradale presidiato da alcuni carabinieri. Durante il ritiro delle truppe italiane nel novembre 1917 su una nuova linea di difesa, furono piazzate delle cariche per farlo saltare in aria; l'operazione riusc\u00ec solo parzialmente nella mattina del 13 novembre 1917 a causa di alcuni inneschi bagnati. Nel frattempo era gi\u00e0 sotto il tiro di una mitragliatrice di una pattuglia austriaca, costringendo la retroguardia ad abbandonare completamente l'opera che in seguito fu occupata dall'esercito austro-ungarico.\nL'esercito imperiale lo utilizz\u00f2 come posto di medicazione per il vicino fronte sul monte Grappa e lo chiam\u00f2 forte Piovega di Sotto. Nell'ultimo anno di guerra fu bombardato pi\u00f9 volte dalle artiglierie italiane e nella tarda primavera del 1918 uno di questi bombardamenti colp\u00ec un treno di munizioni fermo davanti alla galleria sud provocando una forte esplosione e il crollo del portone sud del forte. Il 3 novembre 1918 fu di nuovo occupato dagli italiani in avanzamento verso Trento.\nDurante la seconda guerra mondiale il forte fu utilizzato, dopo l'8 settembre 1943, dall'organizzazione Todt come deposito di esplosivi.\nNegli anni '70 e '80 del XX secolo fu in parte demolito con il successivo allargamento della strada statale della Valsugana.\nSabotaggio del Tombion.\nLa notte del 7 giugno 1944 ci fu il \"sabotaggio del Tombion\", un piano d'attacco, sollecitato dal SOE (Special Operations Executive) britannico, ma dettagliatamente organizzato dal partigiano \"Bruno\". Tale azione prevedeva l'interruzione della linea ferroviaria della Valsugana, che a causa dei bombardamenti degli alleati sulla principale linea ferroviaria del Brennero, aveva assunto un ruolo sempre pi\u00f9 importante per l'esercito tedesco.\nIl forte fu conquistato, su ordine del comando delle Forze Alleate, da una pattuglia di partigiani della Brigata \"Antonio Gramsci\" operante a Feltre, comandata da Paride Brunetti (il compagno comandante \"Bruno\"). Tutto l'esplosivo che il forte conteneva fu trasportato all'interno della galleria della vicina ferrovia e fatto brillare, comprese anche granate della grande guerra. L'esplosione provoc\u00f2 l'interruzione della ferrovia tra Bassano del Grappa e Trento per diversi giorni.\nIl sabotaggio fu considerato una delle pi\u00f9 importanti azioni militari partigiane di tutta Europa.\nArmamento.\nAll'inizio l'opera era armata con:\nNel 1911 l'armamento si era ridotto a:\nStruttura.\nIl forte \u00e8 stato costruito con conci calcarei squadrati, prelevati nelle vicinanze e aveva la funzione di tagliata stradale, impedendo l'accesso tramite dei portoni. Questo si sviluppava su due livelli, prevalentemente in lunghezza, seguendo il profilo della vallata, e risalendone le pendici per circa 50 metri.\nNei lavori per ammodernare, quindi allargare, la sede stradale e la rete ferroviaria, parte del forte \u00e8 andata distrutta.\nOggi il forte \u00e8 di propriet\u00e0 privata."}
{"id": "846795", "revid": "287204", "url": "https://it.wikipedia.org/wiki?curid=846795", "title": "Delta Lupi", "text": "Delta Lupi (\u03b4 Lup/\u03b4 Lupi) \u00e8 una stella della costellazione del Lupo, appartenente alla classe B2IV. \u00c8 talvolta chiamata con il nome greco Hilasmus (\u03b9\u03bb\u03b1\u03c3\u03bc\u03bf\u03c2), che significa \"La Propiziazione\".\nDelta Lupi \u00e8 una subgigante blu di classe spettrale BB1.5IV, distante dalla Terra circa 880 anni luce. Come molte stelle di questo tipo e con una massa superiore alla decina di volte quella del Sole, \u00e8 una variabile Beta Cephei. I cambi di luminosit\u00e0, dell'ordine del 4% della luminosit\u00e0 totale della stella, avvengono in poco meno di 4 ore.\nLa stella, cos\u00ec come altre stelle azzurre della costellazione del Lupo, \u00e8 un membro dell'associazione stellare Scorpius-Centaurus, e pi\u00f9 precisamente del sottogruppo Centauro superiore-Lupo, gruppo di stelle con un'et\u00e0 approssimativa di 15 o 20 milioni di anni."}
{"id": "846800", "revid": "2091899", "url": "https://it.wikipedia.org/wiki?curid=846800", "title": "Pyrotheria", "text": "I piroteri (Pyrotheria) sono un gruppo di mammiferi estinti, vissuti esclusivamente in Sudamerica, dall'Eocene all'Oligocene.\nDescrizione.\nQuesti grossi erbivori avevano un aspetto all'apparenza molto simile a quello degli elefanti primitivi come \"Palaeomastodon\" o \"Barytherium\", ma le loro parentele erano completamente diverse. Evolutisi indipendentemente nell'allora completamente isolato continente sudamericano, i piroteri sono un piccolo gruppo dalle origini non ben definite. Alcune caratteristiche li avvicinerebbero a un altro gruppo di grandi erbivori primitivi, gli xenungulati vissuti nel Paleocene. Le caratteristiche che li fanno assomigliare ai proboscidati primitivi sono le ossa nasali particolarmente arretrate, che fanno pensare alla presenza di una proboscide, una forte muscolatura del collo e i molari bilofodonti, eccezionalmente larghi. Il palato, stranamente, \u00e8 strettissimo. Lo scheletro \u00e8 conosciuto imperfettamente, ma mostra un corpo lungo e basso, retto da zampe corte ma relativamente snelle. L'unico genere ben conosciuto, \"Pyrotherium\", \u00e8 stato anche l'ultimo ad apparire, nell'Oligocene inferiore (circa 30 milioni di anni fa). Gli altri generi, come \"Griphodon\", \"Colombitherium\", \"Propyrotherium\" e \"Proticia\", sono noti per resti molto incompleti.\nClassificazione.\nI piroteri sono un gruppo enigmatico di grossi mammiferi dalle forme pesanti, tipici del Terziario inferiore sudamericano. I resti fossili sono molto parziali e impediscono una classificazione adeguata: sembra tuttavia che all'interno del gruppo fossero presenti due famiglie, Colombitheriidae e Pyrotheriidae, la prima caratterizzata da molari e premolari dalle creste basse e trituranti, la seconda dotata di molari e premolari bilofodonti e dalle creste molto sviluppate. Di seguito \u00e8 mostrata una classificazione dei generi noti: \nPyrotheria\nAlcuni esperti ipotizzano che il clade degli xenungulati, un altro gruppo di mammiferi cenozoici sudamericani, possa essere incluso all'interno dei piroteri, anche se la dentatura tra i due gruppi \u00e8 molto diversa. Per la maggior parte degli studiosi i due ordini dovrebbero rimanere separati.\nAltre affinit\u00e0 sono state proposte con l'ordine dei dinocerati, che include varie specie nordamericane e asiatiche, soprattutto per quanto riguarda le somiglianze a livello di dentatura. I piroteri potrebbero essere inoltre imparentati con un enigmatico gruppo di grandi mammiferi, gli embritopodi: recenti studi riguardanti le ossa tarsali implicano una stretta correlazione tra i due ordini.\nQuesta incertezza riguardo all'origine e alle parentele dei piroteri si riflette nella possibilit\u00e0 che questo gruppo possa appartenere addirittura a tre grandi cladi di mammiferi placentali: Meridiungulata (se confermate le parentele con gli xenungulati), Laurasiatheria (se i dinocerati fossero effettivamente i loro pi\u00f9 stretti parenti) e Afrotheria (se invece le origini fossero da condividere con gli embritopodi).\nRicerche pi\u00f9 recenti hanno messo in luce notevoli somiglianze con il gruppo dei notoungulati, e porterebbero a considerare i piroteri come membri basali di quest'ultimo gruppo. Di seguito \u00e8 mostrato un cladogramma tratto dal lavoro di Billet (2011), dove si evidenzia la posizione di \"Pyrotherium\" all'interno del gruppo: \nPaleoecologia.\nLa dentatura della maggior parte dei piroteri, come \"Baguatherium\", \"Griphodon\" e lo stesso \"Pyrotherium\", indica che questi animali tagliavano le piante dure per cibarsene: i denti molariformi possedevano un lato obliquo che generava una superficie tagliente. Altri piroteri pi\u00f9 antichi e primitivi, come \"Proticia\" e \"Colombitherium\", possedevano superfici di usura adatti a macinare. Considerato la condizione brachidonte dei piroteri, la specializzazione della superficie masticatoria nelle forme pi\u00f9 evolute come \"Baguatherium\" e \"Pyrotherium\" potrebbe indicare una maggior efficienza nella masticazione in risposta all'espansione degli ambienti aperti e di prateria durante l'Oligocene (Salas et al., 2006)."}
{"id": "846802", "revid": "1272592", "url": "https://it.wikipedia.org/wiki?curid=846802", "title": "Elezioni regionali in Sardegna del 1965", "text": "Le elezioni regionali in Sardegna del 1965 si tennero il 13 giugno.\nL'affluenza fu dell'84,9%."}
{"id": "846804", "revid": "22356", "url": "https://it.wikipedia.org/wiki?curid=846804", "title": "Piroteri", "text": ""}
{"id": "846805", "revid": "123648795", "url": "https://it.wikipedia.org/wiki?curid=846805", "title": "Kader Arif", "text": "Biografia.\nCresciuto in una famiglia di quattro figli, \u00e8 sposato ed \u00e8 padre di tre figlie. Pratica la vela e il rugby.\nCarriera professionale.\nHa studiato prima a Castres e poi a Tolosa."}
{"id": "846806", "revid": "287204", "url": "https://it.wikipedia.org/wiki?curid=846806", "title": "Stelle principali della costellazione del Serpente", "text": "Segue un prospetto delle stelle principali della costellazione del Serpente, elencate per magnitudine decrescente."}
{"id": "846807", "revid": "123924453", "url": "https://it.wikipedia.org/wiki?curid=846807", "title": "Roger Rabbit", "text": "Roger Rabbit \u00e8 un personaggio immaginario, protagonista del romanzo a fumetti di Gary Wolf \"Who Censored Roger Rabbit?\". Nel 1988 apparve nella famosa trasposizione cinematografica a tecnica mista \"Chi ha incastrato Roger Rabbit\".\nIl personaggio \u00e8 stato accolto positivamente dalla critica. La rivista inglese \"Empire\" ha collocato Roger Rabbit al 35\u00ba posto della sua lista dei 50 personaggi dei cartoni animati migliori della storia.\nIl personaggio.\nRoger Rabbit \u00e8 un coniglio bianco dalla voce stridula che vive a Los Angeles. Il suo naso e la sua tuta sono rossi, mentre i suoi capelli sono arancioni. Porta un papillon blu a pois bianchi e dei guanti gialli. Lavora alla Maroon Cartoons come attore di cortometraggi, in cui \u00e8 specializzato nel subire ogni genere di incidente e disavventure. Quello che gli capita quando recita, gli capita anche nella vita \"reale\", a differenza di altri personaggi animati come Baby Herman. Sia sul set che nella vita reale \u00e8 un coniglio vitale, iperattivo, lunatico, molto sfortunato, molto simpatico e pasticcione e non particolarmente intelligente; la sua simpatia riesce per\u00f2 ad aprire di nuovo il cuore al detective Eddie Valiant che in seguito alla morte del fratello aveva perso la fiducia nel prossimo e, specialmente, nei cartoni animati. Roger \u00e8 sposato con Jessica Rabbit, un'affascinante showgirl, anche lei un cartone animato, stereotipo della femme fatale. Roger ha sospetti sulla fedelt\u00e0 della moglie. Ha anche un amico, il taxi Benny. Roger quando beve alcolici impazzisce, e provoca con le sue reazioni incontrollate (urla stridule, gonfiore alle mascelle, allungamenti del collo e giravolte su se stesso) danni incredibili a tutto ci\u00f2 che gli sta intorno (specialmente rotture degli oggetti in vetro come bottiglie e bicchieri). Inoltre non sa guidare bene.\nGraficamente il personaggio si ispira a caratteristiche di altri personaggi immaginari e reali: la forma della testa ricorda quella del regista Tex Avery; i capelli rossi sono come quelli di Droopy; si veste come Pippo; ha un farfallino come Porky Pig; I guanti ricordano quelli di Topolino e le guance e le orecchie si ispirano a Bugs Bunny.\nFilmografia.\nOltre che nel lungometraggio, il personaggio appare anche come protagonista in tre cortometraggi in tecnica mista, usciti nei cinema in abbinamento a altri lungometraggi ed editi in VHS nel 1996 sotto il titolo \"Ecco Roger Rabbit!\", e riproposti tutti e tre nell'edizione Blu-Ray di \"Chi ha incastrato Roger Rabbit\" per il 25\u00ba anniversario dell'uscita del film.\nFumetti.\nTra il 1988 e il 1993, la Disney ha prodotto in licenza storie a fumetti con protagonista il personaggio, inedite in Italia."}
{"id": "846809", "revid": "22356", "url": "https://it.wikipedia.org/wiki?curid=846809", "title": "Xenungulati", "text": ""}
{"id": "846813", "revid": "767487", "url": "https://it.wikipedia.org/wiki?curid=846813", "title": "Alessio Bax", "text": "Biografia.\nDiplomatosi in pianoforte in soli 5 anni al Conservatorio di Bari, si \u00e8 poi perfezionato con i maestri Fran\u00e7ois-Jo\u00ebl Thiollier e Joaqu\u00edn Ach\u00facarro.\nDa giovanissimo ha vinto diversi premi internazionali tra cui, primo italiano nella storia, il Concorso pianistico internazionale di Leeds, nel settembre del 2000, con l'esecuzione del Primo Concerto di Johannes Brahms con l'Orchestra di Birmingham diretta da sir Simon Rattle.\nNel 1994 si \u00e8 trasferito negli Stati Uniti d'America per perfezionarsi presso la Southern Methodist University di Dallas, dove attualmente fa parte del corpo docente della Meadows School of the Arts. La prestigiosa rivista \"Gramophone\" ha inserito l'incisione di Alessio Bax delle Sonate per Pianoforte 14 e 19 di Beethoven tra le \"Top 10 recent Beethoven recordings\".\nVita privata.\n\u00c8 sposato con la pianista canadese Lucille Chung. I due hanno una figlia di nome Mila e vivono a New York."}
{"id": "846814", "revid": "1699816", "url": "https://it.wikipedia.org/wiki?curid=846814", "title": "Parabola dei lavoratori della vigna", "text": "La parabola dei lavoratori della vigna \u00e8 una parabola di Ges\u00f9 che si trova solamente nel Vangelo secondo Matteo .\nPotrebbe essere chiamata anche:\n\u00c8 una parabola nella quale Ges\u00f9 illustra le caratteristiche del Regno dei Cieli.\nContesto.\nNel testo della parabola si parla di \"prima ora\", \"terza ora\", \"sesta ora\", \"nona ora\" e \"undicesima ora\". Al tempo di Ges\u00f9 la prima ora corrispondeva al levar del sole, la sesta ora corrispondeva circa a mezzogiorno e l'undicesima ora corrispondeva alle nostre cinque del pomeriggio.\nAutenticit\u00e0.\nSecondo gli studi del \"Jesus Seminar\", questa parabola \u00e8 da considerarsi un detto autentico di Ges\u00f9, con certezza pari al 77%."}
{"id": "846819", "revid": "767487", "url": "https://it.wikipedia.org/wiki?curid=846819", "title": "Africana (album)", "text": "Africana \u00e8 un album del 1985 della cantante italiana Teresa De Sio."}
{"id": "846822", "revid": "1272592", "url": "https://it.wikipedia.org/wiki?curid=846822", "title": "109\u00ba Congresso degli Stati Uniti d'America", "text": "Il 109\u00ba Congresso degli Stati Uniti d'America, composto dalla Camera dei Rappresentanti e dal Senato, \u00e8 stato la legislatura in carica dal 3 gennaio 2005 al 3 gennaio 2007.\nStoria.\nEventi prominenti includono la minaccia di usare la cosiddetta \"opzione nucleare\" per terminare un'operazione di ostruzionismo mediante un voto di maggioranza, il fallimento da parte del governo federale di aiutare le vittime dell'uragano Katrina e di occuparsi della crisi in New Orleans, l'atto formale di accusa a carico del Leader della Maggioranza Tom DeLay, lo scandalo Karl Rove-Valerie Plame, la crescente impopolarit\u00e0 della Guerra in Iraq, le proteste sull'immigrazione nel 2006 ed il dibattito su Terri Schiavo. Questo Congresso, poi, collezion\u00f2 una serie di scandali: Tom DeLay, Bob Ney, Duke Cunningham, William J. Jefferson, Mark Foley e lo scandalo di Jack Abramoff. Il \"Rolling Stone Magazine\" disse che questo \u00e8 stato il \"peggior congresso di sempre\".\nSenato.\nSenatori ordinati per Stato.\nAlabama\nAlaska\nArizona\nArkansas\nCalifornia\nCarolina del Nord\nCarolina del Sud\nColorado\nConnecticut\nDakota del Nord\nDakota del Sud\nDelaware\nFlorida\nGeorgia\nHawaii\nIdaho\nIllinois\nIndiana\nIowa\nKansas\nKentucky\nLouisiana\nMaine\nMaryland\nMassachusetts\nMichigan\nMinnesota\nMississippi\nMissouri\nMontana\nNebraska\nNevada\nNew Hampshire\nNew Jersey\nNuovo Messico\nNew York\nOhio\nOklahoma\nOregon\nPennsylvania\nRhode Island\nTennessee\nTexas\nUtah\nVermont\nVirginia\nWashington\nVirginia Occidentale\nWisconsin\nWyoming"}
{"id": "846823", "revid": "261173", "url": "https://it.wikipedia.org/wiki?curid=846823", "title": "Colline Metallifere", "text": "Le Colline Metallifere costituiscono il principale e pi\u00f9 esteso sistema collinare e montuoso dell'Antiappennino toscano. Si estendono nella parte centro-occidentale della Toscana, interessando ben quattro province, la parte sud-orientale della provincia di Livorno, la parte meridionale della provincia di Pisa, la parte sud-occidentale della provincia di Siena e la parte nord-occidentale della provincia di Grosseto (Colline Metallifere grossetane).\nDescrizione.\nIl territorio, se si eccettuano le vette delle Cornate di Gerfalco, del Poggio di Montieri e delle Carline di Travale, che superano i 1000 metri di quota, risulta prevalentemente collinare. Dalle Colline Metallifere nascono diversi corsi d'acqua: tra i pi\u00f9 importanti il Cecina, il Cornia, il Merse. Il territorio \u00e8 caratterizzato dalla presenza nel sottosuolo di risorse minerarie di vario tipo. Tra la provincia di Pisa, di Siena e di Grosseto sono presenti anche fonti di energia geotermica che si manifestano sotto forma di soffioni boraciferi e vengono utilizzate per la produzione di energia elettrica nelle centrali geotermiche presenti nella zona di Larderello. \nL'area interessa i territori comunali di Sassetta, San Vincenzo, Campiglia Marittima e Suvereto in provincia di Livorno; Monteverdi Marittimo, Pomarance e Castelnuovo di Val di Cecina in provincia di Pisa; Chiusdino, MonticianoRadicondoli e, in parte, Casole d'Elsa e Sovicille in provincia di Siena; Monterotondo Marittimo, Montieri, Roccastrada, Massa Marittima, Gavorrano, Scarlino, Follonica e la parte settentrionale del comune di Castiglione della Pescaia in provincia di Grosseto. \nGi\u00e0 al tempo degli Etruschi, le Colline Metallifere erano conosciute e sfruttate per i giacimenti di ematite, pirite, calcopirite, allume, stibnite, calamina, blenda, galena e cassiterite per l'estrazione dello stagno a Monte Valerio di Campiglia Marittima (sfruttato intensamente nella seconda guerra mondiale); l'attivit\u00e0 estrattiva continu\u00f2 sempre incessante e raggiunse il suo picco tra la seconda met\u00e0 del XIX secolo ed il secondo dopoguerra, quando vennero sfruttati i giacimenti di lignite (miniere di Ribolla e Casteani), declinando poi rapidamente. A servizio di tali miniere fu sviluppata una variegata rete di teleferiche con collegamenti ferroviari e portuali, la maggior parte oramai soppresse. Dell'attivit\u00e0 mineraria restano pozzi, gallerie, ferriere, paesi di minatori e ruderi di castelli nati nel medioevo a difesa dei preziosi filoni, soprattutto di rame ed argento, utilizzati per coniare moneta ."}
{"id": "846825", "revid": "287204", "url": "https://it.wikipedia.org/wiki?curid=846825", "title": "Stelle principali della costellazione del Sestante", "text": "Segue un prospetto delle stelle principali della costellazione del Sestante, elencate per magnitudine decrescente."}
{"id": "846826", "revid": "119849479", "url": "https://it.wikipedia.org/wiki?curid=846826", "title": "Dipartimenti del Benin", "text": "I dipartimenti del Benin (in francese: \"d\u00e9partements\") sono la suddivisione territoriale di primo livello del Paese e sono pari a 12. Ciascuno di essi comprende a sua volta una pluralit\u00e0 di comuni.\nNel 1999 ciascuno dei precedenti 6 dipartimenti (Atakora, Atlantico, Borgou, Mono, Ou\u00e9me, Zou) erano stati divisi in due distinti dipartimenti a formare gli attuali dodici. I capoluoghi dei dipartimenti di nuova istituzione non sono stati ufficialmente determinati."}
{"id": "846835", "revid": "767487", "url": "https://it.wikipedia.org/wiki?curid=846835", "title": "Toledo e regina", "text": "Toledo e regina \u00e8 un album del 1986 della cantante italiana Teresa De Sio"}
{"id": "846836", "revid": "767487", "url": "https://it.wikipedia.org/wiki?curid=846836", "title": "\u00c6gir (satellite naturale)", "text": "\u00c6gir (designazione provvisoria S/2004 S 10) \u00e8 un satellite naturale di Saturno. La sua scoperta fu annunciata da Scott S. Sheppard, David C. Jewitt, Jan Kleyna e Brian G. Marsden il 4 maggio del 2005, grazie a delle osservazioni effettuate dal 12 dicembre 2004 all'11 marzo 2005.\nHa un diametro di circa 6 km, e orbita attorno a Saturno alla distanza media di in 1116,5 giorni, con un'inclinazione di 167\u00b0 rispetto all'eclittica (l'inclinazione rispetto all'equatore di Saturno \u00e8 di 148\u00b0), un moto retrogrado e un'eccentricit\u00e0 di 0,252.\nIl nome di questo satellite, assegnato nell'aprile 2007, deriva da \u00c6gir, un gigante della mitologia norrena figlio di Fornj\u00f3tr e fratello di Logi e K\u00e1ri."}
{"id": "846844", "revid": "599013", "url": "https://it.wikipedia.org/wiki?curid=846844", "title": "Fornjot (astronomia)", "text": "Fornjot, o Saturno XLII, \u00e8 un satellite naturale minore del pianeta Saturno.\nStoria.\nLa scoperta di Fornjot fu annunciata da una squadra di astronomi dell'Universit\u00e0 delle Hawaii composta da Scott Sheppard, David Jewitt, Jan Kleyna e Brian Marsden il 4 maggio 2005, grazie ad osservazioni effettuate fra il 12 dicembre 2004 e l'11 marzo 2005. Ricevette inizialmente la designazione provvisoria S/2004 S 8.\nIl satellite ricevette la denominazione ufficiale da parte dell'Unione Astronomica Internazionale il 29 marzo 2007 con il nome di Fornj\u00f3tr, personaggio della mitologia norrena, padre di \u00c6gir, K\u00e1ri e Loge.\nCaratteristiche fisiche.\nData la debole magnitudine apparente di 24,6 la sua scoperta fu possibile solo attraverso l'utilizzo di alcuni tra i pi\u00f9 grandi telescopi del mondo, il Subaru e Gemini entrambi da 8 metri e i telescopi Keck da 10 metri.\nParametri orbitali.\nFornjot ha un diametro di circa 6 chilometri e orbita intorno a Saturno con un semiasse maggiore di 25,108 milioni di km, in 1490,9 giorni, con un'inclinazione di 170,4\u00b0 rispetto all'eclittica e un'eccentricit\u00e0 di 0,206.\nIl satellite \u00e8 caratterizzato da un movimento retrogrado, cio\u00e8 orbita intorno a Saturno in direzione opposta al suo movimento di rotazione e questo fa ritenere che si tratti di un satellite irregolare catturato dal pianeta."}
{"id": "846849", "revid": "599013", "url": "https://it.wikipedia.org/wiki?curid=846849", "title": "Chiesa dei Santi Demetrio e Bonifacio", "text": "La chiesa dei Santi Demetrio e Bonifacio \u00e8 una chiesa ubicata nel centro storico di Napoli, in piazzetta Monticelli.\nOggi la chiesa \u00e8 sconsacrata ed \u00e8 gestita dalla Facolt\u00e0 di architettura dell'Universit\u00e0 di Napoli \"Federico II\".\nStoria.\nFu costruita nel 1706 su progetto di Giovan Battista Nauclerio e per commissione dei padri somaschi, che vollero l'edificazione della chiesa per sostituire la cappella di un vecchio monastero benedettino, di loro propriet\u00e0 dal 1616.\nDue importanti palazzi furono altres\u00ec edificati al posto dell'antico convento: il palazzo dei Duchi di Casamassima e il palazzo Penna, che divent\u00f2 in seguito la sede di somaschi stessi.\nIn seguito alla soppressione degli ordini religiosi ed alla conseguente espulsione dei somaschi, la chiesa venne affidata alla gestione dell'arcivescovo di Napoli.\nInterno.\nLa struttura presenta un impianto a croce greca con esedre ai lati; l'interno pur spogliato di arredi, conserva ancora i tre dipinti di altare del 1748: la \"Madonna con Bambino, San Demetrio e San Bonifacio\" di Nicola Maria Rossi, la \"Madonna con Bambino e i santi Paolo eremita, Leonardo Abate e Ignazio martire\" di Antonio Romeo ed infine la \"Madonna con Bambino e Gerolamo Emiliani\" di Gennaro Gamba.\nL'altare maggiore ligneo presenta stucchi decorati con pannelli di finto marmo."}
{"id": "846851", "revid": "57342", "url": "https://it.wikipedia.org/wiki?curid=846851", "title": "Polisportiva S.S. Lazio Rugby 1927", "text": "La Polisportiva S.S. Lazio Rugby 1927 AD, meglio nota come S.S. Lazio Rugby (anche Lazio Rugby 1927) o pi\u00f9 semplicemente Lazio, \u00e8 un club italiano di rugby a 15 con sede a Roma e sezione rugbistica della Polisportiva S.S. Lazio.\nFondata nel 1927 in seno alla polisportiva, \u00e8 una delle formazioni di rugby pi\u00f9 antiche e storiche del panorama rugbistico nazionale; essa vanta oltre venti partecipazioni nella massima divisione del campionato italiano di rugby a 15, della cui prima edizione fu finalista.\nStoria.\nLe origini.\nSulla scia del crescente successo del rugby in Italia negli anni venti, i quattro fratelli Vinci (in ordine di nascita: Eugenio, Paolo, Francesco e Piero), il romeno Andrei Bals, a Roma per motivi di studio, e il milanese Alessandro Squadrilli fondarono nel 1927 la sezione rugbistica della Polisportiva S.S. Lazio.\nIn quegli anni il fascismo intu\u00ec il valore di propaganda della disciplina e ne cavalc\u00f2 il crescente interesse; le Aquile debuttarono il 13 maggio 1928 allo stadio del P.N.F. davanti a circa spettatori non paganti contro il di Brescia, formazione della Milizia promossa dal segretario del PNF Augusto Turati, and\u00f2 in scena il primo incontro di rugby nella Capitale, vinto dai biancocelesti 17-0.\nUn mese pi\u00f9 tardi, nello stesso stadio, affront\u00f2 una formazione parigina. Il 14 ottobre e, a seguire, ospit\u00f2 il , imponendosi per 15 a 0; il match fu arbitrato da Stefano Bellandi, giocatore dell'.\nA dicembre fu invece il turno di un incontro di propaganda contro una rappresentativa torinese, che termin\u00f2 9-0 in favore dei laziali.\nL'esordio nel campionato nazionale.\nNegli ultimi mesi del 1928, la neonata Federazione Italiana Rugby decise di aprire le iscrizioni per il primo campionato nazionale di rugby; la S.S. Lazio, affiliatasi alla Federazione nazionale, fu inserita nel girone A insieme a e di Padova, presentandosi come una delle squadre favorite al titolo. La sezione rugby laziale, presieduta dall'ingegnere e segretario FIR Arnaldo Cortesi, corrispondente da Roma del quotidiano statunitense \"The New York Times\" e Premio Pulitzer per la corrispondenza nel 1946, present\u00f2 una formazione solida allenata dal tecnico britannico Thomas e capitanata da Eugenio Vinci.\nNel febbraio 1929 prese il via la Divisione Nazionale 1928-29 con sei squadre partecipanti suddivise in due gironi all'italiana.\nI biancocelesti si aggiudicarono tutti e quattro gli incontri della fase a gironi sconfiggendo i Leoni di San Marco sia all'andata sia al ritorno ed il Bologna all'andata (gara di ritorno omologata 6-0 in favore della Lazio causa dichiarata rinuncia), approdando cos\u00ec alle finali scudetto contro l'. Nella finale d'andata, giocata il 7 aprile allo stadio del PNF di Roma, la Lazio vinse per 5 a 0 grazie ad una meta di Piero Vinci trasformata da Giuseppe Bigi. La domenica successiva si disput\u00f2 il ritorno al Velodromo Sempione di Milano, dove le Aquile chiusero il primo tempo in vantaggio grazie ad una marcatura di Vinci IV; tuttavia, nel secondo tempo, due mete di Toby Baumann ed Erminio Vismara trasformate da Maffioli diedero la vittoria all'Ambrosiana per 10-3. Per decretare i campioni d\u2019Italia venne indetto uno spareggio in campo neutro: la finalissima si disput\u00f2 il 16 giugno al Velodromo di Bologna; l'Ambrosiana si aggiudic\u00f2 incontro e scudetto con il minimo scarto (3 a 0), grazie ad una meta contestata di Clemente Caccianiga al 30\u2019 del secondo tempo.\nIl secondo posto conquistato e l'onore di \"prestare\" 7 giocatori alla prima nazionale del rugby italiano, che esord\u00ec il 20 maggio a Barcellona contro la perdendo 0-9, furono segnali positivi per il futuro; tuttavia, il CONI decise di sciogliere la FIR ed incorporare la disciplina del rugby nella FIGC. Fu cos\u00ec che la S.S. Lazio Rugby venne sciolta.\nUn primo tentativo di rifondazione avvenne gi\u00e0 nel 1931 con la presidenza dell'on. Riccardo Barisonzo, con la squadra che venne ammessa d'autorit\u00e0 al campionato di Divisione Nazionale. Tuttavia, la Lazio si present\u00f2 con una rosa di giovani giocatori inesperti (fra i tanti: un acerbo Tommaso Fattori e Manlio Gelsomini), capitanati dall'unico superstite della formazione che raggiunse la finale nazionale, Tommaso Altissimi, che ricopr\u00ec anche il ruolo di allenatore. Durante la fase a gironi del campionato, i biancocelesti persero tre incontri su quattro cedendo a (0-28 e 0-40), squadra costituita per la maggior parte da ex giocatori della Lazio del 1929, e a nella gara di ritorno; l'unico punto in classifica fu frutto del pareggio contro i napoletani durante l'incontro d'andata, disputato allo stadio della Rondinella e terminato 0-0.\nIl tentativo di Barisonzo non ebbe s\u00e9guito e la sezione rugbistica della Lazio rimase inattiva per un ventennio.\nLa ricostituzione del club.\nLa societ\u00e0 si riform\u00f2 a fine 1951: il di quell'anno apparve sulle pagine del \"Corriere dello Sport\" un annuncio in cui la neocostituita U.S. Rugby Lazio, agli ordini di Vinci III, invitava tutti i giocatori non tesserati della citt\u00e0 a un allenamento presso i campi dell'Acqua Acetosa al fine di costituire una squadra da iscrivere al campionato; la squadra scese in campo per la prima volta un mese pi\u00f9 tardi durante un'esibizione di beneficenza, in un'amichevole contro il vinta 13-3.\nLa nuova societ\u00e0 cos\u00ec riformata si iscrisse al campionato di serie C e guadagn\u00f2 la serie B al primo anno di nuova attivit\u00e0 battendo 6-0 la Veneziana nelle finali promozione, grazie a due mete di Mario Ricciardi, che successivamente ricopr\u00ec tutti i ruoli all'interno del club: giocatore, medico, dirigente, allenatore, fino a divenirne il presidente. L'anno successivo Mario Barbieri subentr\u00f2 a Vinci a capo della Lazio e nel 1956 la serie A venne riconquistata nonostante l'eliminazione ai quarti di finale di promozione. I biancocelesti disputarono cinque stagioni consecutive in massima serie dal 1956-57 al 1960-61, raggiungendo le fasi finali soltanto durante la prima stagione di militanza e terminando in 4\u00aa posizione il girone A di semifinale. La S.S. Lazio prese parte ad altre tre stagioni di prima divisione nel 1962-63, nel 1966-67 e nel 1969-70, tutte culminate con l'immediata relegazione in serie B.\nIl giocatori di maggiore rilievo degli anni cinquanta e sessanta furono gli Azzurri Guglielmo Colussi, Piero Gabrielli, Aldo Mioni e Ivo Mazzucchelli, poi allenatore della prima squadra e presidente del settore giovanile laziale, e il sacerdote australiano John Cootes, a Roma per motivi di studio, futuro campione del mondo di rugby a 13 nel 1970.\nNegli anni settanta la S.S. Lazio torn\u00f2 a disputare due stagioni consecutive in serie A nel 1977-78, sponsorizzata Intercontinentale, e nel 1978-79, patrocinata Savoia. Alcuni giovani allievi di Aristide De Fazi: Ancillotti, Bernab\u00f2, Cinti, Luchini e Paganelli, vennero selezionati nell'Italia A, la seconda squadra nazionale, e successivamente in nazionale maggiore; Fabio Gianni fu il capitano di un'Italia Under-15 che ebbe in formazione ben nove giocatori della Lazio di Alberto Raimondi. Nel 1977-78 Dick Greenwood, ex internazionale e futuro allenatore della nazionale inglese, fu alla guida di una squadra che gareggi\u00f2 alla pari delle migliori formazioni del rugby italiano: , , , e ; quest'ultima, con otto Azzurri e due \"All Blacks\" in rosa, perse entrambi i derby contro le Aquile: la \"partita del fango\" sui campi dell'Acqua Acetosa, terminata col punteggio di 12-4, e il ritorno allo stadio Flaminio (12-10). I biancocelesti conclusero il campionato al 6\u00ba posto in classifica. Il biennio successivo, nonostante la presenza del \"Wallabie\" Gary Pearse, la squadra retrocedette in serie B; fu la fine di un ciclo che culmin\u00f2 con la relegazione in serie C1 nel 1982.\nNel 1981 inizi\u00f2 la presidenza di Mario Ricciardi che trov\u00f2 un accordo di sponsorizzazione triennale con la birra Peroni. Grazie alla struttura portante della prima squadra, costituita da diversi giocatori della formazione giovanile vicecampione d'Italia e da veterani laziali, tra cui l'internazionale Franco Paganelli, Ricciardi riusc\u00ec a riportare la Lazio in massima serie in soli due anni nel 1984; la guida tecnica venne affidata ad Ivo Mazzucchelli e Pier Luigi Bernab\u00f2. La S.S. Lazio fu nuovamente in serie A, ma le vicende si complicarono a causa di una profonda crisi dirigenziale e la retrocessione in serie B fu immediata.\nIl club torn\u00f2 comunque a disputare l'A2 e nel 1990-91 e nel successivo 1991-92, con lo sponsor Sweet Sweet Way, marchio impegnato nel settore dolciario. Nel secondo biennio, con il celebre Zinzan Brooke, capitano degli \"All Blacks\", Stephen Bachop, internazionale per e , e l'allenatore Manuel Ferrari, la formazione arriv\u00f2 a gareggiare i play-off per il salto di categoria. Proprio il tecnico argentino fu il primo in Italia a proporre la \"bajadita\", una particolare tecnica di spinta in mischia chiusa resa celebre dai \"Pumas\". Agli spareggi play-off la Lazio affront\u00f2 la Rugby Roma militante in A1, uscendo sconfitta nel doppio confronto con i punteggi di 22-28 e 3-28.\nNell'estate 1992 la Societ\u00e0 venne depennata per motivi economici dalla serie A2 1992-93, continuando a svolgere soltanto attivit\u00e0 a livello giovanile; il CUS Roma Rugby assorb\u00ec molti tesserati dalle varie categorie giovanili.\nNel mese di settembre, su iniziativa di alcuni ex giocatori, tra i quali Bernab\u00f2 e Mazzucchelli, nacque la scissionista Rugby Lazio, che venne inscritta al campionato di serie C2. Nella stagione 1993-94 anche la S.S. Lazio Rugby riprese l'attivit\u00e0 seniores dalla C2, conquistando l'immediata promozione in serie B vincendo tutte le partite compresi i due derby contro la neonata squadra laziale.\nIl sodalizio con l'U.S. Primavera.\nNel luglio 2000 il presidente dell'Unione Sportiva Primavera Rugby, Gianni Leonardi, si accord\u00f2 con il vicepresidente della S.S. Lazio Rugby, Pier Luigi Bernab\u00f2, per la realizzazione di un progetto ambizioso che inizi\u00f2 dall'unificazione delle categorie seniores e giovanili Under-17 ed Under-19 della S.S. Lazio e della ; la squadra assunse cos\u00ec la denominazione A.S.D. Lazio &amp; Primavera Rugby, conservando il codice d'iscrizione FIR della S.S. Lazio. Il presidente della neonata Societ\u00e0 fu Renzo Nostini.\nAl termine della stagione 2000-01 la prima squadra della Lazio &amp; Primavera, guidata in panchina dall'ex azzurro Stefano Barba, ottenne la promozione in serie A vincendo tutte le partite di serie B; le formazioni giovanili si distinsero nei rispettivi campionati con risultati ragguardevoli, raggiungendo quasi tutti gli anni le fasi finali nazionali e la finale nazionale Under-19 nel 2002-03; in quella stagione sportiva furono 23 gli atleti selezionati nelle varie nazionali giovanili di categoria.\nDal febbraio 2003 il club si pregi\u00f2 della presenza del nazionale Andrea Lo Cicero, in arrivo da , che nel biennio di permanenza ricopr\u00ec il doppio ruolo di giocatore e allenatore, totalizzando 17 presenze e 20 punti realizzati.\nIl ritorno alla Polisportiva.\nFinita la stagione sportiva 2005-06 termin\u00f2 la collaborazione con l'U.S. Primavera; Renzo Nostini rimase presidente del club fino alla sua scomparsa; nel luglio 2006 gli succedette l'avvocato Alfredo Biagini, ex giocatore del club e noto professionista, rilanciando il progetto iniziale che risultava oramai parzialmente esaurito. In occasione del campionato di serie A 2006-07 recuper\u00f2 il nome originale e, in accordo con la FIR, per ricordare la propria appartenenza alla Polisportiva S.S. Lazio quale sezione rugby della stessa, assunse il nome di Polisportiva S.S. Lazio Rugby 1927 AD.\nA luglio 2008 fu riassorbita la Rugby Lazio ASD che di fatto cess\u00f2 di esistere, la nuova Societ\u00e0 continu\u00f2 mantenendo il titolo sportivo della Polisportiva S.S. Lazio.\nDopo le sconfitte nelle semifinali play-off promozione di serie A 2007-08 e 2008-09, nella stagione di serie A1 2009-10 sotto la denominazione di \"Mantovani Lazio\", per ragioni di sponsorizzazione, centr\u00f2 la promozione in Eccellenza, la prima divisione, superando nelle semifinali play-off promozione; nella finale contro si laure\u00f2 anche campione d\u2019Italia di serie A grazie al netto risultato di 43-6. \nNegli anni 2010 il club partecip\u00f2 stabilmente al campionato d'Eccellenza, senza mai riuscire a raggiungere le semifinali play-off; il 6\u00ba posto in classifica generale al termine della stagione 2011-12, sotto la guida tecnica di V\u00edctor Jim\u00e9nez e Alfredo De Angelis, fu il risultato migliore nel nuovo millennio.\nIl 6 aprile 2012, al Chersoni di Prato, la Lazio disput\u00f2 la finale del Trofeo Eccellenza, la seconda competizione nazionale per importanza in sostituzione della Coppa Italia, contro il , abdicando di misura col punteggio di 20-23; l'estremo sudafricano Kobus de Kock fu miglior realizzatore del torneo con 39 punti all'attivo. L'anno successivo, in data 17 marzo 2013, allo stadio Zaffanella, i biancocelesti di Jim\u00e9nez giocarono nuovamente la finale del Trofeo Eccellenza contro il padrone di casa, perdendo nuovamente di misura per 21 a 25.\nSettore giovanile.\nAttualmente, al di fuori della formazione juniores che fa capo alla Societ\u00e0 della squadra seniores per regolamento federale, la Polisportiva Lazio Rugby Junior ASD \u00e8 la Societ\u00e0 responsabile del settore giovanile della S.S. Lazio dalla categoria Under-6 a quella Under-16 comprese.\nPi\u00f9 recentemente, la Nuova Tor Tre Teste Pol. Lazio Junior ASD \u00e8 la Societ\u00e0 di mini rugby ausiliaria con sede in zona Tor Tre Teste; ad essa fanno riferimento categorie dall'Under-6 all'Under-14 comprese.\nLa squadra juniores \u00e8 giunta diverse volte in finale del massimo campionato nazionale giovanile: nel 1978-79 perdendo 0-17 contro , nel 2002-03 (campionato Under-19, come Lazio &amp; Primavera) sconfitta per 14-15 dalla , nel 2008-09 abdicando contro il per 7-10, nel 2010-11 superata per 2-1 dai ai calci piazzati dopo il pareggio durante i tempi regolamentari.\nNel 1968-69 la Lazio si \u00e8 aggiudicata la Coppa Primavera, competizione di categoria inferiore rispetto al campionato juniores, arrivando in finale per altre tre volte nel 1971-72, nel 1984-85 e nel 2000-01.\nLa squadra Under-15/16 \u00e8 stata due volte finalista di campionato nel 2008-09 e nel 2009-10; nel 2010 e 2011 le rispettive formazioni Under-6/7 e Under-8/9 si sono aggiudicate il celebre trofeo \u201cCitt\u00e0 di Treviso\u201d, fino al 2016 noto come Trofeo Topolino.\nGiocatori di rilievo.\nGli Azzurri.\nDi seguito elencati i giocatori laziali convocati nella nazionale italiana:\nGli altri giocatori internazionali.\nDi seguito elencati i giocatori di maggiore rilievo internazionale che hanno vestito la maglia dello storico club romano:"}
{"id": "846853", "revid": "1005847", "url": "https://it.wikipedia.org/wiki?curid=846853", "title": "Marie-H\u00e9l\u00e8ne Aubert", "text": "\u00c8 stata consigliere regionale del Centro dal 1992 al 1998 e poi deputata dell'Eure-et-Loir dal 1997 al 2002, ricoprendo la carica di vicepresidente dell'Assemblea Nazionale dal 2001 al 2002.\nNell'Assemblea Federale dei Verdi tenutasi a Nantes nell'autunno 2002 ha sostenuto con Christophe Porquier la mozione \u00ab R\u00e9nover maintenant \u00bb (Rinnovare ora), che ha ottenuto il 18% dei voti, non riuscendo a diventare segretario nazionale del suo partito. \u00c8 stata una dei quattro portavoce dei Verdi fino alla sua elezione al Parlamento Europeo nel 2004.\nIl 13 giugno 2004 \u00e8 stata la capolista dei Verdi nella Circoscrizione Ovest (Bretagna, Paesi della Loira e Poitou-Charentes) venendo eletta eurodeputata.\n\u00c8 membro del comitato di patrocinio del Coordinamento francese per il decennio della cultura di pace e non violenza.\nAutrice del rapporto \"Gli OGM che fare?\" (2000) e relatrice del Protocollo di Ky\u014dto prima della sua ratifica da parte dell'Assemblea Nazionale."}
{"id": "846856", "revid": "125381572", "url": "https://it.wikipedia.org/wiki?curid=846856", "title": "Marquardo di Randeck", "text": "Biografia.\nOriginario della regione tedesca della Svevia, apparteneva alla famiglia dei signori di Randeck, che all'epoca governava la regione di Ochsenwang. Nato nel 1296 dal cavaliere Enrico di Randeck, venne educato dallo zio paterno Corrado, che era canonico e custode della citt\u00e0 di Augusta.\nLa carriera ecclesiastica di Marquardo inizi\u00f2 come prevosto della citt\u00e0 di Bamberga, in tale veste si un\u00ec al seguito inviato da Carlo IV a papa Clemente VI ad Avignone con l'incarico di gran cancelliere.\nFu nominato vescovo di Augusta nel 1348, dopo la rinuncia di Enrico III di Sch\u00f6negg. Nel 1354 accompagn\u00f2 l'imperatore durante il suo primo viaggio a Roma: la sua firma segu\u00ec immediatamente quella dell'imperatore. Il 21 maggio 1355 Marquardo si rec\u00f2 a Pisa per sedare una rivolta contro l'imperatore, la sua divisione venne sconfitta e lui fu ferito (anche se in modo non grave). Rimase a Pisa come capitano generale in Italia e come governatore regio responsabile per la riscossione del risarcimento dovuto dai ribelli.\nVicario imperiale contro i Visconti, fu sconfitto e catturato a Casorate Primo, presso Pavia, il 13 novembre 1356 da Lodrisio Visconti. Il 24 marzo 1365 gli fu conferito dall'imperatore il titolo di luogotenente e capitano generale del Friuli.\nPatriarca di Aquileia.\nNel 1365 il patriarcato di Aquileia era rimasto vacante. L'imperatore cerc\u00f2 di farlo nominare arcivescovo di Salisburgo. Papa Urbano V gli prefer\u00ec il candidato degli Asburgo, ma il 23 agosto lo nomin\u00f2 patriarca di Aquileia, carica che ricopr\u00ec fino al momento della morte, nel 1381.\nIl 7 giugno 1366, il patriarca Marquardo entr\u00f2 nella citt\u00e0 di Cividale del Friuli, sede del patriarcato, attraverso la porta di San Pietro, accolto con grandi onori da tutta la popolazione della citt\u00e0, che visse sotto questo patriarca il momento della sua massima potenza giurisdizionale. Nella cattedrale venne collocata in segno del potere temporale, una spada sguainata, che il patriarca ripose in una guaina bianca; tale evento viene ricordato ancora oggi, il 6 gennaio di ogni anno, nella Messa dello Spadone.\nPer l'occasione dell'entrata in citt\u00e0 del patriarca, venne convocato il Parlamento della Patria del Friuli. Il patriarca venne omaggiato con la consegna di prodotti della terra da parte dei deputati, che posero al suo servizio i loro feudi e gastaldie con le insegne e i soldati.\nMarquardo dovette per\u00f2 affrontare la difficile situazione lasciatatagli in eredit\u00e0 dal predecessore: il vicedomino Francesco Savorgnan riusc\u00ec a sconfiggere presso Fagagna i feudatari ribelli Gualtiero Bertoldo IV signore di Spilimbergo (che venne catturato), Villalta, Strassoldo, Pertistain e Ragogna con truppe degli Asburgo (1365); anche Venzone (in mani asburgiche) si arrese ai patriarcali e venne conclusa la pace con Alberto III e Leopoldo III \"Il Pio\" duchi d'Austria, ai quali restarono solo i beni patriarcali in Stiria, Carinzia e Carniola. Inoltre Marquardo ottenne il giuramento di fedelt\u00e0 da Ugo signore di Duino (1366) e rioccup\u00f2 Tolmino caduta in mano ai conti di Gorizia.\nMarquardo si dedic\u00f2 con impegno alla guerra contro la Serenissima: contro Venezia, alleata con i Visconti signori di Milano e con i Lusignano re di Cipro, si form\u00f2 l'alleanza tra il patriarca, Luigi I d'Ungheria, Alberto III e Leopoldo III \"Il Pio\" d'Asburgo, la repubblica di Genova, Enrico IV e Giovanni Mainardo conti di Gorizia e Francesco \"Il Vecchio\" da Carrara signore di Padova. Trieste venne attaccata dai veneziani e fu soccorsa da Leopoldo III con 10.000 uomini che affrontarono i veneziani nella valle di Montecavo mentre Taddeo Giustiniani sbarcava un contingente alle loro spalle, e furono sconfitti (5 settembre 1369) costringendo la citt\u00e0 alla resa. Con il trattato di Lubiana (30 ottobre 1370) il duca d'Austria usc\u00ec dall'alleanza; patriarcali, carraresi ed ungheresi furono sconfitti dai Veneziani sul Piave (1372) e presso Treviso (1\u00ba luglio 1373) dal doge Andrea Contarini, che impieg\u00f2 anche mercenari turchi. Le parti firmano la pace il 12 settembre 1373 riconfermando la situazione precedente alla guerra, con la sola eccezione di Feltre e Belluno tolte da Venezia a Francesco \"Il Vecchio\".\nIl patriarca non si diede per vinto e, durante la Guerra di Chioggia, approfittando dell'iniziale svantaggio veneziano, appoggiato da Leopoldo III \"Il Pio\" d'Asburgo con contingenti ungheresi e dalla flotta genovese invase l'Istria: Capodistria e Pola caddero mentre Pirano e Parenzo resistettero; nel mentre Trieste, che era stata di nuovo occupata, si liber\u00f2 per venire di nuovo assediata; Leopoldo III d'Asburgo accorse in supporto con 10.000 uomini ma fu nuovamente sconfitto; ma il 26 giugno 1380 prese definitivamente la citt\u00e0. In Istria i veneziani ripresero Capodistria e Pola e la guerra si chiuse con la pace di Torino 2 maggio 1381. Trieste rimase in mani patriarcali mentre furono persi alcuni territori in Istria.\nDotato di una profonda cultura giuridica, l'8 novembre 1366 a Sacile promulg\u00f2 le \"Constitutiones Patriae Foriiulii\" dette anche \"Codice Marquardiano\", il corpus delle leggi, soprattutto civili e procedurali, che form\u00f2 la base principale del \"diritto friulano\", in vigore fino alla fine del XVIII secolo, con la caduta della Serenissima. Il patriarca si dedic\u00f2 anche al restauro della Basilica di Aquileia, danneggiata da un grave terremoto nel 1348 e ricostruita in stile gotico.\nSotto l'amministrazione del patriarca Marquardo, il Friuli visse uno dei periodi migliori, caratterizzato, nonostante la guerre con i vicini, da pace e tranquillit\u00e0 interna.\nMarquardo mor\u00ec il 3 gennaio 1381 a Soffumbergo di Faedis e fu l'ultimo patriarca ad essere sepolto nella basilica di Aquileia. Alla sua morte segu\u00ec la guerra di successione al Patriarcato di Aquileia: scontri fra la fazione filoimperiale che appoggiava il futuro patriarca Filippo d'Alen\u00e7on e la fazione filoveneziana (chiamata \"La felice unione\"). Dopo non pochi danni ai territori del patriarcato prevalse la fazione filoimperiale, guidata da Giovanni da Barbiano."}
{"id": "846860", "revid": "767487", "url": "https://it.wikipedia.org/wiki?curid=846860", "title": "Sindarella suite", "text": "Sindarella suite \u00e8 un album del 1988 della cantante italiana Teresa De Sio."}
{"id": "846863", "revid": "1305772", "url": "https://it.wikipedia.org/wiki?curid=846863", "title": "E01", "text": ""}
{"id": "846865", "revid": "729019", "url": "https://it.wikipedia.org/wiki?curid=846865", "title": "Strategic Air Command", "text": "Lo Strategic Air Command o nella sua forma abbreviata noto con l'acronimo di SAC, fu dal 1946 al 1992 la struttura operativa della United States Air Force incaricata della detenzione e dell'impiego dell'arsenale nucleare strategico degli USA composto da bombardieri e missili balistici intercontinentali basati a terra. Il SAC, inoltre, controllava le strutture necessarie al supporto delle proprie operazioni, le squadriglie di aerocisterne per il rifornimento dei bombardieri, quelle di ricognizione strategica, comando e controllo e, fino al 1959 dei caccia di scorta.\nCostituito soprattutto su iniziativa del generale Curtis LeMay nelle fasi pi\u00f9 critiche della Guerra fredda, il SAC, la cui centrale di comando era situata a Omaha, nello stato del Nebraska, era l'elemento fondamentale dell'arsenale nucleare statunitense di deterrenza e doveva garantire costantemente la possibilit\u00e0 di sferrare una devastante rappresaglia massiccia contro l'Unione Sovietica in caso di attacco agli Stati Uniti. Dalla met\u00e0 degli anni cinquanta, il bombardiere strategico B-52 Stratofortress divenne il pilastro pi\u00f9 importante della deterrenza strategica del SAC.\nStoria.\nOrigine e primi anni.\nAlla fine del 1945, dopo la conclusione della seconda guerra mondiale, la dirigenza politico-militare degli Stati Uniti aveva iniziato a pianificare la riorganizzazione dell'United States Army Air Force per distaccarla finalmente dall'Esercito e trasformarla in una forza armata totalmente autonoma; il documento del Simpson Board descriveva in dettaglio questi piani per la \"...riorganizzazione dell'Esercito e delle Forze aeree...\". Nel gennaio 1946 il generale Dwight D. Eisenhower e il generale Carl Andrew Spaatz concordarono sugli aspetti pratici della riorganizzazione delle forze aeree e della costituzione formale della United States Air Force che sarebbe stata costituita da una serie comandi autonomi: Air Defense Command, Tactical Air Command, Air Transport Command, Air Technical Service Command, Air Training Command e soprattutto lo Strategic Air Command.\nLo Strategic Air Command fu ufficialmente costituito il 21 marzo 1946, con parte del personale e delle strutture delle Continental Air Forces, il comando risalente alla guerra incaricato della difesa aerea degli Stati Uniti continentali. Il SAC costitu\u00ec il suo primo quartier generale a Bolling Field nel Distretto di Columbia ma nell'ottobre 1946 trasfer\u00ec il suo posto di comando (HQ SAC) alla base aerea di Andrews Field nel Maryland. La forza iniziale del SAC fu di 37.000 militari.\nLa missione del SAC almeno teoricamente era di decisive importanza nel quadro dei piani di guerra studiati dai dirigenti americani; nel periodo immediatamente successivo alla fine della guerra mondiale in cui sembrava ancora possibile un accordo stabile con l'Unione Sovietica, si era discusso a lungo sull'eventualit\u00e0 di mettere al bando le armi atomiche di cui solo gli Stati Uniti erano in possesso e di potenziare un auspicabile \"governo mondiale\". L'inizio della Guerra fredda ben presto tuttavia mise in primo piano la pianificazione di una probabile guerra totale contro l'Unione Sovietica di Stalin. Il primo piano bellico, denominato Halfmoon, venne preparato dagli Stati Maggiori Riuniti nella primavera 1948; Halfmoon prevedeva che gli Stati Uniti avrebbero sferrato, dopo quindi giorni di guerra convenzionale, un \"blitz atomico\" con cinquanta bombe atomiche (successivamente aumentate fino a 133) che sarebbero state sganciate su 70 citt\u00e0 sovietiche, provocando la \"morte della nazione\" nemica.\nIn realt\u00e0 i primi anni di vita del SAC, nonostante le teorie e la pianificazione sulla guerra atomica, erano stati difficili e costellati di problemi organizzativi e tecnici. All'inizio il suo equipaggiamento era largamente insufficiente, disomogeneo e in parte inadeguato. L'aereo da bombardamento principale rimaneva il Boeing B-29 Superfortress dell'ultima parte della seconda guerra mondiale, ma alla fine del 1946, in seguito ai programmi di smobilitazione e riduzione delle spese militari, l'ordine di battaglia del SAC si limitava a nove gruppi di bombardieri, di cui sei equipaggiati di B-29 Superfortress. Il primo comandante del SAC, generale George Kenney aveva a disposizione inizialmente la sola Second Air Force, a cui si aggiunsero la Fifteenth Air Force e soprattutto, il 7 giugno 1946, la famosa Eighth Air Force, ma nonostante l'apparente incremento dell'ordine di battaglia, le forze del comando strategico erano ancora modeste. Nel 1946 inoltre gli Stati Uniti possedevano solo nove bombe atomiche funzionanti e appena ventisette B-29 pronti in ogni tempo a trasportarle e sganciarle in caso di guerra; inoltre la prontezza operative dei reparti era scarsa. Negli anni seguenti la situazione non miglior\u00f2: ancora nel 1948 alcune esercitazioni evidenziarono le carenze di addestramento degli equipaggi e la loro scarsa prontezza, i tempi richiesti per sferrare l'attacco atomico erano molto lunghi: almeno 35-45 giorni sarebbero stati necessari per preparare le forze. Nella primavera del 1948 un'ispezione segreta di Charles A. Lindbergh conferm\u00f2 la modesta efficienza del SAC.\nGli anni di LeMay.\nLe evidenti carenze del SAC, considerato in teoria l'elemento fondamentale della pianificazione di guerra americana basata sul \"blitz atomico\", resero essenziale un radicale miglioramento della sua efficienza; questo compito venne affidato al generale Curtis LeMay che il 19 ottobre 1948 sostitu\u00ec il generale Kenney e assunse il comando in capo. Il generale LeMay era il comandante della Eighth Air Force e durante la seconda guerra mondiale era divenuto famoso per la sua energia e aggressivit\u00e0, per aver ideato le tattiche del combat box e per aver condotto con brutale efficienza la guerra aerea contro il Giappone nel 1944-45. LeMay si era distinto anche dirigendo il ponte aereo di Berlino ed era considerato un esperto di armi atomiche avendo svolto funzioni di consulenza durante il progetto Manhattan e partecipato agli esperimenti di Bikini e alla pianificazione del progetto Halfmoon. Al momento del suo arrivo il SAC aveva solo 60 aerei disponibili per attacchi atomici, nessuno dei quali peraltro aveva un'effettiva capacit\u00e0 a lungo raggio contro l'Unione Sovietica.\nL'arrivo del generale LeMay al quartier generale del SAC, che il 9 novembre 1948 venne trasferito alla base aerea di Offutt, a Omaha, Nebraska, apport\u00f2 subito radicali cambiamenti; egli in primo luogo rivoluzion\u00f2 la catena di comando, destituendo molti ufficiali e assegnando gli incarichi di responsabilit\u00e0 agli esperti comandanti che avevano partecipato alle campagne di bombardamento in Germania e Giappone. LeMay inoltre cerc\u00f2 con la massima energia di esaltare lo spirito di corpo e l'orgoglio degli uomini del SAC con un sistema di riconoscimenti e punizioni collettive duro ma corretto. Il generale favor\u00ec la massima standardizzazione e metodicit\u00e0 delle procedure e delle tecniche di guerra; introdusse programmi di addestramento continui ed estenuanti per migliorare l'efficienza e stimolare nei suoi uomini al massimo livello il senso di allarme e di pericolo di fronte alle possibili emergenze nazionali che il SAC sarebbe stato chiamato a fronteggiare. Il generale LeMay era deciso ed ambizioso: egli riteneva essenziale centralizzare la catena di comando e il controllo sulle armi atomiche per garantire una risposta rapida e micidiale ad un possibile attacco sovietico. Il comandante del SAC avrebbe voluto disporre del pieno controllo dell'intero arsenale atomico americano che, secondo i suoi piani, avrebbe dovuto essere messo totalmente a disposizione del SAC e funzionare come \"un singolo strumento...diretto e controllato da una singola fonte\". Questi piani si scontravano con l'ostilit\u00e0 delle altre forze armate americane che vedevano con irritazione il crescente potere e la grande influenza di LeMay e degli ufficiali dello Strategic Air Command.\nAllerta a terra e allerta in volo.\nIl SAC diede sempre enorme importanza alla capacit\u00e0 di essere in grado di reagire il pi\u00f9 rapidamente possibile ad un attacco nucleare nemico, mantenendo sempre la possibilit\u00e0 di sferrare una rappresaglia atomica devastante. Nel periodo pi\u00f9 drammatico della Guerra fredda la minaccia maggiore venne ritenuto un possibile attacco nucleare di sorpresa sovietico; il generale LeMay nel 1956 inizi\u00f2 quindi ad attivare il sistema della cosiddetta Allerta a terra (\"Ground alert\") che prevedeva che almeno un terzo dei bombardieri B-52 fossero tenuti pronti negli aeroporti a decollare entro 15-30 minuti con armi nucleari sempre armate e attive. Questo programma venne ulteriormente potenziato negli anni fino ad includere circa la met\u00e0 dei bombardieri del SAC.\nBen presto il comando del SAC, guidato dal 1957 dall'aggressivo generale Thomas S. Power, propose un passo ulteriore proponendo la cosiddetta Allerta in volo (\"Airborne alert\") che, dopo alcuni programmi sperimentali e molte polemiche, venne infine attivato nel 1960 con la denominazione in codice di operazione Chrome Dome. Questo programma prevedeva che almeno dodici bombardieri strategici Boeing B-52 Stratofortress fossero sempre in volo contemporaneamente, tutti i giorni dell'anno per ventiquattro ore al giorno, armati ciascuno con quattro bombe termonucleari. Questi bombardieri percorrevano rotte precedentemente accuratamente stabilite in modo che almeno un B-52 si trovasse sempre a due ore di volo dagli obiettivi in Unione Sovietica. Nel periodo culminante della crisi dei missili di Cuba, il SAC si impegn\u00f2 in un impressionante sforzo di mobilitazione, rafforzando lo schieramento del programma di allerta in volo \"Chrome Dome\" fino a tenere in aria sulle rotte d'attacco fino a 65 bombardieri B-52 contemporaneamente per 24 ore al giorno.\nIl programma \"Chrome Dome\", che viene in parte descritto satiricamente nel film di Stanley Kubrick \"\", continu\u00f2 fino al gennaio 1968 quando venne interrotto in seguito soprattutto ai rischiosi incidenti di Goldsboro, Palomares e Thule in cui si temettero possibili esplosioni nucleari catastrofiche.\nScioglimento del SAC.\nNel 1992, a seguito dell'esaurirsi della Guerra fredda e della dissoluzione dell'Unione Sovietica, lo Strategic Air Command fu disattivato e il suo personale ed equipaggiamento venne ridistribuito tra gli altri comandi ancora operativi dell'USAF. Il centro di comando a Omaha in Nebraska venne trasformato contemporaneamente in quartier generale del nuovo comando strategico interforze, lo United States Strategic Command (USSTRATCOM), che in parte ha assunto il ruolo del SAC, prendendo la direzione delle forze di deterrenza nucleare dell'USAF e della United States Navy.\nAerei.\nMissili.\nQuesta \u00e8 la lista dei missili dispiegati sul campo dallo Strategic Air Command."}
{"id": "846868", "revid": "1305772", "url": "https://it.wikipedia.org/wiki?curid=846868", "title": "E04", "text": ""}
{"id": "846869", "revid": "1305772", "url": "https://it.wikipedia.org/wiki?curid=846869", "title": "E12", "text": ""}
{"id": "846871", "revid": "1305772", "url": "https://it.wikipedia.org/wiki?curid=846871", "title": "E13", "text": ""}
{"id": "846874", "revid": "1305772", "url": "https://it.wikipedia.org/wiki?curid=846874", "title": "E14", "text": ""}
{"id": "846875", "revid": "921573", "url": "https://it.wikipedia.org/wiki?curid=846875", "title": "Brian Cox", "text": "Biografia.\nFiglio del macellaio Charles McArdle Campbell Cox e dell'operaia Mary Ann Guillerline, suo padre mor\u00ec quando aveva 8 anni. Studia presso la London Academy of Music and Dramatic Art, dopo di che lavora assiduamente in teatro e partecipando a molti film tv e serie tv. La grande occasione arriva nel 1986, interpretando Hannibal Lecter nel film \"Manhunter - Frammenti di un omicidio\". Ha vinto per ben due volte, nel 1984 per \"Il teschio del ratto\" e nel 1988 per il \"Tito Andronico\" di Shakespeare, il Laurence Olivier Award.\nDagli anni novanta a oggi, molte sono state le sue interpretazioni, sia in ruoli minori che di spicco, diventando uno dei caratteristi pi\u00f9 ricercati. Partecipa a film come in \"Il processo di Norimberga\" dove interpreta il gerarca Hermann G\u00f6ring, ricevendo un Emmy Awards e una nomination al Golden Globe, \"L'agenda nascosta\", \"Rob Roy\" con Liam Neeson, \"Il collezionista\", \"Rushmore\", \"Il ladro di orchidee\", \"The Ring\", \"La 25\u00aa ora\", \"Troy\" di Wolfgang Petersen, \"Braveheart - Cuore impavido\" di Mel Gibson, \"Match Point\" di Woody Allen e \"Zodiac\" di David Fincher. Inoltre nel 2003 ha partecipato come doppiatore al videogioco \"Manhunt\" nei panni del regista snuff Starkweather e ha partecipato anche ad una puntata di \"Top Gear\" come ospite d'onore. Da febbraio 2010 \u00e8 rettore dell'Universit\u00e0 di Dundee.\nNel 2003 interpreta il \"villain\" William Stryker nel film \"X-Men 2\". Nel 2016 appare in qualche episodio di \"Penny Dreadful\", interpretando il padre di Ethan Chandler, che \u00e8 interpretato da Josh Hartnett. Il 5 gennaio 2020, vince il suo primo Golden Globe, per l'interpretazione nella serie televisiva \"Succession\".\nRiconoscimenti.\nGolden Globe\nPremio Emmy\nPremio Laurence Olivier\nSatellite Award\nScreen Actors Guild Award\nDoppiatori italiani.\nNelle versioni in italiano delle opere in cui ha recitato, Brian Cox \u00e8 stato doppiato da:\nDa doppiatore \u00e8 sostituito da:"}
{"id": "846880", "revid": "1305772", "url": "https://it.wikipedia.org/wiki?curid=846880", "title": "E16", "text": ""}
{"id": "846881", "revid": "247222", "url": "https://it.wikipedia.org/wiki?curid=846881", "title": "Ombre rosse (album)", "text": "Ombre rosse \u00e8 un album del 1991 della cantante italiana Teresa De Sio.\nLa canzone \"Colomba\" \u00e8 stata scritta, per la musica, da Tullio Ferro."}
{"id": "846882", "revid": "1305772", "url": "https://it.wikipedia.org/wiki?curid=846882", "title": "E17", "text": ""}
{"id": "846883", "revid": "1305772", "url": "https://it.wikipedia.org/wiki?curid=846883", "title": "E21", "text": ""}
{"id": "846884", "revid": "2051852", "url": "https://it.wikipedia.org/wiki?curid=846884", "title": "Duje Draganja", "text": "Ha vinto una medaglia d'argento alle Olimpiadi di Atene 2004 nei 50m stile libero.\n\u00c8 stato primatista mondiale dei 50m stile libero in vasca corta con 20\"81, tempo che gli ha permesso di vincere i mondiali in vasca corta 2008, migliorando il precedente primato di 20\"93 dello svedese Stefan Nystrand. Il record gli \u00e8 stato tolto pochi mesi dopo dal sudafricano Roland Schoeman che nuot\u00f2 in 20\"64 ai campionati nazionali."}
{"id": "846901", "revid": "324090", "url": "https://it.wikipedia.org/wiki?curid=846901", "title": "Corte speciale per la Sierra Leone", "text": "La Corte speciale per la Sierra Leone \u00e8 un tribunale internazionale creato dalle Nazioni Unite per giudicare i responsabili di crimini di guerra e crimini contro l'umanit\u00e0 commessi nel territorio della Sierra Leone dopo il 30 novembre 1996 durante la guerra civile in Sierra Leone. La corte ha sede a Freetown.\nStoria.\nIl 12 giugno 2000 il presidente della Sierra Leone Ahmad Tejan Kabbah scrisse una missiva all'allora segretario generale delle Nazioni Unite, Kofi Annan, per chiedergli l'istituzione di un tribunale speciale internazionale per giudicare in modo imparziale i criminali della guerra civile.\nIl 14 agosto dello stesso anno il Consiglio di sicurezza, su intercessione dello stesso Annan, stabil\u00ec con la risoluzione 1315 l'inizio dei negoziati tra l'ONU e il governo sierraleonese per la costituzione del tribunale.\nIl 16 febbraio 2002 l'ONU e il governo firmarono l'accordo che sanciva la costituzione della Corte. I membri della corte arrivarono a Freetown nel luglio dello stesso anno.\nStruttura.\nLa corte \u00e8 formata da quattro istituzioni: il Registro (si occupa delle questioni tecniche e dell'applicazione dei codici e dell'accordo), i giudici, il procuratore e la difesa d'ufficio.\nIl procuratore capo \u00e8 Stephen Rapp, procuratore generale del nord Iowa; il compito del procuratore \u00e8 di indagare sui crimini commessi e rappresentare l'accusa durante il processo.\nLa difesa d'ufficio \u00e8 un'assoluta novit\u00e0 nel diritto internazionale. La difesa \u00e8 costituita da un pool di avvocati internazionali che devono difendere gli imputati durante il processo; il capo della difesa \u00e8 Vincent Nmehielle.\nIl tribunale \u00e8 composto da due camere per il primo grado, con tre giudici ciascuna 4 nominati dall'ONU 2 dal governo sierraleonese, e una d'appello composta da 5 giudici, tre scelti dall'ONU due dal governo sierraleonino.\nAttualmente la composizione delle camere \u00e8 la seguente:\nCamera d'appello:\nIa Corte:\nIIa Corte:\nImputati.\nSono stati indiziati di crimini contro l'umanit\u00e0, crimini di guerra e violazione del diritto internazionale umanitario 11 persone:\nGli indiziati Foday Sankoh e Sam Bockarie sono morti durante il procedimento.\nI processi contro gli imputati vennero divisi in tre parti: il processo contro Kallon, Gbao e Sesay iniziato il 5 luglio 2004, il processo contro Norman, Fofana e Kondewa iniziato il 3 giugno 2004 e il processo contro il Consiglio delle forze armate rivoluzionarie iniziato nel marzo 2005.\nIl massimo della pena \u00e8 l'ergastolo, non \u00e8 contemplata la pena di morte."}
{"id": "846903", "revid": "110157", "url": "https://it.wikipedia.org/wiki?curid=846903", "title": "Un libero cercare", "text": "Un libero cercare \u00e8 un album del 1995 della cantante italiana Teresa De Sio"}
{"id": "846905", "revid": "1272592", "url": "https://it.wikipedia.org/wiki?curid=846905", "title": "Elezioni regionali in Sardegna del 1969", "text": "Le elezioni regionali in Sardegna del 1969 si tennero il 15 giugno.\nL'affluenza fu dell'86,4%.\nIn analogia alla creazione della regioni ordinarie, la durata della legislatura venne portata a cinque anni."}
{"id": "846906", "revid": "726373", "url": "https://it.wikipedia.org/wiki?curid=846906", "title": "San Andreas (romanzo)", "text": "San Andreas \u00e8 un romanzo scritto da Alistair MacLean, autore anche di \"I cannoni di Navarone\", \"Dove osano le aquile\" e \"Forza 10 da Navarone\".\nTrama.\nSulla \"San Andreas\", nave ospedale in navigazione da Murmansk ad Aberdeen attraverso il mar di Norvegia durante la Seconda guerra mondiale, quello che sembra un banale guasto ai motori diventa l'inizio di un incubo. Dapprima la nave viene attaccata da un Focke-Wulf Fw 200 Condor con bombe di piccolo calibro che danneggiano la nave nella sovrastruttura di comando ma non nei motori, poi un attacco di aerosiluranti affonda la fregata \"Andover\" di scorta, che nel frattempo aveva abbattuto il Condor. Una scialuppa raccoglie i superstiti di entrambi i mezzi, tra cui il pilota del Condor, tedesco di madre inglese.\nInizia una serie impressionante di sabotaggi ed omicidi con lo scopo di costringere la nave ad essere abbordata e rimorchiata in un porto in mano tedesca. Ma il nostromo, McKinnock, originario delle isole Shetland, insieme all'equipaggio superstite, d\u00e0 il via ad una serrata caccia alla spia, definita inizialmente \"furbacchione\", che fino alla fine ne riveler\u00e0 ben quattro a bordo, tutte con lo scopo di impedire l'arrivo della nave in Inghilterra. Poi la nave viene affiancata da un U-Boot che le intima di fermarsi e lasciarsi abbordare, ma viene speronato ed affondato dalla reazione del nostromo che ne aveva previsto l'azione. A causa delle cannonate sparate dall'U-Boot viene ucciso il primo \"furbacchione\", il dottor Singh, medico pakistano al servizio del nemico, mentre usava un trasmettitore nascosto in un kit medico di emergenza. Ma i sabotaggi e le aggressioni continuano, lasciando una traccia che porta agli altri sabotatori. Uno di essi \u00e8 un malato imbarcatosi a Murmansk nelle vesti di un sottufficiale silurista della Royal Navy, ma McKinnock, ex sottufficiale sommergibilista pluridecorato, lo smaschera.\nNel frattempo la nave, gi\u00e0 danneggiata dallo speronamento e dai colpi incassati, \u00e8 di nuovo pedinata dai \"Condor\" e da un altro U-Boot. Ma scoperto il secondo trasmettitore, mimetizzato nei resti della sala radio, l'equipaggio organizza un piano. La nave dirige su una rotta verso Aberdeen, ma accostando gradatamente verso le Shetland, in modo da potersi rifugiare a Scapa Flow o in un altro porto amico pi\u00f9 vicino. A poche decine di miglia dalla costa, il delirio del comandante dell'U-Boot affondato, che continua a ripetere la parola \"Edinburgh\", mette il nostromo sulla strada giusta: non \u00e8 la citt\u00e0, ma l'incrociatore affondato con venti milioni di sterline a bordo, pagamento da parte dei russi degli aiuti britannici di guerra.\nLa nave \u00e8 quindi carica di oro, motivo del perch\u00e9 non \u00e8 stata affondata ma ne \u00e8 stato tentato il dirottamento; il segreto \u00e8 uscito dai piani alti del governo. Ma alla fine, nonostante l'ulteriore attacco di un altro \"Condor\", depistano l'U-Boot che li pedina disattivando la trasmittente mentre il FW200 viene abbattuto da una coppia di Hurricane, una fregata li scorta allontanando l'U-Boot, e la San Andreas entra nel porto di casa di McKinnon.\nRiferimenti.\nCome indicato nella prefazione, molti fatti descritti nel libro sono veri, dalle condizioni nelle quali vivevano i marinai britannici negli anni tra le due guerre mondiali, alla descrizione delle navi Liberty e degli aerei tedeschi Focke-Wulf Fw 200 Condor. Vero \u00e8 anche l'episodio dell'incrociatore britannico \"Edinburgh\", cui il libro fa riferimento, che affond\u00f2 trasportando 4.750 kg di lingotti d'oro, recuperati in una complessa operazione solo nel 1981."}
{"id": "846907", "revid": "729019", "url": "https://it.wikipedia.org/wiki?curid=846907", "title": "InPhase Technologies", "text": "InPhase Technologies \u00e8 una societ\u00e0 sviluppatrice di dispositivi di archiviazione dati olografica.\nInPhase \u00e8 nata dai Bell Labs nel 2000.\nLa loro tecnologia promette dischi ottici dalla capacit\u00e0 del Terabyte.\nInPhase Technologies detiene attualmente il record per \"l'archivio dati di tipo ottico pi\u00f9 capiente a livello commerciale\" raggiungendo 515 Gigabit per pollice quadrato di media.\nIl suo primo prodotto \u00e8 un masterizzatore di dischi olografici per aziende, inizialmente previsto per la commercializzazione nel febbraio 2007 ma pi\u00f9 volte rimandato.\nIl modello \u00e8 \"Tapestry HDS-300R\" e costa 18.000 dollari. Consente di masterizzare dischi olografici da 300GB non compressi, ad una velocit\u00e0 di trasferimento di 20 MB/s con punte massime di 80 MB/s. \u00c8 costituito dal drive (l'unit\u00e0 di lettura/scrittura) e il media (il supporto su cui scrive e legge il drive). Il sistema utilizza il formato di registrazione WORM (\"Write Once Read Many\": una scrittura, molte letture) di tipo fisico di prima generazione. Il drive \u00e8 un elemento esterno, utilizza un laser con una lunghezza d'onda di 405\u00a0nm, ha un'interfaccia di tipo SCSI ed \u00e8 provvisto di quattro livelli di protezione dall'errore e verifica dei dati.\nIl media \u00e8 un disco di diametro di 130\u00a0mm spesso 3,5\u00a0mm di cui 1,5 sono di materiale fotosensibile. La InPhase Technologies dichiara che non ci sar\u00e0 perdita di dati per 50 anni, mentre se il supporto non viene usato, la sua vita sar\u00e0 di soli 3 anni; inoltre i cicli di lettura superano i 20 milioni."}
{"id": "846909", "revid": "124123", "url": "https://it.wikipedia.org/wiki?curid=846909", "title": "Corrado I di Zurlauben", "text": "Come suo padre e il suo fratello primogenito, Osvaldo I, si distinse nella battaglia di Kappel 1531; mor\u00ec a Zugo nel 1565. \nSuo figlio Michele, capitano delle guardie svizzere di Carlo IX, fu ucciso nel 1573 a la Rochelle. Continu\u00f2 la tradizione militare mercenaria il figlio Corrado II che serv\u00ec come lui in Francia; l'altro figlio G\u00e9rold fu tesoriere generale del Canton Zugo."}
{"id": "846911", "revid": "54354", "url": "https://it.wikipedia.org/wiki?curid=846911", "title": "InPhase", "text": ""}
{"id": "846915", "revid": "486946", "url": "https://it.wikipedia.org/wiki?curid=846915", "title": "Sciva", "text": ""}
{"id": "846917", "revid": "126257", "url": "https://it.wikipedia.org/wiki?curid=846917", "title": "Accosciato", "text": ""}
{"id": "846919", "revid": "287204", "url": "https://it.wikipedia.org/wiki?curid=846919", "title": "Istvan Vincze", "text": ""}
{"id": "846934", "revid": "1718925", "url": "https://it.wikipedia.org/wiki?curid=846934", "title": "Ny\u00edregyh\u00e1za", "text": "Ny\u00edregyh\u00e1za (in tedesco \"Birkenkirchen\", in slovacco \"N\u00edre\u010fh\u00e1za\", in romeno \"Mestec\u0103ne\u0219ti\", in yiddish \u05e0\u05d9\u05e8\u05e2\u05d3\u05d4\u05d0\u05d6, \"Niredhaz\") \u00e8 una citt\u00e0 di 117.689 abitanti, capoluogo della provincia di Szabolcs-Szatm\u00e1r-Bereg, nell'Ungheria nord-orientale. \u00c8 la settima citt\u00e0 del paese.\nAmministrazione.\nGemellaggi.\nNy\u00edregyh\u00e1za \u00e8 gemellata con:"}
{"id": "846936", "revid": "647919", "url": "https://it.wikipedia.org/wiki?curid=846936", "title": "109\u00b0 Congresso degli Stati Uniti d'America", "text": ""}
{"id": "846937", "revid": "151034", "url": "https://it.wikipedia.org/wiki?curid=846937", "title": "Corrado I di la Tour-Ch\u00e2tillon di Zurlauben", "text": ""}
{"id": "846938", "revid": "1439131", "url": "https://it.wikipedia.org/wiki?curid=846938", "title": "Renault Reinastella", "text": "La Reinastella \u00e8 un'autovettura di gran lusso prodotta tra il 1929 e il 1934 dalla Casa automobilistica francese Renault.\nStoria e caratteristiche.\nNascita del modello.\nA met\u00e0 degli anni venti del secolo scorso, il modello di punta della Renault, la 40CV, continuava a essere considerata una delle vetture pi\u00f9 lussuose e raffinate della sua epoca. Tuttavia, la 40CV era chiaramente oramai obsoleta dal punto di vista tecnico, essendo frutto di un progetto risalente ancora a 15 anni prima. Il suo motore a 6 cilindri, pur conservando le sue caratteristiche di funzionamento dolce e privo di scossoni, era comunque assediato da nuovi motori di Case concorrenti, motori che potevano rivaleggiare tranquillamente con il propulsore Renault. In una parola, la \"40CV\" ebbe raggiunto la sua massima evoluzione: pi\u00f9 in l\u00e0 di cos\u00ec non si poteva andare. Occorreva rimpiazzarla con un nuovo e pi\u00f9 moderno modello. Quando la 40CV debutt\u00f2 nel 1911, erano pochi i modelli con motore a 6 cilindri, ma nel primo dopoguerra si moltiplicarono notevolmente e nel 1926 divennero numerosi. Louis Renault decise che se il nuovo modello voleva mantenere una supremazia d'immagine oltre che di contenuti, avrebbe dovuto montare un nuovo motore, questa volta a 8 cilindri. La scelta di tale frazionamento, oltre che per motivi di prestigio, va ricercato anche nel fatto che poteva garantire un funzionamento ancor pi\u00f9 morbido di quello del motore della 40CV, gi\u00e0 notevole all'epoca.\nDurante la progettazione del motore, Louis Renault prov\u00f2 dapprima a realizzare un 8 cilindri in linea con monoblocco in un sol pezzo, ma alla fine opt\u00f2 per una configurazione un po' pi\u00f9 insolita: un quattro cilindri in linea centrale, con due bicilindrici sistemati rispettivamente avanti e dietro al primo blocco. Il nuovo motore manifest\u00f2 fin dall'inizio delle nuove esigenze di raffreddamento, per cui venne presa una decisione storica. Il radiatore, da sempre sistemato dietro il propulsore, e pi\u00f9 precisamente alla base del parabrezza, venne spostato anteriormente, in maniera tale da convogliare un maggior flusso d'aria ai condotti dell'acqua.\nDebutto.\nLa vettura definitiva venne omologata il 13 settembre 1928, per essere presentata al Salone di Parigi il 4 ottobre seguente. In realt\u00e0, non venne ancora utilizzata la definitiva denominazione di \"Reinastella\", ma quella di \"Renahuit\", un nome nato dalla fusione delle parola \"Rena\" (da Renault) e \"huit\" (\"otto\" in francese, riferendosi chiaramente all'architettura del motore). Poco tempo dopo, la denominazione cambi\u00f2 in \"Reinahuit\", per poi divenire finalmente \"Reinastella\".\nLa nuova vettura di punta della Casa della Losanga non manc\u00f2 di farsi notare, non solo per le sue dimensioni assai imponenti (circa 5.3 metri di lunghezza), ma anche per il suo nuovo frontale dotato di griglia del radiatore a vista, una soluzione che non ha tuttavia impedito a Louis Renault di mantenere un certo family-feeling con il resto della gamma (ancora con radiatore dietro il propulsore) proponendo comunque un frontale \"a spartivento\".\nLa commercializzazione ufficiale della \"Reinastella\" ebbe inizio solo all'inizio dell'anno seguente e nel corso dei suoi quattro anni di carriera avrebbe conosciuto alcune evoluzioni. La prima serie della \"Reinastella\" era nota con la sigla RM o Type RM, e si trattava del primo modello della serie \"Stella\", cio\u00e8 di quella serie di modelli caratterizzati da finiture ed equipaggiamenti di gran lusso. Dal punto di vista della commercializzazione, una delle caratteristiche della \"Reinastella\" fu il fatto che Louis Renault volle cominciare a costruire in proprio le carrozzerie della vettura, e fu per questo che fin dall'origine la \"Reinastella\" fu prodotta dalla Casa francese come limousine a sette posti e come berlina a cinque posti. Il patron della Casa della Losanga non manc\u00f2 comunque di fornire anche telai nudi che l'acquirente avrebbe poi fatto \"vestire\" secondo i suoi gusti ed esigenze. Nacquero quindi anche esemplari di \"Reinastella\" con carrozzerie cabriolet a due o a quattro posti, torpedo, coup\u00e9 e coup\u00e9 de ville.\nTecnica e motore.\nLa \"Reinastella\" si basava su un pianale in parte derivato da quello delle ultime \"40CV\", le \"NM\", delle quali conservava principalmente le soluzioni previste per la meccanica telaistica, vale a dire l'avantreno a balestre longitudinali e il retrotreno a balestre cantilever pi\u00f9 una balestra trasversale. Presenti anche quattro ammortizzatori idraulici a doppio effetto. L'impianto frenante era a quattro tamburi con servocomando. Una delle differenze pi\u00f9 significative nel telaio della \"Reinastella\" rispetto alla sua antesignana stava nell'allargamento delle carreggiate, in maniera tale da migliorare la stabilit\u00e0 su strada, ma anche l'abitabilit\u00e0 interna. In questo modo, la \"Reinastella\" si impose come uno dei modelli dalle carreggiate pi\u00f9 ampie nel suo segmento di mercato. Lo sterzo era a vite senza fine.\nIl suo motore a 8 cilindri in linea, il primo 8 cilindri di produzione Renault, era caratterizzato da una cilindrata di 7125 cm\u00b3 e arrivava a erogare una potenza massima di 110-115 CV, un valore un po' al di sotto della media di quei tempi, ma che privilegiava la coppia motrice e l'elasticit\u00e0 di marcia. Inoltre, si voleva che il motore conservasse la sua leggendaria e proverbiale affidabilit\u00e0. La potenza era comunque sufficiente per spingere la vettura a 125\u00a0km/h di velocit\u00e0 massima. Per quanto riguardava l'albero a gomiti, esso poggiava su nove supporti di banco.\nEvoluzione.\nLe prime Reinastella.\nLa \"Reinastella\" cominci\u00f2 quindi la sua carriera dalla linee di Billancourt, al prezzo di 180\u00a0000 franchi per le versioni carrozzate berlina e limousine dalla Casa, oppure a 130\u00a0000 franchi per il telaio nudo.\nNel primo anno di commercializzazione non si ebbero praticamente aggiornamenti di alcun genere, e cos\u00ec anche per quasi tutto il 1930. Le prime modifiche si ebbero solo a partire dal Salone di Parigi dell'ottobre 1930, quando il frontale della \"RM\" vide l'arrivo di una nuova griglia del radiatore con listelli verticali anzich\u00e9 orizzontali. Contemporaneamente, per\u00f2, anche la gamma vide una temporanea estensione con l'arrivo del modello RM1, destinato in seguito a sostituire la \"RM\", ma che per i primi mesi di commercializzazione l'avrebbe semplicemente affiancata. La \"RM1\" era caratterizzata da due novit\u00e0: il cambio a 4 marce e il motore a monoblocco in un sol pezzo. Si trattava di una versione dalle caratteristiche leggermente pi\u00f9 sportiveggianti rispetto alla \"RM\", tant'\u00e8 vero che venne proposta dalla Casa francese anche in una inedita carrozzeria berlina a due porte. La \"RM1\" era anche pi\u00f9 leggera, poich\u00e9 pesava circa 100\u00a0kg in meno rispetto alla \"RM\". Alla fine del 1930, la \"RM\" venne tolta di produzione, lasciando in listino solo la \"RM1\".\nLa carriera della \"RM1\" dur\u00f2 fino alla fine di agosto del 1931: a partire da settembre, infatti, la gamma \"Reinastella\" si sdoppi\u00f2 con l'arrivo di due nuovi modelli, entrambi presentati al Salone di Parigi. Da una parte la RM2, vera erede della prima \"RM\", motoristicamente identica a quest'ultima edugualmente equipaggiata con un cambio a 3 marce; dall'altra, vi fu l'arrivo della RM3, che invece and\u00f2 a raccogliere il testimone della \"RM1\", e si differenziava dalla \"RM2\" per il cambio a 4 marce. A tale proposito, va detto che all'atto della presentazione dei nuovi modelli alla stampa, Louis Renault non fece cenno a una possibile parentela tra il vecchio cambio a 4 marce della \"RM1\" e quello nuovo montato sulla \"RM3\", per cui le fonti sembrano concordi nell'affermare che si trattava di un cambio del tutto nuovo. Come la \"RM1\" voleva essere una versione leggermente pi\u00f9 grintosa della \"RM\", cos\u00ec anche la \"RM3\" si proponeva come declinazione sportiveggiante della \"RM2\", e anche la \"RM3\" propose quindi un telaio alleggerito, mentre la velocit\u00e0 massima super\u00f2 i 130\u00a0km/h. Le novit\u00e0 viste a Parigi nel 1931, per\u00f2, non riguardarono solo la gamma dei modelli, ma vi furono anche alcuni ritocchi estetici, specie nella calandra, meno spiovente e pi\u00f9 grande. In questo modo, le \"Reinastella\" prodotte a partire dal settembre 1931 si avvicinarono stilisticamente alle grosse Chrysler dell'epoca, dando luogo a discussioni sul fatto che la Renault si sia ispirata in maniera pi\u00f9 o meno pesante alle vetture d'oltreoceano. Ma dagli archivi delle due Case non risulta a ogni modo nessun documento che si riferisca a cause legali intentate dalla Chrysler nei confronti della Renault.\nLa Reinasport.\nVale la pena sottolineare come la \"Reinastella\" divenne fin dal suo debutto una vettura assai apprezzata per il fatto di essere saper compendiare il meglio che si potesse desiderare all'epoca da un'auto di gran lusso, senza eccessi ma nella giusta misura. Per questo divenne l'auto dei massimi esponenti politici dell'epoca, ma anche pi\u00f9 ricchi capitani di industria. Ma l'alone di mito che per questi motivi la \"Reinastella\" era riuscita a costruirsi intorno a s\u00e9 non apparve sufficiente agli occhi di Louis Renault: egli, infatti, avrebbe desiderato un esito commerciale pi\u00f9 incisivo per la sua vettura di gran lusso. In realt\u00e0, una fetta non indifferente della potenziale clientela era stata tagliata fuori dalla grave crisi finanziaria del 1929, che ha avuto pesanti ripercussioni anche nei primi anni del decennio seguente. Per questo, nell'estate del 1932, la gamma \"Reinastella\" venne tolta di produzione: l'ultima \"RM2\" venne prodotta l'8 giugno, mentre l'ultima \"RM3\" usc\u00ec dalle linee di montaggio il 28 luglio. A prendere il posto di questi due modelli sulle linee di montaggio di Billancourt ne venne introdotto uno solo, la Reinasport (sigla di progetto RM5), realizzata a partire dal telaio della meno costosa Nervastella con passo di 3,347\u00a0m oppure di 3,587\u00a0m (contro i 3,714\u00a0m di passo del telaio \"Reinastella\"), sul quale venne montato il motore da 7.1 litri della \"Reinastella\", ma riveduto e corretto in maniera tale da raggiungere una potenza massima di 130\u00a0CV e spingere la vettura a una velocit\u00e0 massima di 140\u00a0km/h. Il comparto trasmissione vide invece un nuovo ritorno del cambio a 3 marce, mentre la frizione, che di serie era bidisco a secco, poteva essere richiesta con sovrapprezzo nella versione automatica. Vi furono inoltre anche dei consistenti aggiornamenti al retrotreno.\nNon pochi esemplari delle precedenti \"Reinastella\" rimasero invenduti nei magazzini della Casa francese: come gi\u00e0 detto, la crisi economica colp\u00ec durante anche chi avrebbe potuto permettersi uno di quei modelli. Pertanto, la \"Reinastella\", pur non essendo pi\u00f9 in produzione, continu\u00f2 a figurare in listino, sebbene a prezzi pi\u00f9 bassi, e per questo motivo appare pi\u00f9 sensato dire che la \"Reinasport\" affianc\u00f2 la \"Reinastella\" anzich\u00e9 sostituirla. Ma sembra ci sia stato all'epoca anche un altro motivo per il quale la \"Reinastella\" venne tolta di produzione, un motivo pi\u00f9 tecnico. Infatti, dal 1933, Louis Renault decise di adottare la guida a sinistra su tutta la gamma dei suoi modelli, pertanto la \"Reinastella\", che montava ancora lo sterzo a destra, appariva poco conveniente da riadattare: meglio prendere il telaio della \"Nervastella\", gi\u00e0 con guida a sinistra, e montarvi il grosso motore del modello di punta. Nel periodo in cui la \"Reinasport\" affianc\u00f2 la \"Reinastella\", quest'ultima venne venduta a prezzi compresi tra i 90\u00a0000 franchi richiesti per un telaio nudo e i 98\u00a0000 richiesti invece per una limousine 7 posti. La \"Reinasport\", invece, basandosi su un telaio decisamente pi\u00f9 economico, venne venduta a prezzi compresi tra i 53\u00a0000 (telaio nudo) e i 75\u00a0000 franchi (berlina a due porte o coach). L'avventura delle prime \"Reinasport\" si concluse nel settembre 1933, e fino alla fine di quell'anno non vi furono altre novit\u00e0, probabilmente per smaltire ulteriori giacenze di magazzino.\nFu invece nel gennaio del 1934 che vi fu l'ultima evoluzione della \"Reinasport\", introdotta con la sigla di progetto ZS1: tale nuovo modello si basava anch'esso sul telaio della \"Nervastella\", e con simili misure di passo (vennero allungate entrambe di soli 5\u00a0mm), e conservava pure il generoso motore da 7.1 litri. Presentata gi\u00e0 nel settembre dell'anno precedente, l'ultima \"Reinasport\" parve inizialmente destinata a portare la sigla di progetto \"RM6\", ragion per cui alcune fonti utilizzano quest'ultimo codice per indicare tale modello. L'arrivo della \"ZS1\" vide anche una prima apparizione del concetto di carrozzeria aerodinamica applicato a una Renault della serie \"Reina\". La produzione di questo modello non si protrasse che per pochi mesi, fino al mese di maggio, quando venne tolta di produzione, sancendo la fine della serie \"Reina\".\nProduzione.\nIn totale vennero prodotti 404 esemplari tra \"Reinastella\" e \"Reinasport\", cos\u00ec distribuiti:\nNel conteggio viene solitamente compreso anche il primissimo prototipo del 1928 con motore monoblocco, per cui il totale raggiunge i 405 esemplari.\nLa Reinastella del 1992.\nIl nome \"Reinastella\" venne riutilizzato dalla Casa francese nel 1992, ma non per una vettura di lusso da produrre in piccola serie, quanto per un prototipo ultrafuturistico di auto volante utilizzato come attrazione all'Eurodisney di Parigi, di cui la Renault era sponsor ufficiale proprio a partire dal 1992 e fino al 2002."}
{"id": "846943", "revid": "2051852", "url": "https://it.wikipedia.org/wiki?curid=846943", "title": "Stefan Nystrand", "text": "\u00c8 uno specialista della velocit\u00e0, come testimoniano le 6 medaglie mondiali individuali e le numerose medaglie europee vinte in carriera sui 50 e 100 metri (stile libero, con una fortunata escursione nella rana).\nCarriera.\nNato come grande interprete della vasca corta e dei 50, Nystrand ha progressivamente allungato il suo raggio d'azione fino ai 100, ed \u00e8 costantemente cresciuto anche in vasca da 50 metri.\nStrepitoso il suo 2007, consacrato dal bronzo mondiale di Melbourne (nei 50) e soprattutto dal 47\"91 (seconda prestazione mondiale di sempre) nuotato nei 100 libero all'Open di Francia, in una gara perfetta nella quale ha fatto tremare il record mondiale di Pieter van den Hoogenband.\nMemorabili i suoi duelli nei 100 libero con Filippo Magnini in terra europea, che hanno per\u00f2 sempre sorriso al campione pesarese, che lo ha battuto due volte nel 2006 nella massima rassegna continentale: a Budapest in vasca lunga e a Helsinki in vasca corta.\nHa partecipato anche ai Giochi olimpici di Sydney 2000 e Atene 2004, cogliendo in quest'ultima un quarto posto nei 50\u00a0m sl.\nNuovo primatista del mondo di vasca corta nei 100 metri stile libero con il tempo di 45\"83 (22.09 - 23.74) battendo il precedente primato del mondo (46\"25) detenuto ex aequo da Ian Crocker e Roland Schoeman; detentore anche del record mondiale sui 50 stile libero con 20\"93"}
{"id": "846945", "revid": "647919", "url": "https://it.wikipedia.org/wiki?curid=846945", "title": "Don Diego de Acedo, el Primo", "text": ""}
{"id": "846946", "revid": "339392", "url": "https://it.wikipedia.org/wiki?curid=846946", "title": "Regole di Ayya", "text": ""}
{"id": "846951", "revid": "580", "url": "https://it.wikipedia.org/wiki?curid=846951", "title": "N\u0101r\u0101ya\u1e47a", "text": "N\u0101r\u0101ya\u1e47a (devan\u0101gar\u012b: \u0928\u093e\u0930\u093e\u092f\u0923; anche Mah\u0101 Vi\u1e63\u1e47u) \u00e8, nell'induismo, una manifestazione divina, solitamente identificata con Vi\u1e63\u1e47u.\nLa divinit\u00e0 di N\u0101r\u0101ya\u1e47a \u00e8 gi\u00e0 presente nel \"\u015aatapatha Br\u0101hma\u1e47a\" dove \u00e8 indicato come il \" Puru\u1e63a\" supremo, l'\"uomo\" primordiale cosmico origine di tutte le cose.\nNel \"Manusm\u1e5bti\" cos\u00ec viene riportata l'origine del suo nome:\nIl \"Mah\u0101bh\u0101rata\" lo indica come meta di tutti gli esseri. Anche per la \"Mah\u0101n\u0101r\u0101ya\u1e47a Upani\u1e63ad\" \u00e8 la divinit\u00e0 suprema. Con il \"Kath\u0101sarits\u0101gara\", XI secolo, egli \u00e8 ormai definitivamente identificato con Vi\u1e63\u1e47u.\nQuando, alla fine delle ere, \u015aiva distrugger\u00e0 con il fuoco ogni cosa, riportando l'intero cosmo nello stato di latenza, questo stato \u00e8 indicato come stato di N\u0101r\u0101ya\u1e47a e, come Vi\u1e63\u1e47u mantiene e presiede l'Universo, N\u0101r\u0101ya\u1e47a mantiene e presiede la notte cosmica. Egli risiede nello stato \"yogico\" detto \"nidr\u0101\" (dove conserva nella mente gli esseri del passato e quelli che nasceranno nel futuro), coricato sull'Oceano del diluvio subentrato alla distruzione di \u015aiva. Il suo giaciglio \u00e8 rappresentato dal serpente Shesha (lett. il \"resto\", ovvero ci\u00f2 che resta della distruzione, e quindi garanzia di un prossimo rinnovamento)."}
{"id": "846963", "revid": "339392", "url": "https://it.wikipedia.org/wiki?curid=846963", "title": "Mitologia ayyavali", "text": ""}
{"id": "846970", "revid": "647919", "url": "https://it.wikipedia.org/wiki?curid=846970", "title": "Senato U.S.A. nel 110\u00b0 Congresso (2007-08)", "text": ""}
{"id": "846972", "revid": "95049", "url": "https://it.wikipedia.org/wiki?curid=846972", "title": "Quarticciolo", "text": "Il Quarticciolo \u00e8 un'area urbana del Municipio Roma V di Roma Capitale. Fa parte della zona urbanistica 7B Alessandrina, nel quartiere Q. XXIII Alessandrino.\nSi trova all'angolo fra il viale Palmiro Togliatti (gi\u00e0 via Lucera) e la via Prenestina. La prima la separa, a ovest, dalla zona di Centocelle, la seconda, a nord, dalla zona di Tor Sapienza.\nStoria.\nNasce come borgata ufficiale nel biennio 1939-40, su progetto di Roberto Nicolini (1907 - 1977) dell'Ufficio progetti dell'Istituto Fascista Autonomo Case Popolari (IFACP), e la prima fase della sua costruzione venne ultimata nel triennio 1941-43. \u00c8 l'ultima realizzazione del programma delle borgate ufficiali promosso dal Governatorato della capitale.\n\"L'impostazione della borgata riprende il classico impianto ortogonale di romana memoria, formato da cardo (via Manfredonia) e decumano (via Ostuni), alla cui intersecazione corrisponde l'area della piazza giardino. Le due strade costituiscono il sistema di collegamento interno alla borgata, la cui vera porta d'ingresso \u00e8 data da via Castellaneta, posta obliquamente all'asse di via Manfredonia per far scoprire l'edificio principale a torre eretto sulla piazza.\"\nL'architettura della borgata \u00e8 composta da edifici con forte caratterizzazione formale (sebbene il basso livello manutentivo abbia portato, nei decenni successivi, a confondere qualit\u00e0 architettonica e manutenzione) e diverse tipologie edilizie. Il centro della borgata era identificabile nella Casa del Fascio:\n\"Il fabbricato 4 del lotto II, da erigere nello spiazzo centrale della borgata adibito a centro civico e di adunata, cio\u00e8 piazza del Quarticciolo, avrebbe ospitato ai piani inferiori la Casa del fascio e a quelli superiori alloggi popolarissimi: la sua altezza e alcuni particolari architettonici lo resero il fabbricato pi\u00f9 importante della borgata. Con una tipologia a torre e una forma prismatica che allude a una sorta di fortezza, si caratterizza per le forature quadrate delle finestre e per le strette asole delle logge.\"\nL'assegnazione dei primi 300 alloggi venne fatta a vantaggio di famiglie numerose con almeno sette figli (50 alloggi), mentre 100 furono\nassegnati a famiglie con quattro o cinque figli in condizioni di bisogno e con benemerenze militari e politiche. Gli altri alloggi furono assegnati a vedove di guerra, mutilati, squadristi, combattenti con almeno tre figli, famiglie in subaffitto con grave affollamento ad altre\ncategorie. Solo nel luglio del 1943, a seguito dei bombardamenti aerei un gran numero di sfollati e senza tetto occup\u00f2 le case del Quarticciolo ancora da ultimare.\nTra il 1943 ed il 1945, con il Quadraro, Centocelle, Torpignattara e il borghetto Alessandrino, il Quarticciolo fu protagonista della Resistenza contro l'occupazione tedesca di Roma. Questa era cos\u00ec intensa che i soldati della Wehrmacht spesso rinunciavano ad addentrarsi per le vie della zona a causa delle continue scorribande partigiane. Oltre alla presenza di numerosi partigiani e combattenti della Resistenza, il Quarticciolo era la base operativa della famosa banda del Gobbo (Giuseppe Albano).\nCultura.\nCinema.\nIl Quarticciolo \u00e8 stato, nel 2011, ambientazione principale del film \"Nessuno mi pu\u00f2 giudicare\".\nOdonimia.\nIl toponimo Quarticciolo deriva dalla distanza del quartiere da piazza di Porta Maggiore (raggiungibile tramite la via Prenestina), pari a quattro miglia.\nTutte le vie del quartiere sono dedicate a comuni della Puglia.\nSport.\nIl quartiere \u00e8 rappresentato nel calcio dalla A.S.D. Quarticciolo, militante, nella stagione 2015/2016, in Lega Nazionale Dilettanti, nel campionato di Seconda Categoria Lazio, girone G.\n\u00c8 inoltre presente la societ\u00e0 di volley \"Roma 7\" militante nel campionato nazionale di serie B."}
{"id": "846976", "revid": "2209726", "url": "https://it.wikipedia.org/wiki?curid=846976", "title": "Elizabeth Fraser", "text": "Conosciuta per essere stata la vocalist dei Cocteau Twins; successivamente ha collaborato con altri artisti.\nIn particolare, \u00e8 nota per essere la voce di \"Teardrop\" dei Massive Attack.\nIl suo stile vocale e i suoi testi, astratti e indecifrabili, insieme alle musiche lente e psichedeliche hanno dato vita al dream pop.\nBiografia.\nCon i Cocteau Twins.\nPartiti da suoni tenebrosi e claustrofobici, eredi della musica dei Siouxsie and the Banshees, nel 1984 la formazione (rimasta un duo dopo l'abbandono del bassista Will Heggie alla fine del 1983) si consolider\u00e0 con l'arrivo di Simon Raymonde, bassista e tastierista, cos\u00ec come succeder\u00e0 con il sound che, con il terzo album del gruppo, \"Treasure\", diventer\u00e0 quello che sar\u00e0 universalmente riconosciuto come dream pop,caratterizzato da melodie e arrangiamenti del tutto privi di una struttura fissa, che portano l'ascoltatore in un mondo onirico e visionario, il tutto reso ancora pi\u00f9 ancestrale dalla voce cangiante della Fraser che, cantando testi astratti e enfatizzati a tal punto da sembrare indecifrabili, passa magistralmente da una voce appena sussurata a picchi vocali e grida angosciate.\nCon i Dead Can Dance sono stati per la prima met\u00e0 degli anni '80 il gruppo di punta della cosiddetta musica darkwave e della stessa etichetta che li rappresentava, la 4AD, tanto che chiunque li ascoltasse li identificava nel cosiddetto \"suono 4AD\". Frequenti le collaborazioni con i Dif Juz, sia in studio che durante i live, nonch\u00e9 col progetto This Mortal Coil, con il quale realizzer\u00e0 uno dei brani indie pi\u00f9 famosi della storia, la cover di \"Song to the Siren\", brano degli anni '70 di Tim Buckley, ideato dal produttore Ivo Watts-Russel e formato da componenti di gruppi della stessa etichetta 4AD, .\nDurante gli anni in cui fece parte dei Cocteau, collabor\u00f2 anche con numerosi artisti come i Felt, Dif Juz (Extractions LP), Orbital (the Omen EP), i Future Sound of London (Lifeforms EP), the Wolfgang Press, Ian McCulloch, Jeff Buckley,con il quale realizz\u00f2 il brano \"All flowers in time bend towards the sun\".\nCollaborazioni dopo i Cocteau Twins.\nDopo lo scioglimento dei Cocteau Twins nel 1998, Elizabeth Fraser continu\u00f2 a collaborare con molti artisti, fra cui i Future Sound of London, Craig Armstrong, Massive Attack, e Peter Gabriel.\nContemporaneamente ha composto brani per le colonne sonore di svariati film, come \"In Dreams\", \"Cruel Intentions - Prima regola non innamorarsi\", \"The Winter Guest\" e \"Il Signore degli Anelli - La Compagnia dell'Anello\"; \u00e8 apparsa occasionalmente in collaborazioni speciali con altri artisti.\nNel 2005 ha partecipato all'album di Yann Tiersen \"Les Retrouvailles\". Canta in \"Kala\" e \"Mary\".\nCarriera solista.\nAl contrario delle collaborazioni, la carriera solista di Elizabeth \u00e8 stata piuttosto limitata. Nel 2000 \u00e8 uscito un white label chiamato \"Underwater\", in edizione limitata a 200 esemplari. Ha contribuito alla cover di \"At Last I'm Free\" degli Chic, nell'album \"Stop Me If You Think You've Heard This One Before\" uscito nel 2003. Nel 2004 \u00e8 stata invitata ad un'esibizione al London's Victoria and Albert Museum per il quale ha prodotto un pezzo, \"Expectant Mood\", non disponibile in commercio. A dicembre del 2006 New Musical Express riporta una possibile uscita di un album solista di Elizabeth verso primavera del 2007. L'album conterr\u00e0 otto tracce, tra i quali una cover. Nel 2009, dopo un lungo silenzio, la cantante pubblica finalmente un singolo, Moses, brano elettronico dedicato alla memoria di Jake Drake-Brockman, amico intimo e collaboratore musicale del suo compagno Damon Reece, morto in un incidente stradale nel settembre 2009. Dopo quattordici anni di assenza dalle scene, la Fraser annuncia nel suo sito ufficiale, inattivo da diversi anni, che si sarebbe esibita in concerto per tre date, il 4 agosto 2012 presso il Bath Pavilion, situato nei dintorni di Bath, nel Somerset e il 6 e 7 agosto durante il Meltdown Festival, una delle pi\u00f9 importanti rassegne musicali del Regno Unito, quest'anno presieduta da Antony Hegarty degli Antony and the Johnsons, dove avrebbe proposto personali re-interpretazioni di alcuni brani dei Cocteau Twins, pi\u00f9 altri brani inediti che sarebbero poi stati inseriti in un album di imminente uscita."}
{"id": "846979", "revid": "1428919", "url": "https://it.wikipedia.org/wiki?curid=846979", "title": "Keszthely", "text": "Keszthely (in sloveno \"Blatenski Kostel\", in tedesco \"Kesthell\") \u00e8 una citt\u00e0 dell'Ungheria occidentale che contava 21.201 abitanti nel 2008. \u00c8 situata nella provincia di Zala, e si affaccia sulla parte occidentale del lago Balaton.\nLa cittadina \u00e8 famosa archeologicamente e storicamente per avere dato nome alla cultura di Keszthely, sviluppatasi dopo la fine dell'impero romano d'occidente e fino all'arrivo dei Magiari nel X secolo. Il suo nome viene dalla lingua romanza di Pannonia con il significato di \"castello\" (\"Caestei\" in detta lingua, estintasi prima dell'anno 1000).\nAmministrazione.\nGemellaggi.\nKeszthely \u00e8 gemellata con:"}
{"id": "846982", "revid": "121090715", "url": "https://it.wikipedia.org/wiki?curid=846982", "title": "Jason Lezak", "text": "Distintosi particolarmente come staffettista a stile libero, ha vinto 7 medaglie olimpiche con la propria nazionale nelle staffette di 4 edizioni consecutive dei giochi olimpici: Sydney 2000, Atene 2004, Pechino 2008 e Londra 2012.\nImpressionante la prestazione che offr\u00ec alla squadra americana l'11 agosto 2008 nuotando la frazione conclusiva della staffetta record 4x100m stile libero alle Olimpiadi di Pechino, dove segn\u00f2 un parziale di 46\"06."}
{"id": "846983", "revid": "79968", "url": "https://it.wikipedia.org/wiki?curid=846983", "title": "El Ni\u00f1o de Vallecas", "text": ""}
{"id": "846985", "revid": "289247", "url": "https://it.wikipedia.org/wiki?curid=846985", "title": "Germania Superiore", "text": ""}
{"id": "846987", "revid": "79968", "url": "https://it.wikipedia.org/wiki?curid=846987", "title": "Il ragazzo di Vallecas", "text": ""}
{"id": "846988", "revid": "289247", "url": "https://it.wikipedia.org/wiki?curid=846988", "title": "Santa Caterina delle Ruote", "text": ""}
{"id": "846991", "revid": "138204", "url": "https://it.wikipedia.org/wiki?curid=846991", "title": "Cherie Booth", "text": ""}
{"id": "846993", "revid": "125149322", "url": "https://it.wikipedia.org/wiki?curid=846993", "title": "Aureliano Pertile", "text": "Biografia.\nNacque 18 giorni dopo il suo amico e conterraneo Giovanni Martinelli, in una famiglia molto modesta: il padre faceva il calzolaio.\nDa adolescente studi\u00f2 canto a Padova sotto la guida di Vittorio Orefice e successivamente a Milano con Manlio Bavagnoli, debuttando il 16 febbraio 1911 al Teatro Eretenio di Vicenza in \"Martha\".\nPur privo di un timbro naturalmente bello, riusc\u00ec a dare alla voce un assetto quasi perfetto. Riccardo Zandonai, dopo averlo ascoltato nel 1914 in \"Conchita\", ne intu\u00ec subito le eccelse qualit\u00e0 e nel 1916 lo volle alla Scala di Milano nella sua \"Francesca da Rimini\"; nel 1917 Giacomo Puccini lo scelse per interpretare a Genova \"La rondine\", mentre nel 1920, all'Arena di Verona, ebbe un grande successo in \"Mefistofele\" e \"Aida\".\nDopo l'esordio al Metropolitan di New York alla fine del 1921, l'anno successivo Arturo Toscanini lo scelse per interpretare alla Scala ancora \"Mefistofele\". Inizi\u00f2 da quel momento il sodalizio col grande direttore, che lo vide continuativamente presente nel teatro scaligero dal 1922 al 1929, nel piano toscaniniano del melodramma. Da allora Pertile venne considerato il \"tenore di Toscanini\" per antonomasia e partecip\u00f2 a quasi tutte le stagioni liriche della Scala sino al 1937, per chiudere nel 1943 con \"Un ballo in maschera\". Partecip\u00f2 alla tourne\u00e8 della Scala a Vienna e Berlino nel 1929 sempre con la direzione di Toscanini.\nSi esib\u00ec inoltre in tutti i pi\u00f9 importanti teatri lirici del mondo, tenendo a battesimo, tra molti altri lavori minori, le due opere omonime \"Nerone\", di Arrigo Boito (nel 1924) e \"Nerone\" di Pietro Mascagni (nel 1935). Chiuse la carriera al Teatro dell'Opera di Roma nel 1945, ancora con il \"Nerone\" Boitiano. Oltre a molti brani singoli, incise tre opere complete: \"Aida\", \"Il Trovatore\" e \"Carmen\".\nDal 1937 a fine carriera si ciment\u00f2 anche nell\"'Otello\".\nLasciate le scene, si dedic\u00f2 all'insegnamento al Conservatorio Giuseppe Verdi di Milano, ed ebbe tra i suoi allievi Virginia Zeani, Gino Penno, Eugenio Fernandi, Pier Miranda Ferraro, Angelo Lo Forese, Rosanna Carteri. La tomba di Aureliano Pertile si trova a Padova, al Cimitero Maggiore, zona C, in una cappella di famiglia.\nCaratteristiche vocali e artistiche.\nPertile non fu tenore popolare come lo furono Enrico Caruso e Beniamino Gigli, ma era apprezzato per l'eccellente tecnica e l'ottima attitudine scenica. Dalla sua voce ottenne emissione di mezza voce autentica, abbinata a rinforzi istantanei, sicurezza di passaggio e incisivit\u00e0. Grazie a tali virt\u00f9 tecniche, le sue interpretazioni comunicavano la sensazione di un'intensa partecipazione emotiva.\nSecondo il giudizio di Pl\u00e1cido Domingo, Pertile fu uno dei pochi artisti della sua epoca tuttora moderni; Mario Del Monaco riteneva che, prima della Callas, Pertile avesse riscoperto il recitar cantando; Alfredo Kraus, in un'intervista, lo ha definito \"il pi\u00f9 grande tenore di tutti i tempi\". Il suo rispetto per le indicazioni degli spartiti fu rigoroso, pur se, formatosi tra il tardo romanticismo ed il verismo, incorse in qualche eccesso di enfasi declamatoria.\nAlcuni critici lo considerano uno dei maggiori tenori verdiani di tutti i tempi. Interpret\u00f2 il \"Rigoletto\", \"La Gioconda\", \"Norma\", \"Pagliacci\", \"Andrea Ch\u00e9nier\", \"Adriana Lecouvreur\", \"Manon Lescaut\", \"Il Trovatore\", \"Lucia di Lammermoor\", \"Pagliacci\", \"Aida\" e \"Un Ballo in Maschera\". \nLa sua scuola di stile anticip\u00f2 sul versante tenorile con una nuova concezione di canto quello che \"Maria Callas\" fece nel secondo dopoguerra nel campo dei soprano.\nSi tenne lontano dalla tendenza dell'epoca di imitare il canto di \"Enrico Caruso\" per cercare di diventarne l'erede: al contrario di altri grandi tenori svilupp\u00f2 invece un suo proprio stile di canto adatto alla propria voce.\nFu anche un cantante eclettico, spaziando da tenore di grazia a tenore drammatico e a tenore lirico-spinto e di potenza."}
{"id": "846994", "revid": "1718925", "url": "https://it.wikipedia.org/wiki?curid=846994", "title": "Si\u00f3fok", "text": "Si\u00f3fok \u00e8 una citt\u00e0 di 24.031 abitanti situata nella provincia di Somogy, nell'Ungheria centro-occidentale.\n\u00c8 situata sulla sponda sud del lago Balaton ed \u00e8 una meta turistica famosa soprattutto per le sue spiagge.\n\u00c8 collegata a Budapest da una linea ferroviaria elettrificata a doppio binario.\nQua nacque il compositore Emmerich K\u00e1lm\u00e1n.\nSport.\nCalcio.\nLa squadra principale della citt\u00e0 \u00e8 il Bodajk Futball Club Si\u00f3fok."}
{"id": "846995", "revid": "486946", "url": "https://it.wikipedia.org/wiki?curid=846995", "title": "Campione (chimica)", "text": ""}
{"id": "846998", "revid": "73997", "url": "https://it.wikipedia.org/wiki?curid=846998", "title": "Ram it Down", "text": ""}
{"id": "847003", "revid": "767487", "url": "https://it.wikipedia.org/wiki?curid=847003", "title": "C\u0103lu\u0219ari", "text": "C\u0103lu\u0219ari (/k\u0259.lu'\u0283ar\u02b2/) \u00e8 la parola rumena per i partecipanti al tradizionale ballo popolare, il \"c\u0103lu\u0219\" oggigiorno \u00e8 ritrovato principalmente nel sud della Romania. \nLa danza assomiglia strettamente alla danza morris inglese, nella coreografia, il significato del ballo rituale della spada, e i costumi, e il ballo in s\u00e9 si crede sia stato preso in prestito dalla Dacia all'Europa Occidentale (Spagna, pi\u00f9 tardi Inghilterra) tramite i Celti o i Goti.\nLa parola pu\u00f2 anche essere compitata come \"c\u0103lu\u0219arii\" (c\u0103lu\u0219ari in rumeno), c\u0103lu\u0219eri, c\u0103lu\u0219, c\u0103lu\u0219el e anche calusari, calushari, caluserim e calusheri.\nEtimologicamente tutte queste varianze possono essere ripercorse a ritroso alla parola rumena \"cal\" (Cavallo), che deriva a sua volta dal latino \"caballus\".\nIl ballo tradizionale \u00e8 messo in scena dai valachi della Serbia e della Bulgaria."}
{"id": "847009", "revid": "110157", "url": "https://it.wikipedia.org/wiki?curid=847009", "title": "Coppa Italia 2007 (pallacanestro femminile)", "text": "La Coppa Italia di pallacanestro femminile 2007 (chiamata anche Final Four 2007) si \u00e8 disputata il 14 e il 15 febbraio al PalaMazzola di Taranto. Vi hanno preso parte le quattro squadre che al termine del girone d'andata del campionato di Serie A1 occupavano i primi posti in classifica: Germano Zama Faenza, Phard Napoli, Levoni Taranto e Trogylos Priolo.\nHa vinto il torneo il Club Atletico Faenza, sponsorizzato dalla Germano Zama. \u00c8 la prima volta che la squadra romagnola conquista la Coppa Italia. Il premio MVP \u00e8 stato assegnato a Simona Ballardini e quello per la migliore giovane a Chiara Pastore."}
{"id": "847010", "revid": "1272592", "url": "https://it.wikipedia.org/wiki?curid=847010", "title": "Elezioni regionali in Sardegna del 1974", "text": "Le elezioni regionali in Sardegna del 1974 si tennero il 16 giugno.\nL'affluenza fu dell'87%."}
{"id": "847015", "revid": "729019", "url": "https://it.wikipedia.org/wiki?curid=847015", "title": "Rivolta batava", "text": "La rivolta batava ebbe luogo nella provincia romana della Germania inferiore tra il 69 e il 70. I ribelli batavi, guidati da Gaio Giulio Civile, riuscirono a distruggere quattro legioni, infliggendo sconfitte umilianti all'esercito romano, ma dovettero poi arrendersi al generale Quinto Petilio Ceriale. Dopo la stipula della pace la situazione torn\u00f2 normale, ma i Romani mantennero una legione stabilmente in zona.\nContesto storico.\nL'anno dei quattro imperatori.\nLa rivolta batava si materializz\u00f2 nell'anno dei quattro imperatori, durante il quale vi fu un susseguirsi di pretendenti al trono imperiale, poich\u00e9 questa popolazione germanica ritenne fosse un'opportunit\u00e0 particolarmente favorevole il fatto che ci fosse tanta discordia tra i Romani.\nLe forze di ausiliari batavi.\nI Batavi erano una popolazione germanica, che abitava la regione oggi denominata Gheldria (nei Paesi Bassi), nei pressi del delta del fiume Reno (\"Rhenus bicornis\"), conosciuto anche come \"Insula Batavorum\" (\"Isola dei Batavi\", poich\u00e9 circondata dai rami del Reno), parte della provincia romana della Germania inferiore. Un tempo sottomessi ai Catti, migrarono in quel territorio. Stato cliente di Roma, erano una popolazione abile nella guerra, sia come cavalieri, sia come marinai e nuotatori.\nAvendo ottenuto il privilegio di essere esentati dal \"tributum\" romani (tassa diretta sulla terra, richiesta normalmente ai \"peregrini\"), essi furono costretti a fornire all'Impero romano uno sproporzionato numero di unit\u00e0 di truppe ausiliarie (tanto che Tacito dice che sono impiegati nell'esercito \"come fossero frecce o armi\", \"velut tela atque arma\"), durante la dinastia giulio-claudia: un'\"Ala\" di cavalleria e \"cohortes equitatae\". Diverse coorti erano state impiegate da Gaio Svetonio Paolino nel 61, sotto Nerone, nella spedizione contro i Britanni e avevano servito con Agricola (quattro in tutto) contro Calgaco, combattendo la battaglia del Monte Graupio.\nI Batavi avevano inoltre fornito la maggior parte della guardia personale di Augusto (\"Germani corpore custodes\"), che prest\u00f2 servizio fino almeno al 68\u00a0d.C. Una formazione scelta di cavalleria di Batavi era stanziata nel territorio all'epoca della rivolta ed era in grado di passare il fiume con cavalli e armamento senza alcun impedimento.\nForze in campo.\nLegioni distrutte a \"Castra Vetera\" dai rivoltosi e non ricostituite: V \"Alaudae\" e XV \"Primigenia\". Legioni di guardia a \"Mogontiacum\" e poi ricostituite sotto altri nomi: IIII \"Macedonica\", divenuta IIII \"Flavia Felix\" e XVI \"Gallica\" (divenuta XVI \"Flavia Firma\"). Altre legioni coinvolte: I \"Germanica\", fusa con la VII di Galba per diventare la VII \"Gemina\"; VIII \"Augusta\"; XI \"Claudia\"; XIII \"Gemina\"; XXI \"Rapax\"; II \"Adiutrix\"; I \"Adiutrix\"; VI \"Victrix\".\nGli \"auxilia\" dei Batavi ammontavano a circa 5.000 armati, implicando che durante l'intero periodo Giulio-Claudio, circa il 50% di tutti i maschi dei Batavi che veniva arruolato (dai 16 anni) potrebbe essere stato impiegato nelle unit\u00e0 ausiliarie. E bench\u00e9 i Batavi costituissero solo lo 0.05% della popolazione totale dell'Impero romano (stimata in 70 milioni circa, nel 23\u00a0d.C.) costituivano il 4% circa dell'intera forza ausiliaria. Essi erano considerati dai Romani come una forza validissima (\"fortissimi\", \"validissimi\") tra i loro auxilia. Prestavano servizio tra gli \"auxilia\" romani sia con unit\u00e0 di cavalleria, sia di fanteria, utilizzando perfette tecniche per attraversare a nuoto fiumi, indossando armature e armi pesanti.\nLa rivolta.\nLa crescente ostilit\u00e0 di Civile e dei batavi.\nGaio Giulio Civile (letteralmente: \"Giulio il cittadino\", chiaramente un nome latino adottato dopo aver ottenuto la cittadinanza romana, non il suo nome nativo) era un principe ereditario dei Batavi e prefetto di una coorte ausiliaria. Aveva servito per 25 anni nell'esercito romano, ottenendo la cittadinanza come veterano; si era distinto per il servizio in Britannia, dove le otto coorti dei Batavi avevano contribuito alla guerra in maniera egregia durante i primi anni della conquista dell'isola a partire dal 43.\nDopo che le coorti dei Batavi furono ritirate dalla Britannia e trasferite in Italia nel 66, Civile e suo fratello (altro prefetto di coorte) furono arrestati dal governatore della Germania inferiore con l'accusa di sedizione. Il governatore ordin\u00f2 l'esecuzione del fratello, mentre Civile, che come cittadino romano aveva il diritto di appellarsi all'Imperatore, fu inviato a Roma in catene per essere giudicato da Nerone. Fu per\u00f2 rilasciato dal successore, Galba, il quale per\u00f2 sciolse i Germani corpores custodes, composti principalmente da Batavi, con il pretesto di un suo appoggio nei confronti di Gneo Dolabella, i cui giardini erano attigui al loro accampamento senza nessuna gratifica per la loro costante fedelt\u00e0 ai Cesari. Anche sotto Vitellio, Civile aveva rischiato la condanna, essendo stato accusato dall'esercito, ma era stato risparmiato. Da questi fatti derivava, secondo Tacito, il profondo malanimo di Civile e la volont\u00e0 di rivalsa contro i romani.\nNello stesso tempo, le relazioni tra le coorti dei Batavi e la legione (la \"XIV Gemina\") a cui erano sottoposte ormai da 25 anni (dall'invasione della Britannia), peggiorarono notevolmente, degenerando in aperto conflitto almeno in due occasioni. Contemporaneamente l'Impero romano fu coinvolto in una nuova guerra civile (esattamente un secolo dopo la battaglia di Azio). Il governatore della Germania inferiore, ordin\u00f2 quindi di arruolare pi\u00f9 truppe possibili, costringendo i Batavi a fornire un numero di uomini superiore a quanto era stato in passato stabilito nei trattati. La brutalit\u00e0, la corruzione dei centurioni romani nell'eseguire gli ordini (compresi alcuni episodi di violenze sessuali su giovani uomini), portarono ad un profondo malcontento da parte dei Batavi, fino a indurli a meditare la ribellione.\nCivile progett\u00f2 cos\u00ec di tradire i romani. Allo scopo di non trovarsi esposto ad ostilit\u00e0 da pi\u00f9 parti nel caso si fosse apertamente distaccato dal popolo romano, finse inizialmente lealt\u00e0 a Vespasiano e al suo partito, mostrandosi condiscendente verso Antonio Primo, ma nel contempo ricevendo raccomandazioni da Ordeonio Flacco, legato consolare nella Germania superiore, sulla possibilit\u00e0 di inscenare turbolenze nella provincia della Germania inferiore, trattenendo ivi le proprie forze, onde mettere a mal partito Vitellio.\nCivile rompe gli indugi.\nDopo le cautele iniziali, il popolo decide di eleggerlo a capo della sollevazione. Convocati in un bosco tutti i maggiorenti della nazione, tiene un banchetto ufficiale, dal momento che era usanza presso i popoli germanici discutere delle questioni di interesse collettivo durante tali cerimonie. Prosegue Tacito:\nNon v'era pi\u00f9 ragione a quel punto di rimanere schiavi di un popolo ormai allo sbando, che non dava a mostrare nemmeno l'ombra di un governatore in una provincia abbandonata a prefetti e centurioni. Per di pi\u00f9 \"i loro accampamenti erano ormai solo presidiati da vecchi e ricchi bottino\". Schieratosi cos\u00ec inizialmente dalla parte di Vespasiano, l'allora governatore della Siria, rotti dunque gli indugi, inizia a chiamare a s\u00e9 le vicine genti barbariche invitandole a prendere parte alla rivolta: manda messi ai Canninefati, suborna gli ausiliari di Britannia.\nLa rivolta si trasform\u00f2 in una lotta per l'indipendenza. Civile approfitt\u00f2 del fatto che alcune legioni erano assenti dal limes renano a causa della guerra civile, e quelle presenti erano sotto-dimensionate. In aggiunta, i comandanti romani e i loro subalterni erano divisi nell'essere fedeli all'uno o all'altro imperatore.\nLa guerra.\nI primi successi di Civile.\nMessaggeri terrorizzati portavano la notizia al legato Ordeonio Flacco che i campi romani nella terra dei Batavi erano stati distrutti, le coorti erano state spazzate via e il potere di Roma era apertamente rinnegato. In breve la rivolta si era propagata all'intera regione: un certo Brinnone era stato elevato a re dei Canninefati e, tratti a s\u00e9 i Frisi, aveva massacrato due coorti romane adiacenti al mare. Il seme della ribellione aveva raggiunto subito le schiere ausiliarie germaniche e anche la flotta presente sul Reno. I ribelli quindi, raccolti in formazione a cuneo, si dettero ad assaltare le 24 navi romane rimaste esposte dopo l'incendio dei posti fortificati. Le azioni dei romani furono ostacolate dal fatto che una coorte di Tungri pass\u00f2 con tutte le insegne a Civile e gli stessi ausiliari batavi della ciurma intralciavano le mansioni dei marinai e dei difensori. La \"Classis Germanica\" (flotta militare sul Reno), largamente composta da truppe dei Batavi, cadde del tutto sotto il controllo di Civile.\nDopo questo successo, Civile punt\u00f2 ad allargare ancora il coinvolgimento delle popolazioni vicine, inviando messi ai Germani e richiedendo solidariet\u00e0 alle Gallie. Scrive infatti Tacito che l'intento di Civile era di \"accaparrarsi il dominio di quelle ricchissime e fortissime regioni\":\n Procedette quindi a rispedire presso le rispettive popolazioni i prefetti delle coorti ausiliarie catturati, mettendo i prigionieri di fronte all'alternativa se partirsene o rimanere a sostenere la rivolta.\nA quel punto Ordeonio Flacco impart\u00ec al legato Munio Luperco di uscire incontro a Civile con le sue due legioni, la V \"Gallica\" e la XV \"Primigenia\", avendo ausiliari degli Ubii e dei Treviri a dar man forte. I batavi per\u00f2, messe alle spalle dei combattenti le famiglie come era loro costume e incoraggiati dallo sfoggio delle insegne delle coorti catturate, riuscirono a vincerle grazie anche alla defezione improvvisa di un\"'Ala\" di cavalleria dei Batavi e allo sbando degli alleati Treviri e Ubii. Gli avanzi delle legioni sconfitte messe in fuga riuscirono a chiudersi dentro il campo fortificato di \"Vetera\".\nDiverse coorti di Batavi e Canninefati, che stazionavano a \"Mogontiacum\" insieme alla legione \"XIV Gemina\", raggiunte dai messi di Civile mentre si dirigevano a Roma su comando di Vitellio, chiedendo a Flacco concessioni tracotanti per avere un pretesto alla rivolta, si ammutinarono e unirono a lui, riuscendo a sconfiggere e disperdere a \"Bonna\" la \"legio I Germanica\" di Erennio Gallo, sostenuto da coorti di Tungri e Nervii, che tentava di impedire loro di tornare nei loro territori d'origine. In quell'occasione si rivelarono gravi le mancanze di Flacco, titubante e restio allo scontro, incapace di concertare una manovra d'insieme con la legione di Gallo, che fin\u00ec per affrontare da solo i ribelli.\nE cos\u00ec Civile si trov\u00f2 a comandare almeno 12 unit\u00e0 (pari a circa 6.000 armati) di truppe ausiliarie ben addestrate ed equipaggiate, oltre ad un numero imprecisato di leve provenienti dalla trib\u00f9 originaria dei Batavi, e numerosi armati delle vicine trib\u00f9 germaniche che, nel frattempo, si erano unite alla causa. Numerose altre unit\u00e0 ausiliarie, di origine germanica o gallica, inviate contro Civile, disertarono, tanto da coinvolgere la rivolta al resto della Gallia Belgica, compresi i Tungri, i Lingoni e i Treviri.\nDivisioni intestine e ulteriori rovesci dei romani.\nFlacco intanto affid\u00f2 a Gaio Dillio Vocula, comandante della \"legio XXII\", dei legionari scelti tratti dalla \"IV Macedonica\" (stanziata a \"Mogontiacum\") e gli intim\u00f2 di avanzare sulla riva del Reno. Egli stesso l'avrebbe sostenuto, pur con gli acciacchi della gotta, al comando della flotta lungo il fiume. Intanto tra le truppe serpeggiava il sospetto contro lo stesso Ordeonio Flacco: l'esercito lo accusava di aver fatto uscire da Magonza le coorti batave (quando invece l'ordine era venuto da Vitellio), di aver peccato di lentezza, trascurando le mene di Civile. Tacito, immedesimandosi nelle legioni, rivolge un'intemerata a Flacco:\nRaggiunti i quartieri di Bonna, dove aveva sede la I legione, i soldati di stanza continuavano a riversare addosso a Ordeonio le responsabilit\u00e0 della recente sconfitta ad opera delle coorti batave (quella della \"I Germanica\"). Da Bonna poi l'esercito fu trasferito presso \"Colonia Agrippinensis\", dove accorrevano rinforzi dalle Gallie, mentre nelle regioni circostanti era un montare di sollevazioni ai danni dei romani e il malanimo dei soldati non veniva a spegnersi. Cos\u00ec le legioni, operando un cambio al vertice, scelsero un nuovo comandante nella persona di Dillio Vocula, cui Ordeonio Flacco, messo in ombra, trasfer\u00ec il comando supremo.\nVocula, dopo essersi riunito con la \"XVI Gallica\" a \"Novaesium\", decise immediatamente di risollevare l'animo dei soldati, ormai seriamente compromesso, iniziando una campagna di ritorsione contro i Cugerni, incuneati tra gli Ubi e i Batavi, che avevano stretto un patto con Civile, forte dell'apporto di un totale di quattro legioni (la \"XXII Primigenia\", la \"IV Macedonica\", la \"I Germanica\" e la \"XVI Gallica\"). In qualit\u00e0 di coadiutore di Vocula, Erennio Gallo, scampato precedentemente al disastro della I legione, rimaneva a Gelduba. Le divisioni in seno all'esercito per\u00f2 non si attenuavano: la cattura di una nave da parte dei ribelli, la sconfitta di una corte di rincalzo inviata da Gallo e l'accusa rivolta dagli sconfitti, nonch\u00e9 dallo stesso Gallo, che responsabile dell'ennesimo disastro fosse l'odiato Ordeonio tendente a Vespasiano (inviso invece alla truppa), costrinse a intervenire Vocula per evitare una ribellione.\nIntanto per\u00f2 Civile ingrandiva il suo esercito e il seguito della rivolta, saccheggiando e riducendo in soggezione le terre degli Ubii (pi\u00f9 renitenti alla sollevazione e pi\u00f9 romanizzati) e dei Treviri; nel contempo cercava di far insorgere Menapii e Morini.\nIl 24 ottobre del 69 nella seconda battaglia di Bedriaco Vespasiano prevaleva definitivamente su Vitellio. Alla notizia, giunta per bocca di Antonio Primo (l'uccisore di Vitellio), i legionari e gli ausiliari apparvero divisi: i primi nicchiavano, apparendo ancora favorevoli a Vitellio, i secondi invece schierandosi senz'altro col partito flaviano. Sotto le pressioni di Flacco tutti si piegarono, sebbene \"obtorto collo\", al giuramento di fedelt\u00e0 a Vespasiano. A Gelduba, dove restava l'esercito, si provvide ad apprestare un'ambasceria guidata da Alpinio Montano per andare a riferire a Civile che smettesse di combattere e arrestasse la rivolta. La risposta di Civile fu un discorso di incitamento ulteriore alla ribellione del suo popolo:\nCivile, trattenuta una parte di truppe, decise di mandare ad affrontare Vocula le forze dei germani e le coorti esperte, guidate da Giulio Massimo e Claudio Vittore. Catturati i quartieri invernali della cavalleria ausiliaria presso \"Asciburgium\", presero alla sprovvista il grosso dei romani presso Gelduba. Le coorti ausiliarie dei Nervi, subito sbaragliate, si diedero a ripiegare, mentre le forze legionarie, ammassate presso il vallo, venivano colpite inesorabilmente e le insegne finivano in mano nemica. L'intervento improvviso e inaspettato per i romani delle coorti di Vasconi (fatte arruolare da Galba) in avvicinamento al campo, rovesci\u00f2 per\u00f2 le sorti della battaglia: assaltati alle spalle, i batavi intimoriti vennero sgominati con la gran parte della loro fanteria. La loro cavalleria riusciva per\u00f2 ad evadere indenne con le insegne e i prigionieri.\nConcluso questo scontro senza esito, e avuto termine con esito fausto il tentativo di forzare l'assedio sotto le mura di \"Vetera\" (Civile infatti, allentando la presa sulla citt\u00e0, interruppe per breve tempo l'assedio), Vocula, irrobustito dall'aggiunta di truppe scelte provenienti dalla V (\"Gallica\") e dalla XV legione (\"Primigenia\"), si ritir\u00f2 a Gelduba e di qui a \"Novaesium\". Civile, che era riuscito a intercettare delle coorti inviate a \"Novaesium\" per incettare grano (dal momento che il fiume era in mano ai batavi), dopo che queste erano arretrate su Gelduba, occup\u00f2 questo forte. L'arrivo delle truppe in aggiunta a Novesio rese gli animi pi\u00f9 arditi. I soldati della I, della IV e della XXII legione avanzarono infatti con insistenza la richiesta di donativo, avuta notizia dell'invio di denaro da Vitellio, sennonch\u00e9 Ordeonio la soddisf\u00f2, ma in nome di Vespasiano, che aveva da poco prevalso sul rivale. Questo fatto fu l'evento definitivo di rottura con le truppe le quali, largamente tendenti al partito vitelliano, mosse da antico risentimento contro Flacco, colpevole a loro giudizio di gravi mancanze per tutto il durare della rivolta, fomentano una violenta insurrezione e, nottetempo, strappato Ordeonio dal letto, lo ammazzarono sul posto. Vocula, invece, vicino a quella sorte, la scamp\u00f2 riuscendo a fuggire dall'accampamento con un travestimento.\nCivile intanto riscuoteva sempre pi\u00f9 successo tra le popolazioni non solo galliche, che gettavano le armi al suo approssimarsi, ma anche dei Treviri, mentre tra i romani non si placava la discordia tra la truppa e quadri dell'esercito, nonch\u00e9 tra le stesse legioni, dal momento che quelle della Germania superiore (la IV e la XXII) rifiutavano di unire la propria causa a quella delle truppe settentrionali (assediate a \"Vetera\" o messe a mal partito e incalzate dai Batavi a Gelduba e nel territorio circostante). Dopo l'uccisione di Ordeonio per\u00f2 i soldati responsabili (della I, della IV e della XXII) ritornarono sui propri passi e, complice anche il naufragio delle forze vitelliane a causa della recente morte di Vitellio, proposero al fuggiasco Vocula di fare giuramento di fedelt\u00e0 a Vespasiano e conferirgli il comando supremo.\nLe manovre di Classico e l'\"impero della Gallia\".\nMorto Vitellio, Civile abbandonava ogni infingimento (fintanto che fosse sopravvissuto il rivale di Vespasiano poteva simulare fedelt\u00e0 a quest'ultimo) e metteva in atto il progetto di insurrezione definitiva della Gallia. Il momento appariva a Civile proficuo: lacerata dalla recente guerra civile, Roma si trovava ad affrontare la penetrazione di Sarmati e Daci in Mesia e Pannonia, un duro conflitto imperversava in Giudea (assedio di Gerusalemme), mentre il Campidoglio, negli scontri tra vitelliani e flaviani era andato distrutto appresso al tempio di Giove, e pareva plausibile financo l'eventualit\u00e0 di una prossima fine dell'impero. Scrive infatti Tacito:\nOltretutto, i senatori gallici, ai quali Claudio aveva aperto l'ingresso in Senato, inviati da Otone a incitare i connazionali a sollevarsi contro Vitellio, si diceva si fossero stretti in accordo per tradire l'impero nel caso che fosse proseguita un'ininterrotta catena di violenze che potesse guastare alle stesse libert\u00e0 delle genti galliche.\nDopo la morte di Ordeonio Flacco, ex-comandante in capo dell'esercito romano del Reno deposto dai propri soldati perch\u00e9 favorevole a Vespasiano, Giulio Classico, prefetto di un reparto di cavalleria dei Treviri e nobile di stirpe, meditando un proprio piano di potere, inizi\u00f2 a scambiare messaggeri con Civile, sebbene ancora al comando dell'\"ala\" ausiliaria nell'esercito romano, comandato da Vocula.\nLa congiura per sovvertire il potere romano in Gallia e costituire un \"Imperium Galliarum\" indipendente (che non va confuso con l'Impero delle Gallie creato da Postumo nel III secolo), orchestrata da Classico, fu organizzata assieme al treviro Giulio Tutore e al lingone Giulio Sabino. Il piano fu elaborato in una casa di Colonia Agrippina, assieme ad alcuni maggiorenti Ubi e Tungri: si sarebbero dovuti bloccare i presidi alpini, corrompere le legioni, ucciderne i legati e infine far scattare l'insurrezione generale.\nI capi dei Treviri e dei Lingoni simulavano lealt\u00e0 a Vocula, al fine di spingerlo a operare contro Civile, mentre meditavano di tradirlo al momento propizio. Vocula si fece trarre cos\u00ec in inganno e si fece piegare da Classico alla promessa di muoversi per attaccare Civile, che in quel momento stava assediando due legioni romane a \"Castra Vetera\". Quando furono nei pressi della citt\u00e0 assediata, Classico e Tutore, essendo avanzati col pretesto di esplorare, contattarono Civile e i suoi impegnati nell'assedio di \"Vetera\" e ratificarono l'alleanza (\"pacta firmavere\"), decidendo di porre un campo separatamente dal resto dell'esercito romano. Vocula, dopo aver tentato di convincere Classico minacciandolo delle conseguenze cui andava incontro (prendendo ad esempio ci\u00f2 che era successo a Sacroviro e Vindice), subodorando l'inganno, si ritir\u00f2 verso \"Novaesium\".\nVocula, scartata l'idea della fuga, rimase sul campo e tenne un infervorato discorso alle truppe della I e della XVI legione. Conscio ormai dell'inclinazione generale delle truppe all'adesione alla rivolta, tuttavia, medit\u00f2 nella sua tenda se suicidarsi o aspettare l'assassinio per mano dei suoi stessi uomini. Classico a quel punto per affrettare la fine del comandante, sped\u00ec un disertore, un certo Emilio Longino, al campo romano per prenderne il posto. Longino, assassinato Vocula e ridotti in catene i legati Erennio e Numisio (della I e della XVI legione), ricevette il mantello di porpora e i fasci, simboli del potere legatizio, e pronunci\u00f2 il giuramento tradizionale delle legioni, consacrando l'esercito alla causa dell'Impero delle Gallie. Lo stesso fece fare Tutore per tutti i presidi esistenti lungo la riva superiore del Reno. Ora veniva il turno delle legioni di Vetera, le sole ancora a resistere alle richieste di resa di Civile. I quartieri invernali delle coorti, della cavalleria e delle legioni della provincia vennero, quindi, rasi al suolo o dati alle fiamme, tranne quelli di Magonza e Vindonissa, che soli avevano prestato fedelt\u00e0 all'impero delle Gallie.\nCivile intanto, dopo la strage delle legioni arresesi a Vetera ad opera di bande impazzite di Germani, ripulitosi della \"sua chioma fluente e rossiccia\" che aveva fatto crescere dall'inizio delle ostilit\u00e0, decise di non aderire al progetto dell'impero Gallico di Classico, anzi essendo pronto a scontrarsi con questi sicuro della propria superiorit\u00e0. Mand\u00f2 inoltre il legato Mucio Luperco, comandante delle legioni sconfitte e poi asserragliatesi a Vetera, in cattivit\u00e0 presso di lui, dalla pitonessa Velleda, giovane donna della trib\u00f9 dei Brutteri nota per le capacit\u00e0 profetiche e per aver predetto a Civile il suo successo, ma durante il tragitto Luperco fu ucciso.\nCivile e Classico consolidano il potere.\nLa XVI legione, dopo aver fatto scempio dei simboli della legione e delle insegne imperiali e aver accaparrato quanto ci fosse di prezioso, venne cos\u00ec trasferita da \"Novaesium\" a \"Augusta Treverorum\". Scrive Tacito:\nLa XVI quindi si ricongiunse con la \"I Germanica\" stanziata a Bonna. Unica a scegliere di non seguire Santo \u00e8 la cavalleria picentina, la quale se ne part\u00ec per Magonza e, incontrato sulla strada l'assassino di Vocula, Longino, rivolse contro di lui le armi.\nIncerto era il destino di Colonia Agrippina. Civile e Classico erano indecisi se consentirne il saccheggio e la distruzione (la citt\u00e0 era odiata dalle genti di oltre Reno per la sua floridezza), oppure renderla comune a tutti i Germani. I Tencteri, a mezzo di un'ambasceria, compiacendosi per il loro \"ritorno nel corpo e nel nome della nazione germanica\", avanzarono richieste all'assemblea di Colonia (questa era composta di cittadini \"optimo iure\"), richiedendo la distruzione delle mura, l'uccisione dei romani presenti in citt\u00e0 e l'esproprio dei loro beni. Gli Agrippinesi replicarono che avrebbero preferito mantenere le mura, e che il massacro dei romani avrebbe finito per coinvolgere loro stessi (gran parte di loro era infatti in parentela stretta con romani), tale era il livello di romanizzazione raggiunto nella colonia. Quest'ultima, accolte le sue guarentigie dai Batavi, accett\u00f2 l'alleanza, e a rendere pi\u00f9 sacro l'accordo raggiunto tra Civile e la Colonia Agrippina viene resa arbitro della sanzione la sacerdotessa Velleda.\nCivile continuava nell'attrarre a s\u00e9 le vicine popolazioni; sottomessi i Sunici e organizzate le loro forze in coorti, dovette affrontare la ribellione di un certo Claudio Labeone, a capo di una banda raccogliticcia di Betasi, Tungri e Nervii, sconfitto grazie al passaggio dalla sua parte dei due capi Tungri (Campano e Giovenale), che gli consegnarono l'intera loro gente. Lo stesso fecero poi Betasi e Nervii, inquadrati nel suo esercito.\nNel frattempo, anche un altro capo gallo, Giulio Sabino, si ribell\u00f2 all'impero dopo aver aderito inizialmente alla rivolta batava. La sua sedizione fu dettata non solo dalla sua vanit\u00e0, ma anche dalla pretesa di essere un discendente di Gaio Giulio Cesare per parte di sua nonna. Si fece infatti salutare come Cesare, e inizi\u00f2 una guerra contro i Sequani, che per\u00f2 lo sconfissero. I Remi, a quel punto, valutata la tenuta dell'alleanza a seguito della vittoria dei Sequani, convocarono nel proprio paese una grande assemblea della genti galliche.\nLa risposta romana.\nA Roma le notizie allarmanti che giungevano, davano motivo di angoscia al console Gaio Licinio Muciano, il quale era incerto se partire egli stesso e lasciare il potere al giovane Domiziano, figlio pi\u00f9 piccolo di Vespasiano, oppure consegnare il comando delle legioni a Petilio Ceriale o Annio Gallo, generale otoniano, sui quali aveva tuttavia dubbi sulle effettive capacit\u00e0 militari.\nSi andarono allestendo ad ogni buon conto le manovre per la risposta romana con il richiamo delle legioni da varie parti dell'impero: quelle vittoriose, come l'VIII, l'XI, la XIII, la XXI vitelliana, tra le recentemente arruolate venne scelta la II; tutte queste vennero fatte muovere verso le Alpi Pennine e Cozie e il monte Graio (dove \u00e8 il Piccolo San Bernardo); dalla Britannia venne fatta rientrare la XIV, la VI e la I dalla Spagna. La notizia del richiamo delle legioni giunse in pochi giorni ai ribelli che si trovavano radunati nella terra dei Remi per una grande assemblea, dove un capo ribelle treviro esaltato di nome Giulio Valentino, infervorava gli animi aizzando contro i romani. Dall'altra parte Giulio Auspice, per contrappeso, teneva a freno gli animi e consigliava di avviare trattative coi romani. Rimaneva peraltro irrisolta la questione di quale personalit\u00e0 dovesse far carico della conduzione della guerra.\nLo schieramento ribelle appariva oltretutto impreparato a questo punto che la guerra si faceva estremamente gravosa. Oltre l'assenza di una \"leadership\" (Civile era alle prese con Claudio Labeone e non si curava granch\u00e9 dei preparativi, mentre altrettanto disinteressato appariva Classico), non v'era una strategia di opposizione alle legioni, n\u00e9 si era provveduto a bloccare i valichi alpini o proteggere con presidi la riva superiore della Germania.\nI tempi erano ormai stretti ed i ribelli batavi e galli si fecero cogliere impreparati. La XXII legione infatti in breve tempo riusc\u00ec a muoversi da Vindonissa, mentre le forze ausiliarie di Sestilio Felice fecero irruzione attraverso la \"Retia\". A questi si aggiunsero gli \"Equites singulares Augusti\" di Giulio Brigantico, figlio di una sorella di Civile. Tutore, assistito dalle forze dei Treviri e contando sulla fedelt\u00e0 delle legioni di \"Mogontiacum\", in un primo tempo era riuscito a rafforzare le file con l'apporto di Vangioni, Ceracati e Triboci: queste truppe, tuttavia, quando si fecero incontro ai romani tornarono nei ranghi romani assieme ai legionari.\nTutore cos\u00ec, abbandonata Magonza, si ritir\u00f2 di gran carriera a \"Bingium\", passando la \"Nava\" e tagliando il ponte sul fiume. La presenza di un guado e la sua scoperta da parte della coorte di Sestilio gli fu fatale: presi di sorpresa i Treviri furono massacrati. La plebe gallica in urto coi capi, che cercarono rifugio presso popolazioni rimaste fedeli a Roma, inizi\u00f2 a disperdersi nelle campagne. Le due legioni (la I e la XVI) che erano state trasferite a Novesio dopo l'adesione alla rivolta fecero immediatamente giuramento di fedelt\u00e0 a Vespasiano, dopodich\u00e9 si ritirarono presso i Mediomatrici per sfuggire all'ira di un furibondo Valentino, capo treviro, che assieme a Tutore riusc\u00ec per il rotto della cuffia a far rientrare il suo popolo nell'alleanza, mettendo a morte per ritorsione i legati delle due legioni romane che erano stati fatti prigionieri(Numisio ed Erennio).\nA questo punto si fece vivo Ceriale, il quale fece ingresso a Magonza. Subito apprest\u00f2 i preparativi, infervorando gli animi e deciso a cogliere l'occasione della debolezza del nemico. Diede l'ordine di rispedire alle rispettive terre le truppe ausiliarie galliche (ritenute ormai completamente inaffidabili), dichiarando di poter fare affidamento unicamente sulle legioni, decisione che peraltro mise in buona luce l'autorit\u00e0 romana presso gli stessi galli, che preferivano versare tributi in denaro, piuttosto che di sangue dei figli.\nCivile e Classico, turbatissimi dalla rapidit\u00e0 dell'azione romana, mettevano in guardia Valentino dall'accettare battaglia in campo aperto. Mentre intanto le legioni rifugiatesi presso i Mediomatrici venivano comandate di avanzare, Ceriale in tre giorni a tappe forzate, con nove ore di marcia al giorno, giunse a Rigodulo presso i Treviri, dove si era asserragliato Valentino con trincee e baluardi. Qui diede ordine alla fanteria e alla cavalleria di avanzare sul colle: dopo qualche rallentamento dovuto ai lanci della cavalleria, al primo cozzare col nemico, i Treviri e i Lingoni si dispersero rovinosamente, venendone catturati in gran numero, compreso lo stesso Valentino.\nPresa la colonia di Treviri, si moltiplicarono le richieste di mettere a ferro e fuoco la citt\u00e0 e massacrarne la popolazione:\nCeriale tuttavia represse la rabbia delle legioni e fu obbedito. D'altronde la vista delle legioni di ritorno dai Mediomatrici serv\u00ec a riportare le truppe all'ordine:\nCeriale raccolse le legioni in unico campo per favorirne l'affiatamento e appianare i sentimenti di superiorit\u00e0 delle legioni vincitrici su quelle insubordinate, dando ordine che nessuno tra i primi si permettesse di rinfacciare alcunch\u00e9 ai compagni riscattatisi dall'onta del tradimento. Dopodich\u00e9 rivolse un discorso pieno di orgoglio romano a Treviri e Lingoni, rinfacciandogli il sostegno fornito ai loro avi ai tempi dell'invasione di Ariovisto, e come fossero stati gli stessi capi galli a richiamare i romani nei loro territori per difenderli dai soprusi dei germani, ricordandogli inoltre come in pi\u00f9 di un caso essi stessi avessero il comando di legioni e i medesimi nativi fossero al comando delle loro e di altre province.\nAssedio di \"Castra Vetera\".\nI resti delle legioni V e XV battute a Bonna, trinceratesi dentro \"Castra Vetera\", procedettero a smentellare immediatamente il grosso delle costruzioni erette nel periodo di pace al di fuori del campo per evitare che finissero in mano ai ribelli; fu dato fondo alle riserve di denaro e si fece incetta di risorse consentendo il saccheggio alle truppe. Non si trasport\u00f2 tuttavia il sufficiente quantitativo di viveri. Civile intanto mobilit\u00f2 la cavalleria e fece muovere la flotta. Scrive Tacito:\nRifiutata dalle legioni la richiesta di giuramento di fedelt\u00e0 avanzata da Civile, Batavi e Transrenani, desiderosi di mettersi in gioco, iniziarono a provocare battaglia col lancio di dardi e proietti. Dopodich\u00e9, verificata l'inutilit\u00e0 di quei lanci, si gettarono \"con vociare assordante e di furia\", alcuni a mezzo di scale, contro le mura del \"castrum\". I romani per\u00f2 riuscirono a respingerne molti, e si opponevano col lancio di giavellotti e col cozzare degli scudi. I barbari ricorsero anche all'uso, per loro inconsueto, di macchine, grazie all'assistenza loro fornita dai tecnici disertori. I batavi riuscirono ad erigere una torre d'assedio disposta su pi\u00f9 piani, il pi\u00f9 alto occupato dai combattenti, il pi\u00f9 basso vicino alle mura munito di una testa d'ariete. Le baliste romane demolirono per\u00f2 la torre, mentre contro i batavi che si difendevano con graticci e vinee furono scagliati dardi incendiari. Fallito l'assalto, Civile decise di arrestare l'attacco e di prendere per fame gli assediati.\nAi Batavi veniva assegnata la cura delle opere campali, mentre ai Transrenani si prescriveva di tentare di rompere la tenuta del vallo. Per vincere l'abilit\u00e0 nel duello dei romani, Civile escogit\u00f2 l'espediente di far combattere gli eserciti nell'ombra, di notte, spegnendo tutti i fuochi, cos\u00ec da vanificare il vantaggio tattico degli assediati:\nL'assedio per\u00f2 non si sarebbe vinto senza il ricorso alle macchine d'assedio edificate con le competenze tecniche degli ausiliari batavi. Una grossa torre a due piani fu sospinta in prossimit\u00e0 della porta pretoria, ma fin\u00ec semi-distrutta dai colpi di spranghe romani. I ribelli riuscirono a mettere in piedi anche una sorta di \"tolleno\", costituito da una trave molto alta piantata nel terreno, con una seconda trave all'estremit\u00e0 superiore a un capo della quale un apparecchio di legno o vimini sostenente un drappello di truppe veniva fatto calare direttamente nell'accampamento romano.\nDopo lo scontro vinto in maniera fortunosa da Vocula grazie all'intervento dei Vasconi, i romani avevano ripreso l'iniziativa per tentare di interrompere l'assedio della cittadella romana. I batavi, incapaci di prevalere militarmente, avevano proseguito nei tentativi di provocare il cedimento psicologico dei romani, inducendoli a credere che per il resto delle legioni fosse ormai tutto perduto (si portavano in processione le insegne e i vessilli, facendo mostra anche dei prigionieri) e tentando di indurre il forte alla resa.\nVocula prendeva quindi posizione in prossimit\u00e0 dei batavi assedianti e dava ordine di fortificare la posizione, dopodich\u00e9 procedette con le manovre d'attacco. Bench\u00e9 si fosse vicini alla possibilit\u00e0 di rompere l'assedio, e i lacerti di legioni imprigionate, sebbene prostrate, dessero manforte dall'interno, non si riusciva a rompere la solidit\u00e0 dei ribelli. Neanche una caduta accidentale di Civile da cavallo (dovuta a uno scarto del destriero), che fece serpeggiare il terrore della morte del loro comandante nei batavi, serv\u00ec a far cedere lo schieramento. Se non altro perch\u00e9 Vocula appariva intenzionato a non puntare tutto su quello scontro risolutore, cercando una strategia dilatoria che, secondo Tacito, gli avrebbe giovato nel procurarsi nuova gloria, continuando a dargli quella posizione privilegiata che sarebbe andata perduta in caso di vittoria, facendolo rientrare nell'oscurit\u00e0 del rango di subordinato.\nLa resa a Civile e il massacro dei romani.\nDopo diversi mesi e la morte di Ordeonio e Vocula (il quale aveva preso il posto del primo), il primo ucciso dalle legioni stesse, il secondo da Classico, gli assediati erano ormai prostrati e col morale a terra. Gli altri campi romani, compresa \"Mogontiacum\", erano caduti sotto la fedelt\u00e0 a Civile e Classico, e non restava che decidere tra \"l'osservanza dell'onore e la vergogna del disonore\".\nConsumate le ultime bestie da soma e perfino le erbacce, non rimaneva che la fame, cos\u00ec le legioni inviarono messi a Civile per aver salva la vita. Si accordarono con questi affinch\u00e9, dietro il giuramento di prestare fedelt\u00e0 alle Gallie e la consegna del tesoro del campo e di tutti i bagagli, potessero unirsi ai ribelli. Sennonch\u00e9 mentre erano alla distanza di cinque miglia romane dal luogo convenuto per l'adesione a Civile, vengono attaccati da bande vaganti di Germani che ne ammazzarono o dispersero la maggior parte, mentre la restante fetta se ne ritorn\u00f2 nel campo fortificato.\nConseguenze.\nCivile in effetti aveva abilmente giocato sulla rivalit\u00e0 fra Romani: \u201csi finse amico di Vespasiano e suo sostenitore\u201d (Tac., Hist. IV, 13), atteso che ormai la guerra civile divampava nell\u2019impero.\nIncuneandosi dunque nella guerra civile romana e facendo conto di esserne parte, per Civile era stato molto pi\u00f9 agevole portare avanti la rivolta germanica, e in parte gallica, che invero era piuttosto una guerra antiimperiale, bench\u00e9 dissimulata.\nI rivoltosi finsero dunque in pi\u00f9 occasioni obbedienza ai Romani, per sorprenderli pi\u00f9 facilmente. Fu appunto in questo contesto che il generale romano Vocula cadde ucciso da uno dei suoi stessi soldati (Tac., Hist. IV, 56-59).\nUna volta per\u00f2 che venne consolidato il fronte interno dell'impero, dopo la morte di Vitellio, per Roma fu pi\u00f9 agevole intervenire unitariamente sul fronte germanico, in quanto la guerra civile andava progressivamente scemando.\nIn occasione di questi sviluppi, con la dura sconfitta inflitta ai Treviri da parte del generale romano Sestilio Felice (Tac., Hist. IV, 70) e, a seguire, con le operazioni belliche condotte da Quinto Petilio Ceriale, inizi\u00f2 a sgretolarsi il fronte dei ribelli germanici.\nCi\u00f2 che rimane del racconto di Tacito descrive un incontro sull'isola dei Batavi, sul delta del Reno, tra Civile e Ceriale per discutere le condizioni di resa. Sappiamo poco di come si svolse l'incontro. \u00c8 invece certo che, considerata l'amicizia tra Civile e Vespasiano, quest'ultimo tratt\u00f2 il primo con indulgenza, perdonandolo, anche perch\u00e9 aveva ancora bisogno delle truppe ausiliarie di questo popolo.\nCeriale prese alcune di queste unit\u00e0 di Batavi, appena riformate, e le port\u00f2 con s\u00e9 in Britannia. Le stesse dimostrarono con il tempo che aveva avuto ragione Vespasiano a non punirle troppo severamente, dimostrandosi in seguito fedeli.\nPerfino nel tardo 395, sono ancora riscontrabili unit\u00e0 con il nome dei Batavi, sebbene lo fossero solo di nome pi\u00f9 che di fatto, venendo ora arruolati un po' in tutto l'impero (es. \"Palatini\", \"equites Batavi seniores\" o \"auxilium Batavi seniores\")."}
{"id": "847017", "revid": "3082", "url": "https://it.wikipedia.org/wiki?curid=847017", "title": "Rivolta Batava", "text": ""}
{"id": "847022", "revid": "36426", "url": "https://it.wikipedia.org/wiki?curid=847022", "title": "Villa di Geggiano", "text": "La villa di Geggiano \u00e8 un edificio situato nell'omonima localit\u00e0 nei pressi di Ponte a Bozzone, nel comune di Castelnuovo Berardenga, in provincia di Siena.\nStoria.\nL'edificio, di propriet\u00e0 della famiglia Bianchi Bandinelli fin dal 1530, era originariamente un casolare che venne trasformato nel 1768 in una grande villa con cappella e giardino, in occasione del matrimonio di Anton Domenico Bianchi Bandinelli con Cecilia Chigi.\nGli interni e gli esterni della villa, compresa la parte anteriore della facciata, sono stati utilizzati per girare alcune scene del film di Bernardo Bertolucci \"Io ballo da sola\" del 1996.\nQui Carlo Verdone gir\u00f2 alcune scene del suo film \"Al lupo al lupo\" del 1992\nDescrizione.\nVilla.\nLa villa, a pianta rettangolare, si sviluppa su tre piani con una attico centrale che si eleva per un altro piano. Ai fianchi dell'edificio sono addossati due corpi, di cui quello a destra, contiene la cappella della Madonna del Rosario. La facciata, estremamente semplice, \u00e8 rivolta verso il giardino, al cui centro si apre un portone sormontato da un balcone, ed \u00e8 appena ritmata da piatte lesene e cornici marcapiano.\nLa cappella fu dificata nel 1768-1799, \u00e8 preceduta da un atrio e abbellita da stucchi; sull'altare maggiore \u00e8 una statua della \"Madonna del Rosario\" affiancata da due angeli reggicandelabro.\nL'interno della villa \u00e8 impreziosito da un caso di arredamento settecentesco rimasto pressoch\u00e9 intatto dalla sistemazione avvenuta tra il 1768 e il 1779. Sin dal vestibolo colpiscono gli affreschi delle scene delle stagioni e i ritratti della famiglia e dei conoscenti amici (tra cui anche Alessandra Mari, esponente del movimento antigiacobino del \"Viva Maria!\"), opera del tirolese Ignazio Moder (1790 circa, seguendo alcuni disegni di Giuseppe Zocchi). Lo spirito cosmopolita di Mario Bianchi Bandinelli si manifesta anche in altre scelte \"esotiche\", come le carte da parati parigine, i panni con le cineserie ed altri arredi eccentrici ma di buon gusto.\nAl primo piano si \u00e8 anche conservata la camera con letto a baldacchino dove dorm\u00ec Vittorio Alfieri, ospite della villa che pare abbia recitato alcuni dei propri componimenti poetici nel suggestivo teatro all'aperto. Nella \"camera del cardinale\" \u00e8 conservato un letto in cui si dice abbia dormito Pio VI, quando nel 1798 dovette fuggire da Roma.\nParco.\nUn lungo viale alberato, di cipressi nel primo tratto e di lecci nel secondo, termina al cancello d'ingresso, posto parallelamente al \"teatro di verzura\", sul lato sud del giardino.\nAll'interno del giardino sono riconoscibili due zone: una antistante la villa nota come il \"Piazzone\", l'altra l'orto-giardino. La prima \u00e8 impostata, rispetto alla facciata su un asse di simmetria, ai cui lati si trovano grandi aiuole a prato contornate da basse siepi di bosso, e si conclude, a sud, con il settecentesco \"teatro di verzura\". Questo, leggermente sopraelevato \u00e8 circondato da alte siepi di alloro e da un proscenio, composto da due arcate gemelle, sormontate da trionfali frontoni in cui sono inseriti gli stemmi delle famiglie Bianchi Bandinelli e Chigi Zondadari. Le arcate sono ornate da nicchie contenenti le statue della \"Tragedia\" e della \"Commedia\", scolpite dallo scultore maltese Bosio.\nQui l'Alfieri mise in scena una delle sue tragedie (non sappiamo quale, forse la \"Mirra\"), quando nel 1783 si stamp\u00f2 a Siena la prima edizione delle sue opere teatrali: pare che indispettito dal dilettantismo degli attori egli stesso recit\u00f2 una parte.\nTutto il giardino \u00e8 cinto da un alto muro ove si aprono sei cancelli, fiancheggiati da monumentali pilastri coronati da vasi e statue di scimmiette in terracotta. Le aperture si trovano due a sud, ai lati del teatro, due ad ovest, per l'accesso all'orto, una ad est, verso la campagna e un'altra a nord, a fianco della villa. L'orto-giardino, che occupa una porzione quadrata di terreno ad ovest, culmina con una peschiera in muratura di forma semicircolare ed \u00e8 organizzato secondo il tipo all'italiana, con geometriche aiuole disposte attorno ad un pozzo."}
{"id": "847023", "revid": "79968", "url": "https://it.wikipedia.org/wiki?curid=847023", "title": "Calabacillas", "text": ""}
{"id": "847026", "revid": "212348", "url": "https://it.wikipedia.org/wiki?curid=847026", "title": "Frontoni", "text": ""}
{"id": "847028", "revid": "1573940", "url": "https://it.wikipedia.org/wiki?curid=847028", "title": "Shoshin", "text": "Shoshin (\u521d\u5fc3 giapponese; cinese \u521d\u5fc3 \"ch\u016bx\u012bn\", coreano \ucd08\uc2ec \"ch'osim\", vietnamita \"s\u01a1 t\u00e2m\") \u00e8 la pronuncia in giapponese dei caratteri cinesi \u521d\u5fc3 a loro volta resa in lingua cinese dei termini sanscriti \"nava-y\u0101na-sa\u1e43prasthita\" e anche \"prathama-citta\" che indicano la mente del novizio buddhista, ovvero la mente che 'decide' di iniziare la pratica religiosa buddhista. \nIn particolare, nel Buddhismo Zen viene inteso come \"Mente del principiante\" riferendosi al possedere un atteggiamento di apertura, determinazione, passione e assenza di preconcetti quando si studia una materia, anche quando si studia ad un livello avanzato, proprio come farebbe un principiante. Il termine \u00e8 anche utilizzato nelle arti marziali giapponesi.\nQuesta termine fu spesso utilizzato dal maestro buddhista giapponese di scuola S\u014dt\u014d Zen, Shunry\u016b Suzuki (\u9234\u6728\u4fca\u9686, 1904-1971) e posto a titolo di una sua opera, largamente diffusa in Occidente, \"Zen Mind, Beginner's Mind\", che riflette il suo tipico insegnamento sulla pratica Zen: "}
{"id": "847032", "revid": "979604", "url": "https://it.wikipedia.org/wiki?curid=847032", "title": "Lingua creola della Riunione", "text": "Il creolo della Riunione o bourbonnais (in creolo della Riunione Kreol R\u00e9yon\u00e9) \u00e8 una lingua creola parlata nell'isola della Riunione. Deriva dalla Lingua d%27o\u00efl, (principalmente dialetti nord-ovest come Norman e Gallo), cui si sono aggiunti pochi vocaboli importati da altre lingue (hindi, cinese, inglese e malgascio).\nNegli ultimi anni molti gruppi hanno provato a creare un dizionario e regole grammaticali, ma non c'\u00e8 ancora una versione ufficiale. Il creolo della Riunione oggigiorno \u00e8 scritto foneticamente.\nEsempio.\nPadre Nostro:"}
{"id": "847034", "revid": "1573940", "url": "https://it.wikipedia.org/wiki?curid=847034", "title": "Suddivisione amministrativa dello Shandong", "text": "La suddivisione amministrativa della provincia dello Shandong, Repubblica Popolare Cinese \u00e8 articolata sui seguenti tre livelli: prefetture (\u5730\u533a d\u00ecq\u016b), a loro volta suddivise in contee (\u53bf xi\u00e0n), che a loro volta sono suddivise in citt\u00e0 (\u9547 zh\u00e8n).\nPer una loro illustrazione, si rinvia alla voce sulla Suddivisione amministrativa della Cina"}
{"id": "847035", "revid": "1543377", "url": "https://it.wikipedia.org/wiki?curid=847035", "title": "Villa Arceno", "text": "Villa Arceno (o di Arceno) si trova in localit\u00e0 San Gusm\u00e8 nel comune di Castelnuovo Berardenga in provincia di Siena.\nStoria.\nArceno \u00e8 documentato come villaggio fin dall'XI secolo, quando fu oggetto di donazione da parte del conte Guinigi della Berardenga agli abati di Fontebuona, possesso poi confermato da Alessandro III e, nel 1185, da Urbano III. Nel 1202 il villaggio entr\u00f2 nella cerchia finanziaria e politica di Siena, prestando fedelt\u00e0 alle autorit\u00e0 della citt\u00e0. Nel 1223 tutte le propriet\u00e0 ad Arceno furono concesse dai monaci in enfiteusi ai signori di Montalto.\nNel 1671 vi fu realizzata una villa per volere del cavaliere Flaminio Del Taia. Intorno ai primi anni del XIX secolo la propriet\u00e0 pass\u00f2 a Emilio Innocenzo Piccolomini Clementini, i quali rinnovarono l'edificio e realizzarono l'immenso parco che la circonda incaricando Agostino Fantastici, che in quegli stessi anni costruiva anche il suo palazzo a Siena. Nel 1847 Arceno pass\u00f2 a Giorgio d'Innocenzo Piccolomini Crescentini e nel 1856 fu da questi venduta a Giovanni e Domenico Camaioni, per poi passare, il 18 maggio 1868, ad Aristide Castelli di Domenico e, nel 1876, a Gino Gamba Nicolai. I frequenti passaggi di propriet\u00e0 ridussero la villa a uno stato di semiabbandono, da cui usc\u00ec nel 1992, quando fu completamente restaurata e trasformata in lussuoso resort e azienda vinicola; nel 1994 fu acquistata da Jess Jackson e Barbara Banke.\nArchitettura.\nUn'ampia recinzione racchiude la villa e i suoi annessi, situati su un pianoro, che comprendono una cappella, un parco, un fabbricato di servizio a forma di L, e le scuderie, poste sul lato nord, caratterizzate da una facciata intonacata con un pinnacolo in cui si trova l'orologio.\nIl fabbricato dell'edificio padronale, a pianta rettangolare, si ispira alle forme cinquecentesche, dalla sobria struttura compositiva abbinata a un sapiente uso dei materiali da costruzione. Si sviluppa su tre piani sottolineati da cornici marcapiano e termina con una copertura a padiglione al centro della quale s'innalza una torre colombaia. I fronti est ed ovest, pi\u00f9 stretti, hanno gli accessi principali, con ampi portali inquadrati da coppie di colonne tuscaniche che sostengono un balcone soprastante. Quasi tutti gli elementi decorativi sono in stucco a imitazione della pietra, e staccano sull'intonaco di colore bianco. Dai portali simmetrici est ed ovest si accede a una galleria coperta da volte a crociera, pensata originariamente con accessibile per le carrozze, dalla quale si possono raggiungere tutti gli ambienti interni. Il piano nobile si raggiunge con una scala a rampa unica, ed \u00e8 dominato da un ampio salone originariamente voltato, ma oggi con copertura lignea a cassettoni. Il piano superiore, destinato alla servit\u00f9, \u00e8 invece raggiungibile tramite una scala a chiocciola in pietra, che serve anche il pian terreno e che \u00e8 illuminata da un lucernario. Il piano interrato, destinato a magazzino, \u00e8 collegato ai fabbricatio vicini con passaggi: qui si vedono alcuni tratti murari originari del XVII secolo, che altrove sono nascosti dai restauri successivi.\nLa cappella di San Giovanni.\nAccanto alla villa si trova la \"cappella di San Giovanni\" costruita intorno al 1730 recuperando l'antica chiesetta dei Del Taja. Ha forme classiche, con una facciata preceduta da una scalinata in mattoni, con un portale affiancato da quattro pilastri e sormontato da timpano triangolare. Il tutto \u00e8 completato da un coronamento poligonale tardobarocco. L'interno presenta un'aula semplice, coperta a botte.\nIl parco.\nDi fronte alla villa inizia l'immenso parco, progettato da Agostino Fantastici intorno al 1833, che si estende per chilometri culminando in un lago artificiale completamente inserito nel bosco. Esso \u00e8 caratterizzato da una folta vegetazione composta da piante rare d'alto fusto come sequoie, alberi di canfora, cedri del Libano, palme nane, mimose e gelsomini. La presenza dominante \u00e8 per\u00f2 quella delle querce, dei pini e dei carpini.\nL'accesso al parco avviene attraverso due ingressi, uno laterale ed uno principale. Da quest'ultimo si dipartono tre percorsi, dei quali uno conduce direttamente al lago mentre gli altri due seguono il perimetro del bosco, dentro al quale si sviluppano una serie di vialetti tortuosi. Sul laghetto artificiale, alimentato dal fiume Ombrone, sorgono due edifici che hanno funzione di riparo e luogo di sosta: il ninfeo e la casa delle barche.\nIl ninfeo, un edificio in mattoni e travertino di stampo rinascimentale, sorge su un arenile pavimentato che scende a gradoni in acqua con funzioni di darsena. Piccole colonne servono all'ormeggio delle imbarcazioni usate per raggiungere gli isolotti al centro del lago, collegati alle rive da ponticelli di legno. La casa delle barche, collegata tramite un canale al lago, \u00e8 un corpo rettangolare con tetto a capanna, su cui da entrambi i lati, si apre un arco ad ogiva.\nAll'interno del parco vi sono altre costruzioni con funzioni puramente decorative: la Calcinaia, raggiungibile dalla villa attraverso un viale di cipressi e decorata al centro con una statua in terracotta di \"Marsia\"; il tempietto circolare dorico, con all'interno la statua di \"Pandora\", posto in posizione dominante; un obelisco al centro di una radura; e un ninfeo composto da una fontana con zampillo centrale e da una grotta retrostante in sasso spugnoso, che si trova sul percorso principale che conduce al lago.\nNel 1848 il cavaliere Emilio Piccolomini Clementini fece costruire un tunnel di collegamento con la strada che conduce ad Arceno, facilitando l'accesso alla tenuta e creando uno scorcio suggestivo sul parco."}
{"id": "847038", "revid": "36426", "url": "https://it.wikipedia.org/wiki?curid=847038", "title": "Cedri del Libano", "text": ""}
{"id": "847040", "revid": "36426", "url": "https://it.wikipedia.org/wiki?curid=847040", "title": "Palme nane", "text": ""}
{"id": "847041", "revid": "36426", "url": "https://it.wikipedia.org/wiki?curid=847041", "title": "Mimose", "text": ""}
{"id": "847042", "revid": "36426", "url": "https://it.wikipedia.org/wiki?curid=847042", "title": "Gelsomini", "text": ""}
{"id": "847043", "revid": "60344", "url": "https://it.wikipedia.org/wiki?curid=847043", "title": "DJ Ralf", "text": ""}
{"id": "847050", "revid": "126257", "url": "https://it.wikipedia.org/wiki?curid=847050", "title": "Rogoredo (Milano)", "text": "Rogoredo (\"Rogored\" in dialetto milanese, AFI: ) \u00e8 un quartiere della periferia di Milano; amministrativamente compreso nel Municipio 4, \u00e8 a a sud-est del centro.\nGeografia fisica.\nRogoredo confina coi quartieri di Nosedo a nord-ovest, Morsenchio a nord-est, e col comune di San Donato Milanese a sud-est; si trova a poca distanza dall'Abbazia e dal cimitero di Chiaravalle a sud.\nStoria.\nAntico \"loco\" citato in un diploma del re d'Italia Carlomanno dell'anno 880 (il suo nome deriva dal latino tardomedievale \"robur\", rovere, a significare \"bosco di roveri\", una denominazione di origine botanica comune anche ad altri quartieri come Lorenteggio o Nosedo), lambito dalla Strada Romana e appartenente alla parrocchia di Nosedo. Dall'editto di Maria Teresa del 1755 si apprende che il compartimento del ducato milanese era suddiviso in pievi e Rogoredo apparteneva alla pieve di San Donato, denominata \"Plebe Sandonatese\", e al suo interno al Comune di Nosedo. Con decreto napoleonico del 9 febbraio 1808, Nosedo e quindi anche Rogoredo vennero annessi al Comune di Milano, per poi separarsi nuovamente con il Regno Lombardo-Veneto: dal 1816 Rogoredo torn\u00f2 quindi sotto Nosedo e venne, con questa localit\u00e0, unito a Chiaravalle Milanese in applicazione del R.D. 9 giugno 1870, e infine aggregato al Comune di Milano col Regio Decreto del 2 settembre 1923, assieme ad altri dieci comuni limitrofi al capoluogo lombardo..\nRogoredo, fin dal 1880 collegata a Porta Romana dalla tranvia a vapore Milano\u2013Lodi, conobbe a partire dalla fine del XIX secolo un processo di industrializzazione con l'insediamento di uno stabilimento per la lavorazione dell'acciaio (le \"Acciaierie Redaelli\").\nIn un'area poco distante, presso la Cascina Morsenchio sorsero altre industrie chimiche: un impianto della Societ\u00e0 Italiana Prodotti Esplosivi, poi Appula S.A. assorbita nel 1941 dalla Montecatini Montedison; furono proprio gli insediamenti industriali ad aumentare notevolmente la popolazione del quartiere.\nFino agli anni ottanta la vita del quartiere gir\u00f2 dunque attorno all'attivit\u00e0 delle grandi industrie, che si avvalevano della stazione, situata sulla linea ferroviaria che da Milano porta a Pavia e a Piacenza, e del suo scalo merci.\nCon l'espansione edilizia milanese, si rese necessario un potenziamento della tratta suburbana (da Porta Romana alla stazione di Rogoredo): la societ\u00e0 Tranvie Interprovinciali Padane (TIP), nel 1918, provvide ad integrare il servizio tranviario a vapore per Lodi con un servizio \"locale\" a trazione elettrica, trasformando alcune rimorchiate preesistenti in elettromotrici (serie A.1 \u00f7 A.4). La gestione del servizio locale pass\u00f2 dopo alcuni anni all'azienda municipale di trasporto pubblico, l'ATM, che la inser\u00ec nella rete urbana come linea 32, arretrando il capolinea da Porta Romana a piazzale Corvetto. La tranvia urbana rest\u00f2 a binario semplice, caso unico nella rete cittadina.\nDopo la costruzione del Cavalcavia Pontinia, il passaggio a livello venne mantenuto per il solo tram a vapore, ancora gestito dalla TIP, fino alla sostituzione con autobus avvenuta il 3 marzo 1937 (anch'essi gestiti da ATM dal 1939). Il tram urbano rimase in funzione fino al 1960 quando, per poter realizzare l'ingresso autostradale, fu sostituito dalla filovia (poi linea automobilistica) n.84, su un percorso che consentiva di collegare la stazione di Rogoredo al centro della citt\u00e0 passando per la zona di piazzale Cuoco. Nel 1967 un'altra filovia, la n.95 (anch'essa poi automobilistica) mise in diretto collegamento la stazione di Rogoredo con gli altri quartieri a Sud / Ovest di Milano. Oltre la ferrovia, l'abitato di Rogoredo venne servito dalla linea 41, dapprima con minibus (anni '70), poi con autobus e infine sostituita da prolungamenti della linea 84. La principale innovazione avvenne per\u00f2 nel 1991, col capolinea sud della linea 3 della metropolitana, le cui strutture, nonostante il nome di \"San Donato\", non sconfinano dal territorio del Comune e rientrano a tutti gli effetti nel quartiere di Rogoredo.\nIl borgo industriale di Rogoredo \u00e8 rimasto un nucleo staccato dalla citt\u00e0 fino alla fine degli anni ottanta, quando l'apertura della stazione della metropolitana (1991) ampli\u00f2 la funzione della stazione ferroviaria quale punto di interscambio per molti pendolari, che ogni giorno lavorano in citt\u00e0 pur abitando a sud della provincia e oltre (Pavia, Piacenza, Lodi, Voghera).\nFin dalla costruzione del cavalcavia Pontinia che devi\u00f2 il traffico del vecchio Stradale Piacentino, Rogoredo \u00e8 rimasto una specie di \"villaggio indipendente\" in citt\u00e0: l'esistenza di una sola strada per entrare e uscire dall'abitato (ridisegnata nel 2006 con una concatenazione di due rotatorie per gestire il crescente traffico che viene da fuori citt\u00e0, dal centro, dal quartiere e dalla Tangenziale) ha per lungo tempo risparmiato Rogoredo dagli stress logistici di un asse importante come quello della via Emilia.\nNel 1988 iniziarono i lavori per la ristrutturazione della stazione, ampliata per l'arrivo del passante ferroviario e della linea ferroviaria ad alta velocit\u00e0 (2008), e per l'aumento massiccio dell'utenza causato oltre che dai pendolari, dal riuso dell'area industriale ex-Montedison ed ex-Redaelli, sulla quale sorge oggi il nuovo quartiere di Santa Giulia.\nDell'impianto industriale Redaelli rimane solo un edificio, il Laboratorio di Analisi Chimiche, costruzione a forma di semicerchio destinata, nei progetti, a Centro Civico.\nNell'ambito di questi progetti, l'isolamento del quartiere \u00e8 stato spezzato negli anni 2008-2010 anche grazie al prolungamento di via del Futurismo con lo svincolo per la Tangenziale e il prolungamento di via Giacomo Manz\u00f9 e via Luigi Sordello, di fatto connettendo Rogoredo al vicino quartiere di Morsenchio.\nUnico riferimento al passato boschivo di Rogoredo - peraltro cancellato fin dal Medioevo dallo sviluppo agricolo dei vasti poderi dell'abbazia di Chiaravalle e della grangia degli Umiliati di Morsenchio - \u00e8 il parco del quartiere, allestito alla fine degli anni '60 lungo l'elevazione del cavalcavia Pontinia che sovrasta la ferrovia e sede di un moderno Monumento ai Caduti della prima e della seconda guerra mondiale. Al margine settentrionale del parco, accanto alla stazione, rimangono alcuni edifici della cinquecentesca Cascina del Carmine o Palma, che presidiavano un territorio che si apriva a est su ampie zone agricole verso Ponte Lambro e Linate, oggi tagliate dalla Tangenziale Est e interessate dalla realizzazione di nuove infrastrutture. \nDal punto di vista idrografico il quartiere \u00e8 attraversato dal cavo Redefossi, interrato alla fine degli anni '80 durante i lavori di realizzazione della linea 3 della metropolitana, che assieme ad una serie di piccole rogge oggi coperte o prosciugate fungeva da scolo per le acque della zona assieme alla vicina Vettabbia.\nInfrastrutture e trasporti.\nIl quartiere di Rogoredo \u00e8 lambito a ovest dal Raccordo A1-Piazzale Corvetto a est dalla tangenziale est di Milano ed \u00e8 attraversato dall'antico percorso della strada statale 9 Via Emilia (che al giorno d'oggi termina presso Metanopoli).\nNel quartiere sono presenti due stazioni della linea M3 della metropolitana di Milano, Rogoredo e San Donato; quest'ultima si trova lungo il confine che divide il territorio del comune di Milano da quello del comune di San Donato Milanese.\nVarie linee di autobus, gestite da ATM, collegano Rogoredo ai quartieri limitrofi e al centro di Milano. Inoltre, presso la stazione della metropolitana di San Donato, si trova un'autostazione che funge da capolinea per varie autolinee interurbane provenienti dall'area sud-orientale della citt\u00e0 metropolitana e dalle province meridionali della Lombardia.\nRogoredo \u00e8 servito, inoltre, dall'omonima stazione, che si trova alla congiunzione tra il passante ferroviario, la ferrovia Milano-Bologna e la Milano-Genova. La stazione, gestita da RFI, \u00e8 servita da treni suburbani (linee S1, S2, S12 e S13) e regionali, gestiti da Trenord, e a lunga percorrenza gestiti da Trenitalia, diventando negli ultimi anni anche stazione di interscambio per le linee dell'alta velocit\u00e0 gestite da Trenitalia e Italo (treni per Torino, Firenze, Roma e Napoli).\nRiferimenti nella cultura di massa.\nIl cantante milanese Enzo Jannacci nel 1964 pubblica \"Andava a Rogoredo\", una storia d'amore ambientata nel quartiere milanese: "}
{"id": "847052", "revid": "36426", "url": "https://it.wikipedia.org/wiki?curid=847052", "title": "Villa di Catignano", "text": "La villa di Catignano si trova in localit\u00e0 Catignano, nel comune di Castelnuovo Berardenga in provincia di Siena.\nStoria e descrizione.\nRisalente alla seconda met\u00e0 del XVI secolo, essa deve il suo aspetto attuale ad una ristrutturazione tardo seicentesca, voluta da Claudio Sergardi.\nL'accesso avviene attraverso un bel cancello in ferro battuto, sostenuto da due pilastri in travertino, che immette in un cortile trapezoidale in cui si affacciano l'edificio padronale, la tinaia, la fattoria, le scuderie e la cappella, quest'ultima costruita nel 1697 su progetto dello scultore e architetto senese Jacopo Franchini.\nLa villa, costituita da un blocco di forma rettangolare, non presenta elementi decorativi di pregio, l'unica particolarit\u00e0 esterna \u00e8 l'angolo sud-est completamente smussato sul quale \u00e8 murato il blasone della famiglia Sergardi. La villa, oggi di propriet\u00e0 di un discendente della famiglia Sergardi Biringucci, dopo essere stata restaurata nella prima met\u00e0 del XX secolo, \u00e8 adibita a residence turistico.\nLa cappella.\nLa cappella di Santa Croce fu eretta nel 1697 su commissione di Filippo Sergardi e disegno di Jacopo Franchini. Si tratta di un edificio a pianta centrale preceduto da un portico e caratterizzato all'interno da una cupola impostata su base ottagonale e da una ricca decorazione a stucco. L'altare maggiore mostra un rilievo con \"Storia della Vera Croce\", soggetto ripetuto nelle altre tre tele che ornavano il complesso.\nPoco lontano dalla villa si trova anche l'antica chiesa di San Leonardo a Catignano, attestata nel 1224 ed oggi sconsacrata, che \u00e8 ancora riconoscibile in un edificio romanico con paramento murario in bozze di alberese e abside semicircolare in localit\u00e0 La Gavina.\nIl giardino.\nLateralmente alla villa una doppia rampa di scale immette nel giardino all'italiana posto ad un livello inferiore.\nQuesto \u00e8 suddiviso in tre settori principali: il primo \u00e8 composto da aiuole bordate di siepi in bosso e ornate con sfere della stessa essenza; il secondo, diviso dal precedente da una siepe di leccio che fa da cornice alle statue delle \"Quattro Stagioni\", \u00e8 composto da un ampio prato con piante di limoni in grandi vasi di terracotta ed alberi da frutto; il terzo, anch'esso a prato, sta tra la limonaia e un suggestivo \"berceau\" (\"culla\") in leccio.\nElementi di arredo del giardino sono anche alcune vasche di raccolta dell'acqua piovana, una nicchia con busto in pietra, una grotta posta sotto la scalinata d'accesso, vasi decorativi e sculture di soggetto animale posti sui muri che dividono i vari settori.\nDietro la limonaia, posta a chiusura di un lato del giardino, si trova un viale di cipressi che accede ad un belvedere semicircolare all'interno di un boschetto di lecci e cipressi."}
{"id": "847053", "revid": "125888361", "url": "https://it.wikipedia.org/wiki?curid=847053", "title": "Massimo D'Antona", "text": "Biografia.\nAllievo di Renato Scognamiglio, nel 1980, D'Antona diviene professore di diritto del lavoro all'Universit\u00e0 di Catania, per poi trasferirsi nella Seconda Universit\u00e0 degli Studi di Napoli, ed infine all'Universit\u00e0 degli Studi di Roma \"La Sapienza\". A lui \u00e8 intitolata l'aula magna della Facolt\u00e0 di Giurisprudenza dell\u2019Universit\u00e0 degli studi della Campania Luigi Vanvitelli, dove insegn\u00f2 Diritto del lavoro. Autore di diverse monografie e saggi, con particolare attenzione ai temi delle garanzie del diritto al lavoro e alla privatizzazione del pubblico impiego, \u00e8 stato anche tra i fondatori della rivista \"Il lavoro nelle pubbliche amministrazioni\".\nScrisse diversi saggi in merito all'incoercibilit\u00e0 delle azioni di reintegrazione nel posto di lavoro, notando come le reiterate pronunce giurisprudenziali conformi ignorino le concrete possibilit\u00e0 di esecuzione e se esistano responsabilit\u00e0 penali per i datori che non eseguano il relativo provvedimento giudiziario. \nSottosegretario ai trasporti durante il governo Dini, viene nominato nel 1996 Amministratore Straordinario dell'Ente Nazionale Assistenza al Volo, del quale poi diviene consigliere d'amministrazione nel 1997. La complessit\u00e0 dei contratti del settore del controllo del traffico aereo rappresentano per lui un forte impegno gestionale alla guida dell'ENAV. Nel 1998 si dimette dal Consiglio di amministrazione dell'ENAV.\nConsulente del Ministero del Lavoro, fu dapprima docente di diritto sindacale presso l'Universit\u00e0 Federico ll di Napoli, e poi docente di diritto del lavoro all'Universit\u00e0 degli studi di Roma \"La Sapienza\" e alla Seconda Universit\u00e0 degli studi di Napoli.\nL'omicidio.\nFu assassinato dai brigatisti rossi, come nel caso di Marco Biagi, nella logica terroristica di annientamento di professionisti e servitori dello Stato legati ad un contesto di ristrutturazione del mercato del lavoro."}
{"id": "847055", "revid": "114171354", "url": "https://it.wikipedia.org/wiki?curid=847055", "title": "Linate", "text": "Linate (\"Linaa\" in dialetto milanese, : ) \u00e8 un quartiere del comune di Peschiera Borromeo, nella citt\u00e0 metropolitana di Milano.\nStoria.\nDa Linate, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano). Linate, borgo agricolo di antica origine, si componeva originariamente delle due localit\u00e0 di \"Linate Superiore\" e \"Linate Inferiore\", la seconda infeudata al monastero di Gessate. Deve il suo nome alle coltivazioni di lino presenti nel territorio in epoche passate. Nell'ambito della suddivisione del territorio milanese in pievi, apparteneva alla pieve di Mezzate, e confinava con Casanova e Novegro a nord, Mezzate ad est, Foramagno a sud, e San Donato, Morsenchio e i Corpi Santi ad ovest. Nei registri del 1751 il villaggio fece registrare 185 residenti.\nIn et\u00e0 napoleonica, dal 1808 al 1816, l'ex comune di Linate fu aggregato alla citt\u00e0 di Milano, recuperando un'effimera autonomia con la costituzione del Regno Lombardo-Veneto. A quei tempi la localit\u00e0 contava 400 anime. Il comune di Linate fu infine aggregato a Mezzate nel 1841 dal governo austriaco.\nNel 1916 la sede comunale di Mezzate fu trasferita a Linate, e il comune di Mezzate assunse la denominazione di Linate al Lambro. Dopo la Grande guerra, tale comune sfiorava i 4000 residenti. Nel 1925, nell'ambito della ridefinizione dei confini sudorientali del capoluogo meneghino, la frazione di Morsenchio fu staccata da Linate ed annessa a Milano. Negli anni trenta del XX secolo Linate diede il nome all'aeroporto di Milano, intitolato al pioniere dell'aviazione Enrico Forlanini, costruito a nord del centro abitato, che caus\u00f2 la scomparsa della localit\u00e0 di Linate Superiore.\nNel 1933 il comune di Linate al Lambro venne aggregato al comune di Peschiera Borromeo. Dopo la Seconda guerra mondiale, a causa dell'ampliamento dell'aeroporto, la localit\u00e0 di Linate fu divisa dal resto del territorio comunale. Il centro abitato \u00e8 invece contiguo al quartiere Ponte Lambro di Milano.\nInfrastrutture e trasporti.\nParte del territorio dell'antico comune di Linate \u00e8 al giorno d'oggi occupato dall'aeroporto omonimo.\nData la bassa urbanizzazione dell'area, Linate non \u00e8 servito da linee metropolitane o ferroviarie.\nUna linea di autobus, gestita da ATM, collega Linate ai quartieri limitrofi e al centro di Milano."}
{"id": "847057", "revid": "72396", "url": "https://it.wikipedia.org/wiki?curid=847057", "title": "Ballo del Morris", "text": "Il ballo del Morris o Morris dance \u00e8 un ballo popolare inglese.\n\u00c8 basato su passi ritmati e nell'esecuzione di figure coreografiche da gruppi di ballerini. Implementa delle sorti di bastoni, spade, pipe e fazzoletti che vengono maneggiati dai danzatori.\nCi sono menzioni al riguardo del Ballo di Morris che risalgono a prima del 1448, bench\u00e9 danze con nomi simili e caratteristiche simili siano menzionate nei documenti rinascimentali in Francia, Italia e Spagna.\nLe origini del termine sono incerte, ma una delle teorie pi\u00f9 accettate \u00e8 che il termine derivi da \"moorish dance\" e \"Danza Moresca\" (in Spagna), che infine diventa Morris Dance.\nUn'altra, forse pi\u00f9 semplice, spiegazione \u00e8 che \"Morris\" proviene dal \nlatino \"Mores\" che significa \"costumi\".\nStili.\nSei sono attualmente gli stili differenti di Morris:"}
{"id": "847058", "revid": "54354", "url": "https://it.wikipedia.org/wiki?curid=847058", "title": "Danza del Morris", "text": ""}
{"id": "847061", "revid": "124278656", "url": "https://it.wikipedia.org/wiki?curid=847061", "title": "Elezioni regionali in Sardegna del 1979", "text": "Le elezioni regionali in Sardegna del 1979 si tennero il 17 giugno.\nL'affluenza fu dell'84,5%, nonostante si trattasse della terza domenica consecutiva di votazioni, dopo le politiche e le europee.\nLa legislatura visse di continua instabilit\u00e0, con sette presidenze e ancor pi\u00f9 giunte, e due ribaltoni che portarono dapprima la prima maggioranza di sinistra della regione nel 1980 per poi rimuoverla nel 1982."}
{"id": "847062", "revid": "1851848", "url": "https://it.wikipedia.org/wiki?curid=847062", "title": "Livia Giampalmo", "text": "Biografia.\nDiplomata alla Scuola d'arte drammatica del Piccolo Teatro di Milano, debutta nel 1963 in \"Minnie la candida\" nel ruolo della protagonista, che nel 1964 le vale il Premio Noci d'oro come miglior attrice esordiente.\nDopo aver lavorato come attrice in alcuni sceneggiati televisivi, nel 1972 recita nel film \"Mim\u00ec metallurgico ferito nell'onore\" di Lina Wertm\u00fcller, successivamente intraprende l'attivit\u00e0 di doppiatrice, prestando la voce a Shelley Duvall in \"Shining\" (in cui lavor\u00f2 accanto al marito Giancarlo Giannini che doppiava Jack Nicholson), Sigourney Weaver in \"Ghostbusters - Acchiappafantasmi\" e Anne Bancroft in \"Essere o non essere\". Inoltre ha doppiato attrici come Shelley Winters, Goldie Hawn e Diane Keaton (sua \u00e8 la voce dell'attrice in \"Io e Annie\", \"Il dormiglione\", \"Manhattan\", \"Interiors\", \"Amore e guerra\").\nNel 1990 debutta alla regia con \"Evelina e i suoi figli\", protagonista Stefania Sandrelli, a cui segue nel 1994 \"Due volte vent'anni\" con Mariangela Melato. Nel 1997 dirige \"Il padre di mia figlia\" con Sabrina Ferilli, mentre nel 2001 dirige il figlio Adriano in \"State zitti per favore\", che dopo alcune travers\u00ece viene distribuito nelle sale nel 2004 con il titolo \"Stai con me\".\n\u00c8 anche insegnante di dizione presso il Centro sperimentale di cinematografia.\nVita privata.\n\u00c8 stata sposata con Giancarlo Giannini, da cui ha avuto due figli, Lorenzo (1967-1988) e Adriano. Poi legata sentimentalmente all'attore Gino Lavagetto."}
{"id": "847063", "revid": "54354", "url": "https://it.wikipedia.org/wiki?curid=847063", "title": "Morris dance", "text": ""}
{"id": "847064", "revid": "767487", "url": "https://it.wikipedia.org/wiki?curid=847064", "title": "Villa Chigi Saracini", "text": "La villa Chigi Saracini Lucherini si trova a Castelnuovo Berardenga in provincia di Siena.\nStoria e descrizione.\nLa realizzazione della villa, progettata agli inizi del XIX secolo dal proprietario Galgano Lucherini Saracini, port\u00f2 uno stravolgimento all'assetto urbanistico del paese, con l'abbattimento della cinta muraria del castello, sostituita da un muro di contenimento; i lavori furono compiuti tra il 1820 e il 1840. La propriet\u00e0 nel 1877 pass\u00f2, per testamento, da Alessandro Saracini Lucherini al conte Fabio Chigi Saracini e, successivamente, al di lui erede Guido Chigi Saracini Lucherini.\nL'edificio, a pianta rettangolare, si sviluppa su tre piani di cui quello a terreno \u00e8 rivestito a bugnato mentre i superiori sono intonacati. Sui prospetti principali si aprono due portoni d'accesso ad arco a tutto sesto, fiancheggiati da doppie lesene terminanti con mensole che sostengono i balconi di coronamento.\nSu ogni facciata principale \u00e8 posto uno stemma, sul prospetto nord quello dei Chigi Della Rovere, sul prospetto sud quello dei Saracini Marescotti.\nIl parco.\nIl parco, ispirato al tipo romantico, fu progettato da Agostino Fantastici nel 1834 cos\u00ec come le strutture architettoniche d'arredo, il ponte carrabile a tre arcate, che collega la villa alla collina di San Quirico e il \"Kaffeehaus\".\nLa parte anteriore della villa, quella dove il Fantastici \u00e8 intervenuto maggiormente, \u00e8 composta da un prato dove si trova un laghetto circondato da muschi e spugne di forma quasi circolare, di fronte al quale si attesta il Kaffeehaus. Questo, d'ispirazione neoclassica, divide il parco dal piccolo giardino all'italiana, posto nel piazzale antistante la villa e caratterizzato da geometriche siepi in bosso adornate da aiuole di fiori. L'edificio, a forma di parallelepipedo, ha un prospetto scandito da quattro colonne doriche in travertino, che sostengono una trabeazione, ai cui lati si aprono due nicchie semicircolari che ospitano le statue in terracotta di \"Flora\" e \"Artemide\"; \u00e8 collegato al giardino superiore da una doppia scala con ringhiera.\nIl parco ricco di alberi e arbusti raggruppati secondo le diverse tonalit\u00e0 di verde delle piante quali platani, faggi, tigli, cedri, lecci e allori, tra la fine del XIX e gli inizi del XX secolo, fu oggetto d'integrazioni e modifiche per iniziativa del conte Guido Chigi Saracini, musicista e fondatore dell'Accademia Musicale Chigiana, il quale vi colloc\u00f2 una serie di statue dedicate ai grandi musicisti.\nNel piazzale, di forma circolare, venne posta una colonna monumento a Michelangelo Buonarroti, opera dello scultore senese Tito Sarrocchi, che dette il nome al piazzale stesso. In un altro piazzale, ornato di fiori e situato tra il ponte e il cancello d'ingresso al parco, fu collocata una grande fontana in marmo, a due tazze, opera anch'essa del Sarrocchi.\nAl di sotto del piazzale d'accesso, lungo il viale che conduce alla fontana del Sarrocchi, vi \u00e8 un piccolo ninfeo di forma semicircolare raggiungibile attraverso alcuni gradini in travertino. Elemento importante del parco \u00e8 la viabilit\u00e0 realizzata dai vialetti e sentieri tortuosi che salgono e scendono."}
{"id": "847067", "revid": "287204", "url": "https://it.wikipedia.org/wiki?curid=847067", "title": "Calusari", "text": ""}
{"id": "847070", "revid": "785863", "url": "https://it.wikipedia.org/wiki?curid=847070", "title": "58 minuti per morire - Die Harder", "text": "58 minuti per morire - Die Harder (\"Die Hard 2\") \u00e8 un film del 1990 diretto da Renny Harlin.\n\u00c8 il secondo capitolo della saga di \"Die Hard\", sequel di \"Trappola di cristallo\", e segu\u00ecto da \"Die Hard - Duri a morire\", \"Die Hard - Vivere o morire\" e \"Die Hard - Un buon giorno per morire\". Il protagonista \u00e8 il poliziotto di New York John McClane, interpretato da Bruce Willis.\nIn Italia \u00e8 uscito al cinema il 19 ottobre 1990, distribuito dalla 20th Century Fox.\nPer l'home video il film \u00e8 stato distribuito col titolo Die Hard 2 - 58 minuti per morire.\nTrama.\nVigilia di Natale. All'aeroporto di Washington-Dulles il tenente di polizia John McClane sta attendendo l'atterraggio del volo su cui sta viaggiando la moglie Holly; la donna sta raggiungendo il marito da Los Angeles per trascorrere insieme le vacanze.\nMentre John \u00e8 in attesa all'interno dello scalo, avvista due sospetti che si muovono furtivamente per raggiungere la zona bagagli. John li segue; tenta di fermarli per identificarli, ma i due ingaggiano una violenta sparatoria. John riesce ad ucciderne uno, ma il secondo riesce a fuggire; la polizia aeroportuale, intervenuta sul posto, blocca John credendolo erroneamente un malfattore. Mentre John viene interrogato, identificato e subito rilasciato, il sopravvissuto allo scontro raggiunge altri terroristi in un luogo sicuro all'esterno dell'aeroporto, una vecchia chiesa trasformata per l'occasione nella loro base operativa: l'azione intrapresa al deposito bagagli fa parte di un piano che mira a porre sotto il controllo dei terroristi l'intero scalo.\nIl capo delle operazioni \u00e8 il colonnello Stuart, un ex componente dell'esercito espulso dal corpo perch\u00e9 coinvolto in faccende tutt'altro che lecite: il suo piano \u00e8 quello di liberare un ex generale corrotto di Val Verde, Ramon Esperanza, fatto prigioniero dagli americani ed estradato su un volo in arrivo a Washington. I criminali riescono a portare a termine la prima fase dell'operazione: sostituirsi alla torre di controllo rendendone inutilizzabili le apparecchiature. Gli aerei in arrivo vengono fatti attendere in volo, mentre i criminali contattano la vera torre di controllo per comunicare la loro richiesta di liberazione del generale.\nLa prima reazione delle autorit\u00e0 aeroportuali \u00e8 quella di tentare di raggiungere un'antenna per stabilire un canale di comunicazione con i piloti ed avvertirli della situazione, ma i terroristi hanno previsto la mossa avendo gi\u00e0 minato l'antenna: l'azione, cui prende parte anche John, si traduce in un violentissimo scontro a fuoco tra gli agenti di polizia ed i terroristi, dal quale ne escono vivi solo McClane e l'ingegnere capo della torre di controllo Leslie Barnes.\nLa rappresaglia dei terroristi non si fa attendere e si concretizza nel far precipitare uno degli aerei in quota, inviando ai piloti falsi dati telemetrici. Credendo veri i segnali inviati dalla \"falsa\" torre di controllo, il pilota del velivolo effettua la regolare manovra di atterraggio, accorgendosi troppo tardi dell'inganno e schiantandosi al suolo nonostante l'intervento di McClane, che si sforza di evitare la tragedia piazzandosi sulla pista e cercando di farsi notare con dei segnali luminosi di fortuna: nessuno dei passeggeri e dell'equipaggio sopravvive.\nGli altri aerei in quota sono ormai a corto di carburante: in particolare, l'aereo su cui viaggia la moglie di McClane ha 58 minuti di autonomia. Su questo aereo, inoltre, c'\u00e8 anche Richard Thornberg, un giornalista senza scrupoli e sempre a caccia di scoop, che aveva gi\u00e0 messo in pericolo con i suoi servizi televisivi la vita di John e della moglie. Contemporaneamente giunge allo scalo anche una squadra speciale dell'esercito guidata dal maggiore Grant, che fra l'altro \u00e8 l'ex istruttore del colonnello Stuart.\nL'aereo del generale intanto \u00e8 atterrato, e quest'ultimo \u00e8 riuscito a neutralizzare l'equipaggio ed a prendere il controllo del velivolo, sia pur con qualche difficolt\u00e0. John cerca anche di fermarlo, ma invano, venendo coinvolto in una sparatoria con i collaboratori del colonnello Stuart che per poco non gli costa la vita. Successivamente, egli riesce a scoprire, con l'aiuto dell'ingegnere Barnes, il nascondiglio dei terroristi. La squadra speciale di Grant accorre subito ed inizia una violenta sparatoria nella quale i terroristi ed il generale riescono a rifugiarsi in un hangar, dove si trova il 747 da trasporto da loro richiesto per fuggire. In questo frangente, per\u00f2, John scopre che la squadra speciale dell'esercito di Grant ha solo finto di attaccare i terroristi, utilizzando invece delle cartucce a salve e rivelandosi quindi in combutta con loro.\nIntanto Thornberg, a bordo dell'aereo, intercetta le comunicazioni radio dell'aeroporto e riesce cos\u00ec a sapere cosa sta succedendo. Emozionato all'idea del possibile scoop della sua vita invece di preoccuparsi di uscire vivo dalla situazione, si nasconde in una toilette del velivolo: tramite un radiotelefono contatta la sede della sua emittente e, in diretta nazionale, rivela pubblicamente tutto quanto sta accadendo. Questa mossa per\u00f2 ottiene solo il risultato di seminare il panico nell'intero aeroporto, mettendo a repentaglio la vita delle migliaia di persone presenti e intralciando il lavoro delle forze di polizia sul posto. La moglie di John, resasi conto di quel che sta facendo Thornberg, con l'aiuto delle hostess interviene immediatamente, stordendolo e immobilizzandolo mentre \u00e8 ancora al telefono in diretta, intento ad autocelebrarsi come un eroe.\nJohn, che frattanto si \u00e8 imbattuto in una giornalista di un altro network TV, con l'aiuto di lei e dell'elicottero della sua troupe riesce a saltare sull'ala dell'aereo con cui il generale, i terroristi e la squadra speciale cercano di fuggire. Grant sale sull'ala e intraprende un corpo a corpo contro John, che per\u00f2 ha la meglio e spinge l'ufficiale corrotto nell'imboccatura della turbina dell'aereo, facendolo cos\u00ec morire stritolato; subito dopo Stuart riesce a farlo scendere con la forza dal velivolo, ma prima di cadere John riesce a aprire un bocchettone di rifornimento sull'ala.\nUna volta a terra, McClane d\u00e0 fuoco alla scia di carburante che fuoriesce, facendo s\u00ec che l'aereo, proprio nell'attimo in cui si stacca dal suolo e decolla, esploda a mezz'aria. Cos\u00ec facendo, John, oltre ad eliminare in un sol colpo tutti i terroristi, riesce anche ad illuminare la pista grazie alle fiamme sprigionate dall'incendio del velivolo esploso e consentendo cos\u00ec a tutti gli aerei in attesa in quota di atterrare agevolmente senza danni. John riuscir\u00e0, cos\u00ec, a riabbracciare la moglie sana e salva.\nProduzione.\nSebbene la maggior parte delle scene all'interno dell'aeroporto siano state girate al Los Angeles International Airport, le riprese all'esterno sono state effettuate all'aeroporto internazionale Stapleton di Denver, aeroporto che poi \u00e8 stato chiuso nel 1995, venendo sostituito dall'Aeroporto Internazionale di Denver.\nLe scene all'esterno della chiesa sono state riprese a Highland Lake, a nord di Denver nella Contea di Weld; gli interni della chiesa sono invece stati realizzati nei pressi di Los Angeles.\nLa scena in cui John McClane illumina la pista e il successivo atterraggio dell'aereo \u00e8 stata girata diverse volte nei seguenti luoghi: Granada Hills (Los Angeles County, CA), Century City (Contea di Los Angeles), Deserto del Mojave, Alpena (Contea di Alpena) e Sault Ste. Marie.\nDistribuzione.\nIl film ha ottenuto un gran successo al botteghino, incassando oltre 240 milioni di dollari, di cui quasi 118 in patria e pi\u00f9 di 122 all'estero."}
{"id": "847073", "revid": "767487", "url": "https://it.wikipedia.org/wiki?curid=847073", "title": "Villa di Monaciano", "text": "La villa di Monaciano \u00e8 un edificio situato a Ponte a Bozzone, frazione di Castelnuovo Berardenga, in provincia di Siena.\nStoria e descrizione.\nLa villa \u00e8 documentata fin dal XVIII secolo, ma l'impianto attuale \u00e8 il risultato di un progetto unitario di trasformazione dell'edificio avvenuto tra il 1870 e il 1885 circa, quando la propriet\u00e0, dopo un secolare possesso da parte della famiglia Fortini, era stata acquisita da Alessandro Pucci Sansedoni, nobile senese residente a Firenze. Egli nello spirito di rinnovamento del gusto che imperava nella Firenze dell'epoca, costru\u00ec un complesso di villa e giardino completamente innovativo, spostando la strada di accesso, demolendo le vecchie mura che circondavano il giardino e creando un parco romantico nello stile di quelli che a Firenze si stavano costruendo sotto la guida dell'architetto Giuseppe Poggi e della famiglia dei giardinieri Pucci.\nNon si sa chi sia stato il progettista della villa che per la cultura architettonica che esprime sembra lontano dalla tradizione senese, avvicinandosi invece a significativi esempi fiorentini della seconda met\u00e0 dell'Ottocento. Il fabbricato che si sviluppa su tre piani, ha una facciata suddivisa in tre parti da lesene; nella parte centrale, rivestita al piano terra a bugnato, si aprono tre portali d'accesso.\nUna doppia cornice marcapiano mette in risalto il piano nobile, dove si aprono, al centro tre porte finestre ad arco e lateralmente due finestre con timpano classico, tutte incorniciate da pietra serena.\nIl parco.\nIl parco si sviluppa su una superficie di circa tre ettari, in una porzione di terreno in pendio antistante la villa che si estende a sud e a ovest ed \u00e8 chiuso a sud da un muro di cinta.\nEsso \u00e8 diviso all'incirca in due parti: la prima destinata a giardino di fiori a mezzod\u00ec nella parte alta, la seconda nella parte bassa, costituisce il parco romantico vero e proprio con grandi spazi boscosi percorsi da sentieri sinuosi che aprono a sorpresa scorci e panorami sempre nuovi, in cui la villa funge da fondale della scena.\nLa panoramica sull'impianto botanico conferma l'applicazione del repertorio \"all'inglese\" con l'alternarsi di spazi pieni e vuoti, boschetti e ampie radure. Il parco di tipo romantico, \u00e8 formato da un limitato numero di generi e specie di alberi ad alto fusto, in prevalenza sempreverdi tra cui in particolare lecci, un grande cedro del Libano, ma anche ippocastani, querce e palme.\nElemento caratterizzante il giardino \u00e8 l'acqua presente in alcune fontane, nei giochi d'acqua che caratterizzano alcune strutture e soprattutto nel ninfeo. Questo conosciuto anche come \"laghetto della Venere\", ha due grotte sottostanti in pietra spugnosa e al centro uno scoglio con una scultura di \"bagnante\" con due zampilli d'acqua ai piedi.\nCorredano inoltre il parco, una grande voliera in muratura e in ghisa, una limonaia con una ricca collezione di agrumi di grandi dimensioni e un raro esemplare di serra calda dotata di impianto di riscaldamento ancora funzionante. La sua costruzione documentata a partire dal 1881, occupa all'interno del giardino una posizione predominante, che ha forse contribuito a salvaguardarla da successivi cambiamenti e trasformazioni. Indicativa dell'interesse botanico del Pucci Sansedoni, che all'epoca era socio benemerito della Regia societ\u00e0 toscana di orticultura si distingue per essere l'unica grande struttura del genere presente nella zona. Al suo interno vengono ancora oggi coltivate e riprodotte da un esperto giardiniere piante esotiche, tra cui una collezione di begonie, di felci, di orchidee e di anturium.\nSia la villa che il parco sono stati oggetto di restauro e \"riprogettazione\" di spazi ora considerati separati e meno importanti, divenuti parti integranti del giardino e motivi di grande interesse. In particolare l'attenzione \u00e8 stata rivolta a quell'area situata nella parte bassa del parco chiamata galoppatoio. Questo spazio \u00e8 stato scelto per il progetto di un \"teatro di verzura\" . Esso vuol essere un segno che si distingue per la sua contemporaneit\u00e0 pur mantenendo una funzione tipica dei giardini storici e adattandosi alla morfologia e alla vocazione del luogo.\nNell'ambito dei restauri sono stati resi di nuovo agibili per visite, matrimoni ed eventi il parco ed i tre piani della villa."}
{"id": "847074", "revid": "767487", "url": "https://it.wikipedia.org/wiki?curid=847074", "title": "New York Times (album)", "text": "New York Times \u00e8 il sesto album di Adam Bomb, uscito nel 2001 per l'Etichetta Mausoleum Records.\nIl produttore Jack Douglas (gi\u00e0 produttore di Alice Cooper, Aerosmith, Cheap Trick e John Lennon) volle formare un alto cast di produzione per New York Times, port\u00f2 quindi il pianista Nicky Hopkins (che aveva collaborato con i Rolling Stones) e Mick Taylor (ex chitarrista dei Rolling Stones), Flo &amp; Eddie (che avevano fatto i coristi per Marc Bolan), il chitarrista Steve Stevens (della band di Billy Idol) e famoso anche per la colonna sonora del film Top Gun, il cantante dei Starz Michael Lee Smith e altri. Nell'album \u00e8 presente la reinterpretazione del noto brano \"It's Only Rock 'N' Roll\" dei Rolling Stones."}
{"id": "847075", "revid": "1442080", "url": "https://it.wikipedia.org/wiki?curid=847075", "title": "Basilica di San Pietro (Perugia)", "text": "La basilica di San Pietro a Perugia \u00e8 una basilica minore cattolica che si trova in Borgo XX Giugno in Perugia.\nStoria.\nL'abbazia di San Pietro venne edificata intorno al 996 sopra la precedente cattedrale, intesa come prima sede vescovile di Perugia. La sua origine probabilmente \u00e8 pi\u00f9 antica, potrebbe risalire al IV secolo(dopo l'editto di Costantino); sorge su un'area sacra etrusco-romana, ma i primi documenti che citano la chiesa sono del 1002. Il primo abate fondatore fu Pietro Vincioli, un nobile perugino, successivamente canonizzato.\nNei secoli seguenti l'abbazia accrebbe enormemente il proprio potere, sino a quando nel 1398 fu presa e messa a fuoco dai perugini, che rimproveravano all'abate Francesco Guidalotti di aver preso parte alla congiura contro Biordo Michelotti, capo della fazione popolare dei \"Raspanti\". Il monastero ebbe un nuovo periodo d'espansione sotto papa Eugenio IV, che l'un\u00ec alla Congregazione di Giustina di Padova (detta poi Cassinese), facendogli mantenere cos\u00ec una posizione di prestigio e potere in citt\u00e0.\nNel 1591 inizi\u00f2 un trentennio di lavori diretti da Valentino Martelli che portarono il complesso a come lo vediamo oggi.L'abbazia fu temporaneamente soppressa dagli invasori giacobini nel 1799. Secondo la tradizione storica i monaci dettero riparo il 20 giugno 1859 ad alcuni patrioti che, sollevandosi contro l'autorit\u00e0 pontificia su incitamento dei principali esponenti della massoneria locale, si scontrarono con il reggimento di soldati svizzeri dello Stato della Chiesa, (Stragi del xx giugno). Conseguentemente dopo l'intervento da parte dell'esercito piemontese e la tanto attesa Unit\u00e0 d'Italia, il nuovo governo permise ai Benedettini di rimanere nell'abbazia, concedendo una proroga al decreto Pepoli che sanciva la demaniazione dei beni ecclesiastici, fintanto che i religiosi presenti agli avvenimenti del XX Giugno 1859, non fossero ridotti ad un numero minore di tre. Quando, nel 1890, mor\u00ec il terzultimo monaco, trov\u00f2 attuazione la legge n. 4799 del 10 luglio 1887, la quale stabiliva che i beni della soppressa abbazia di San Pietro fossero destinati alla creazione di un \u201cIstituto d\u2019istruzione agraria\u201d da fondarsi a Perugia, attualmente Dipartimento di Scienze Agrarie, Alimentari e Ambientali della Universit\u00e0 di Perugia.\nDescrizione.\nEsterno.\nPoco prima di arrivare al monastero si transita da una Porta di San Pietro (Perugia) concepita da Agostino di Duccio (XIV). La porta introduce nel borgo XX Giugno, dopo il caseggiato si arriva alla monumentale facciata a tre arcate che rispecchia nelle forme la porta di Duccio (posta nel lato opposto); fu disegnata intorno al 1614 dall'architetto perugino Valentino Martelli, autore anche del chiostro, completato poi da Lorenzo Petrozzi nel secondo piano.L'entrata della chiesa \u00e8 sul lato sinistro del chiostro. Il portale lapideo, di probabile fattura duccesca (Agostino di Duccio) \u00e8 sormontato da una lunetta con Madonna con Bambino attribuita a Giannicola di Paolo (attualmente sostituita da una copia, l'originale e nella Galleria Tesori d'Arte). Resti della facciata dell'antica basilica sono visibili alla destra ed alla sinistra del portale quattrocentesco: all'interno delle arcate cieche, sono tornati alla luce gli affreschi del XIV, riscoperti durante i lavori di restauro della seconda met\u00e0 del \u2018900; son attribuiti al Maestro Ironico (prima met\u00e0 del XIV secolo, raffigurano a sinistra \"i Santi Pietro e Paolo, l'Annunciazione, San Giorgio e il Drago, la Piet\u00e0\", sulla destra \u00e8 un raro esemplare di \"Trinit\u00e0\" trifronte (con tre volti di Cristo -come nelle altre due chiese perugine di Sant'Agata e Santa Maria della Colombata). Questi affreschi erano stati ricoperti, ma al medesimo tempo, anche preservati da una cortina muraria su cui nel XV era stato dipinto un altro affresco raffigurante un grande \"San Cristoforo\" patrono dei viaggiatori, figura dipinta frequentemente nel tardo medioevo sulle vie di transito dei Pellegrini. Tracce del dipinto scomparso erano ancora visibili fino alla met\u00e0 del secolo scorso, ne abbiamo testimonianza grazie ad un affresco del Benedetto Bonfigli per la Cappella dei Priori in Palazzo dei Priori (oggi facente parte della Galleria Nazionale dell\u2019Umbria) che raffigura la chiesa cos\u00ec com\u2019era nel XV secolo .\nIl campanile poligonale, alla destra del portale \u00e8 alto 70 metri, con la cuspide affusolata, fu edificato nel Duecento sulla base del preesistente mausoleo romano, e completato, fra alterne vicende, nel 1463-1468 con linee gotico-rinascimentali fiorentine, su disegno di Bernardo Rossellino.\nInterno.\nL\u2019interno conserva l\u2019originaria struttura architettonica di impianto basilicale, alla quale si sono succeduti, tra il XV e XVII secolo, numerosi interventi decorativi che si sono fusi armoniosamente con la struttura. Nonostante le spoliazioni napoleoniche che si sono succedute nel 1797 e nel 1813, resta la chiesa pi\u00f9 ricca della citt\u00e0, ospita la pi\u00f9 grande collezione di arte di Perugia, dopo la Galleria nazionale dell'Umbria. La navata \u00e8 articolata da arcate poggianti su 18 colonne databili tra la fine del III e gli inizi del IV secolo d.C. in marmo granitico, con capitelli di reimpiego, diversi tra loro, provenienti da edifici di epoca romana.\nNavata centrale e controfacciata.\nLa parte alta \u00e8 decorata da imponenti tele dipinte con scene dall'Antico e Nuovo Testamento, commissionate dall'abate Giacomo da San Felice di Sal\u00f2 e completate nel periodo 1591-1611. Vennero realizzate a Venezia da Antonio Vassillachi, detto l'Aliense, artista di origine greca, formatosi alla scuola di Paolo Veronese e di Tintoretto. Sempre di Vassillachi \u00e8 la grande tela collocata nel muro ad ovest, \"Trionfo dell'ordine dei Benedettini\". Le rimanenti decorazioni ad affresco sono di Giovanni Bisconti, Orazio Martini e Benedetto Bandiera. La navata centrale ha un soffitto a cassettoni in legno riccamente decorato da Benedetto di Giovanni da Montepulciano nel 1556.\nNella parete di controfacciata a sinistra dipinti di Orazio Alfani, \"San Pietro guarisce lo storpio\" e \"San Pietro liberato dall\u2019Angelo\", a destra \"Naufragio di San Pietro e approdo di San Paolo a Malta\" di Leonardo Cungi, entrambi del 1556. \nLa seconda colonna a sinistra della navata con l\u2019immagine dell\u2019Abate Pietro (fondatore della chiesa), \u00e8 la colonna del miracolo, fermata secondo la tradizione dall'Abate mentre stava precipitando sopra le maestranze. Nella colonna opposta \u00e8 un \"San Benedetto\"; entrambi gli affreschi sono attribuiti alla scuola di Benedetto Bonfigli.\nNavata destra, cappelle San Giuseppe e degli angeli.\nAll\u2019inizio della navata destra la prima opera raffigura \"La Madonna in trono e Santi\" di Eusebio da San Giorgio (XVI secolo), seguono: l\"Assunzione della Vergine\" di Orazio Alfani (XVI secolo), \"Santa Scolastica\" di Francesco Appiani (1751) \"Il miracolo della Colonna\" di Giacinto Cimignani da Pistoia (1677), \"Il miracolo di San Mauro\" di Cesare Sermei (1648), \"Davide sceglie tra i tre Castighi\" di Ventura Salimbeni (1602), \"San Benedetto Consegna la regola ai Monaci\" attribuita a Eusebio da Sam Giorgio con alla base il \"martirio di Santa Cristina\". \"San Gregorio Magno in processione con il popolo durante la peste\" di Ventura Salimbeni (1602), \"Sansone\" di Fran\u00e7ois Perrier (XVII secolo) e a sinistra \"piet\u00e0\" della scuola di Sebastiano del Piombo. Sopra la porta che immette nella Cappella di San Giuseppe tre piccoli dipinti: \"Madonna con Bambino e Sant'Elisabetta e San Giovannino\" di Bonifazio Pilati da Verona (XVI secolo), \"San Mauro e San Placido\" copie dal Perugino di Giovanni Battista Salvi detto il Sassoferrato (XVII secolo).\nLungo la parete si apre la Cappella di San Giuseppe decorata ad affresco nel 1857 dal perugino Domenico Bruschi appena sedicenne, nella volta rappresenta le quattro virt\u00f9 cardinali, riprendendo lo stile Purista peruginesco, assimilato dal suo maestro Silvestro Valeri. Alla destra \"La vergine con Sant'Elisabetta e San Giovannino\" su tela di scuola toscana (XVI secolo) \nTornati nella navata segue la \"Resurrezione di Cristo\" di Orazio Alfani. Sopra alla porta della sacrestia tre quadretti del Sassoferrato: \"Santa Flavia, Sant'Apollonia, Santa Caterina\". In fondo alla navata \u00e8 la Cappella delle Reliquie o degli angeli ha una cancellata in ferro battuto, stucchi del Cinquecento e affreschi di Benedetto Bandiera (1599). Ai lati dell\u2019ingresso al presbiterio sono due dipinti di Gian Domenico Cerrini (XVII secolo): \"Vergine che allatta il Bambino\" e \"San Giovanni Battista\".\nPresbiterio.\nL\u2019altare maggiore raccoglie le spoglie del fondatore della chiesa: l'Abate Pietro. \u00c8 impreziosito con marmi policromi dall\u2019architetto Valentino Martelli (1592). Il ciborio del carrarese Sante Ghetti (1627) \u00e8 un tempio in miniatura anche esso di rari marmi policromi. \nLa principale caratteristica del presbiterio \u00e8 l'intarsio del coro ligneo, considerato uno dei pi\u00f9 belli d'Italia. Fu iniziato da Bernardino di Luca Antonini nel 1525-26, e completato da Stefano di Antoniolo Zambelli, da Bergamo, nel 1535 con altri collaboratori, due dei quali Battista Bolognese e Ambrogio Francese hanno realizzato il grande leggio. Di particolare valore \u00e8 la porta centrale, raffigurante l\"Annunciazione\" e \"Mos\u00e8 salvato dalle acque\" di Fra Damiano da Bergamo (1536) che conduce al balconcino situato dietro l'altare precisamente in mezzo al coro ligneo, una vista che si apre lungo tutta la vallata umbra direzione Subasio. Spicca la firma di Giosu\u00e8 Carducci incorniciata sul lato sinistro del muro del balconcino datato 1871. Di Benedetto da Montepulciano e Benvenuto da Brescia sono i seggi lumeggiati in oro. Di impronta rinascimentale sono i pulpiti posti ai lati del presbiterio e altri elementi architettonici eseguiti da Francesco di Guido da Settignano (XVI secolo) appartenente alla famiglia di lapicidi toscana.\nNelle vele della volta dell\u2019abside sono i \"Quattro Evangelisti\" di Benedetto Bandiera (1591), come anche la tela tra le due finestre nel catino absidale: \"La morte di San Benedetto\" (1591). Gli affreschi delle pareti laterali: \"La consegna delle chiavi e la conversione di Paolo\" sono di Giovanni Battista Lombardelli (1591). Nelle lunette \"le Virt\u00f9 Teologali e Cardinali\" di Silla Piccinini (detto anche Scilla Pecennini) e Pietro Rancanelli (XVI secolo).\nL\u2019arco trionfale del presbiterio \u00e8 dipinto con scene di mietitura e vendemmia attribuite al paesaggista Giovanni Fiammingo (1592), le figure sono attribuite a Silla Piccinini e Pietro Rancanelli.\nNavata sinistra, cappelle Vibi, Ranieri e del Sacramento.\nSul fondo della navata sinistra \u00e8 una \"Piet\u00e0 con San Gerolamo e San Leonardo\" (XV secolo), attribuita a Benedetto Bonfigl o Fiorenzo di Lorenzo. Nella parete destra \u00e8 \"San Pietro piange per aver rinnegato Ges\u00f9\" attribuito al Guercino (XVI secolo), nel lato posto sinistro \u00e8 una tela attribuita a Giovanni Lanfranco (XVII secolo) raffigurante \"Cristo nell\u2019Orto confortato dall\u2019angelo\".\nSi accede nella Cappella Vibi, notevole il dossale marmoreo con \"Ges\u00f9 fanciullo, il Battista e San Girolamo\" (1453), attribuito a Mino da Fiesole. Nella lunetta era un tempo l\"Annunciazione\" di Giovanni Battista Caporali, nella parete sinistra era la \"Visitazione\" di Polidoro di Stefano Ciburri (1530). A destra la Madonna del Giglio, copia del Sassoferrato da Lo Spagna.\nUscendo nella navata in fronte alla cappella Vibi e \"San Paolo\" attribuito al Guercino, continuando la navata sinistra si trova la \"Deposizione\" di Gian Battista Salvi detto il Sassoferrato (XVII secolo), copia della celebre Deposizione Borghese del Raffaello oggi alla Galleria Borghese di Roma.\nSegue la Cappella Ranieri, in origine Baglioni, su progetto di Francesco di Guido di Virio da Settignano, la volta decorata da Annibale Brugnoli (XIX secolo), con un\"Assunzione della Vergine\" che riprende il prototipo di Tiziano, ma con colori pi\u00f9 delicati, dipinta sopra una precedente decorazione del Caporali; sulla parete sinistra si ammira una tela con \"Ges\u00f9 nell\u2019orto\" attribuita a Guido Reni (XVII secolo) e sulla destra Ges\u00f9 e la Veronica di G. Francesco Gessi (XVII secolo).\nTornando nella navata, si trova la \"Giuditta con testa di Oloferne\" del Sassoferrato (XVII secolo).\nSegue la Cappella del Sacramento con la volta decorata da Francesco Appiani con quadrature prospettiche di Pietro Carattoli. Sull\u2019altare \u00e8 collocata un\u2019immagine della \"Madonna del giglio\" del XIV secolo attribuita allo Spagna, proveniente da una cappella campestre e posta al centro di un dipinto che raffigura \"San Pietro\" e \"San Paolo\" di Jean-Baptiste Wicar (XIX secolo). Alle pareti grandi tele di Giorgio Vasari (1566): \"Nozze di Cana, Il Profeta Eliseo e il miracolo della mensa di San Benedetto\". La tela a sinistra \"San Benedetto manda San Mauro in Francia\" \u00e8 di Giovanni Fiammingo (XVI secolo).\nDi ritorno alla navata si ammira l\u2019Adorazione dei Magi di Eusebio da San Giorgio (XVI secolo, \"Assunzione\" di Orazio Alfani (XVI secolo), \"l\u2019Annunciazione\" del Sassoferrato, il \"Crocefisso\" ligneo policromo attribuito a Giovanni Tedesco. Segue \"la Piet\u00e0\", opera tarda del Perugino, dove il maestro si ritrae nel volto di Giuseppe di Arimatea, l\u2019opera proveniente dalla chiesa di Sant'Agostino faceva parte del grande Polittico di Sant'Agostino; \"San Pietro Abate\" dell\u2019Appiani (XVIII secolo) al termine della navata sono \"San Mauro\" e \"San Placido\" di Giacinto Gimignani (1677)\nSacrestia.\nAnche la sacrestia, edificata nel 1451, \u00e8 satura di opere, il piano superiore degli armadi ha intagli su cuoio, la pavimentazione \u00e8 di maiolica derutese di Giacomo Mancini (XVI secolo). Nella volta sono affrescate le \"Storie dell\u2019Antico Testamento\" di Silla Piccinini - o Pecennini- (XVI secolo), mentre alle pareti vi sono \"Storie di San Pietro e Paolo\" di Girolamo Danti, (1574). A destra una tela attribuita al Parmigianino la \"Sacra Famiglia\", e nell\u2019angolo un piccolo dipinto con \"Ges\u00f9 bambino e San Giovannino\" attribuito a Raffaello giovane. Di ignoti sono il \"Cristo alla colonna\" (XVII secolo), la \"Madonna con Bambino\" (XVI secolo), e \"Cristo Benedicente\" (XVII secolo), Tra le finestre Sebastiano Conca (XVIII secolo) \"Visitazione\". I dipinti pi\u00f9 importanti sono i cinque quadretti del Perugino con immagini di Santi: Scolastica, Ercolano, Costanzo, Pietro Abbate, Mauro e Placido) dipinti per la predella della grande pala dell\"Ascensione\" (1496), che decorava l'altare principale della chiesa, la tela fu requisita nel 1796 da Giacomo Tinet, commissario legato al seguito delle truppe napoleoniche (oggi \u00e8 esposta al Museo di Lione). Sopra a queste tavolette \u00e8 \"Santa Francesca Romana istruita da un Angelo\" di un ignoto caravaggesco.\nCripta medievale.\nDalla navata sinistra si accede al di sotto dell\u2019abside dove si trova la cripta alto-medievale scoperta nel 1979, a pianta circolare con interessante ambulacro e pareti intonacate e dipinte con motivi geometrici e figurativi.\nL'Abbazia con i tre chiostri.\nL'abbazia oltre al primo chiostro settecentesco di Valentino Martelli posto all'ingresso ha due altri chiostri: uno, chiamato \"Chiostro Maggiore\", \u00e8 una costruzione rinascimentale attribuita a Guido da Settignano, impostato su tre piani con pozzo al centro. La sua realizzazione risale agli anni trenta del Cinquecento. Al centro \u00e8 un pozzo, opera di Galeotto di Paolo di Assisi. Come in altri monasteri attorno ad esso vi erano ampie aule dove si svolgeva la vita comune: il capitolo, il refettorio, le aule di scuola, la biblioteca, l\u2019archivio e lo \"scriptorium\". Sotto il portico, sul lato di fronte all\u2019ingresso, si apre l\u2019antico accesso alla Sala Capitolare divenuta attualmente il salone maggiore della Biblioteca della facolt\u00e0 di Agraria \u201cMario Marte\u201d. All'ingresso dell' ex refettorio, oggi Aula Magna, \u00e8 un lavabo in terracotta invetriata raffigurante \"la Samaritana al pozzo,\" opera del XV secolo, attribuita a Benedetto Buglione. Il piano superiore era riservato al dormitorio o alle celle dei monaci.\nL'altro chiostro conosciuto come \"chiostro delle Stelle\", \u00e8 del 1571 su progetto di Galeazzo Alessi, \u00e8 chiamato cos\u00ec perch\u00e9 a terra ha delle aperture a forma di stelle da dove entrava l'acqua piovana per essere convogliata in una cisterna.\nOrto medievale.\nDai chiostri si accede all\u2019Orto medievale allestito nel 1996, presenta un'interessante riproposizione in chiave simbolica dell\u2019 \u201cOrtus conclusus\u201d l\u2019orto del monastero che forniva il necessario sostentamento per l\u2019autosufficienza; parallelamente \u00e8 anche un giardino ideale attraversato il quale si snoda un percorso dell\u2019evoluzione dell\u2019uomo in chiave simbolica. Vi si trovano resti di una delle antiche peschiere e varie fonti che testimoniano la presenza ininterrotta dell'elemento acqua. Nell\u2019orto \u00e8 inglobata la porta medievale posta sull\u2019importante via per Roma; nei pressi di essa, a testimonianza del transito dei pellegrini \u00e8 stata posta una pietra con una conchiglia scolpita che indica la distanza da Roma e da Santiago di Compostela, perch\u00e9 da qui transitava anche l'itinerario giacobeo. L'orto \u00e8 gestito dalla Facolt\u00e0 di Agraria dell\u2019Universit\u00e0 degli studi di Perugia, che ha sede adiacente alla basilica.\nParalleli all'Orto oltre la strada sorgono i Giardini del Frontone, che dilatano il verde dell'\u201cOrtus conclusus\u201d. In passato costituivano la piazza preferita da Braccio da Montone per le sue esercitazioni militari, quello che si vede oggi invece \u00e8 opera degli Arcadi perugini: un giardino con un piccolo anfiteatro settecentesco e statue recentemente restaurate.\nGalleria \u201cTesori d\u2019Arte\u201d.\nL'abbazia ospita la galleria \u201cTesori d\u2019Arte\u201d della \"Fondazione per l\u2019Istruzione agraria\u201d con opere provenienti dal complesso abbaziale di San Pietro oltre che dai possedimenti di Casalina e di Sant\u2019Apollinare . Vi sono esposte una vasta collezione di opere di autori, tra la fine del XV e il XIX secolo, tra cui Giannicola di Paolo, a cui \u00e8 attribuito l'affresco staccato, prima posizionato sopra il portale della basilica di San Pietro. La galleria ospita anche la ricca collezione di libri corali miniati del XV \u2013 XVI secolo.\nOpere migrate.\nDurante l'occupazione francese, la chiesa fu soggetta a diverse spoliazioni napoleoniche. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, vi erano conservate diverse opere che vennero inviate in Francia che non fecero pi\u00f9 ritorno dopo il Congresso di Vienna. Tra di esse si possono ricordare:\nUn tempo in sacrestia si trovavano due opere: Ges\u00f9 che porta la croce di Mantegna e l'incoronazione del Bassano. Entrambe trafugate nel furto del 29 marzo 1916. "}
{"id": "847079", "revid": "36426", "url": "https://it.wikipedia.org/wiki?curid=847079", "title": "Begonie", "text": ""}
{"id": "847080", "revid": "36426", "url": "https://it.wikipedia.org/wiki?curid=847080", "title": "Tigli", "text": ""}
{"id": "847082", "revid": "599013", "url": "https://it.wikipedia.org/wiki?curid=847082", "title": "Allori", "text": ""}
{"id": "847083", "revid": "104485", "url": "https://it.wikipedia.org/wiki?curid=847083", "title": "Bestia", "text": ""}
{"id": "847086", "revid": "52076", "url": "https://it.wikipedia.org/wiki?curid=847086", "title": "Monete", "text": ""}
{"id": "847091", "revid": "367445", "url": "https://it.wikipedia.org/wiki?curid=847091", "title": "Mario Galesi", "text": "Fu un componente di primo piano dell'organizzazione armata di sinistra denominata Nuove Brigate Rosse e partecip\u00f2 agli omicidi di Massimo D'Antona nel 1999 e di Marco Biagi, nel 2002.\nI primi arresti.\nVissuto perlopi\u00f9 a Roma, verso la met\u00e0 degli anni ottanta entra a far parte nel movimento dell'Autonomia capitolina e frequenta il centro sociale \"Blitz\" di Colli Aniene. Il suo primo arresto risale al 1986 quando, con l'aiuto di quattro complici, stava tentando di aprirsi un varco con delle tronchesi nel recinto dello Stadio Flaminio, per assistere a un concerto di Ray Charles. Catturato dalla Digos di Roma, Galesi viene accusato di partecipazione a banda armata ma, solo due giorni dopo, viene scarcerato per assoluta mancanza di indizi, nonostante il rinvenimento, nell'appartamento di uno dei complici, di materiale esplosivo e armi da fuoco.\nIl 16 gennaio del 1997 viene nuovamente arrestato e condannato a quattro anni di carcere per una rapina (le cui modalit\u00e0 fanno pensare all'autofinanziamento) a un ufficio postale di via Radicofani, a Roma, nel quartiere Montesacro dove, assieme ad altri due complici (tra cui Jerome Cruciani, uno dei cinque dello Stadio Flaminio) si fa consegnare la somma di 120 milioni di lire prima di essere catturato, dopo una breve fuga, dai carabinieri del Comando Montesacro.\nCon le Nuove BR.\nNel febbraio del 1998, ottenuti gli arresti domiciliari e con un residuo di pena di soli due mesi, Galesi decide misteriosamente (almeno per gli inquirenti di allora) di rendersi irreperibile. In realt\u00e0, dietro a quella fuga immotivata, si nasconde la scelta di un passaggio alla clandestinit\u00e0 che verr\u00e0 alla luce solo in coincidenza con le successive indagini sulla nascita dell'organizzazione armata delle Nuove Br, di cui Galesi pu\u00f2 essere considerato come uno degli artefici principali.\nRiappare solo il 2 marzo 2003 quando, in un conflitto a fuoco con le forze dell'ordine sul treno Roma-Firenze, viene gravemente ferito e, trasportato all'ospedale di Arezzo, muore dopo un lungo intervento chirurgico. La sparatoria scatur\u00ec a seguito di un'azione di normale controllo a bordo del treno che, in quel momento, era fermo in localit\u00e0 Castiglion Fiorentino. Alla richiesta degli agenti della PolFer di mostrare i documenti, Galesi e l'altra brigatista Nadia Desdemona Lioce, temendo di essere scoperti, decidono di impugnare le armi e di aprire il fuoco colpendo a morte il sovrintendente Emanuele Petri e ferendo gravemente il suo collega Bruno Fortunato. Fortunato riusc\u00ec a salvarsi, ma rimase molto turbato dall'accaduto, finendo col suicidarsi alcuni anni dopo.\nIn seguito all'arresto della Lioce e, soprattutto, all'analisi del suo computer palmare gli inquirenti rintracciarono diversi documenti con possibili obiettivi da colpire, risoluzioni strategiche e diverse altre prove che collegavano i due terroristi con la sigla Nuove BR e, di conseguenza, con gli omicidi D'Antona e Biagi."}
{"id": "847099", "revid": "697352", "url": "https://it.wikipedia.org/wiki?curid=847099", "title": "Abbazia di San Pietro", "text": ""}
{"id": "847106", "revid": "110157", "url": "https://it.wikipedia.org/wiki?curid=847106", "title": "Niente da capire", "text": "Niente da capire \u00e8 il secondo album di canzoni registrate dal vivo di una trilogia (insieme a \"Catcher in the Sky\" e \"Musica leggera\") di Francesco De Gregori, registrato nel 1990.\nLa canzone \"Due zingari\" \u00e8 registrata al Folkstudio di Roma."}
{"id": "847110", "revid": "2116759", "url": "https://it.wikipedia.org/wiki?curid=847110", "title": "Regioni delle Filippine", "text": "Una regione (filippino: \"rehiyon\") \u00e8 una suddivisione amministrativa nelle Filippine. A partire dal 2002 sono state istituite 17 regioni; 16 di queste sono suddivise in 81 province (filippino: \"lalawigan\"). Generalmente le regioni sono organizzate per raggruppare province che hanno le stesse caratteristiche culturali e/o etniche.\nLe province in realt\u00e0 sono le primarie suddivisioni politiche. Sono raggruppate in regioni per convenienza amministrativa. Nella maggior parte dei casi laddove sono presenti anche uffici governativi regionali quelli provinciali vengono meno. Questo avviene, ma non necessariamente, nella citt\u00e0 designata come capoluogo regionale.\nLe stesse regioni non possiedono governi locali separati, ad eccezione della Regione Autonoma nel Mindanao Musulmano, che ha un'assemblea regionale e un governatore appositamente eletti. La Regione Amministrativa Cordillera era nata per essere anch'essa autonoma (Regione Autonoma Cordillera) ma il fallimento di due plebisciti per la sua instaurazione l'ha ridotta a regione amministrativa regolare.\nElenco delle regioni.\nDi seguito sono elencate le 17 regioni amministrative delle Filippine. Esse possono essere idealmente suddivise nei 3 gruppi di isole principali dell'arcipelago e quindi le prime 8 regioni appartengono alla macroregione di Luzon, le successive 3 alla macroregione di Visayas e le rimanenti 6 alla macroregione di Mindanao.\nDa notare che in 3 casi (CALABARZON, MIMAROPA, SOCCSKSARGEN) le regioni assumono il nome da acronimi ricavati dalle iniziali delle province che li compongono. Questo spiega il perch\u00e9 vengano scritte correttamente tutte in maiuscolo."}
{"id": "847114", "revid": "184755", "url": "https://it.wikipedia.org/wiki?curid=847114", "title": "SoCCSKSarGen", "text": ""}
{"id": "847115", "revid": "46162", "url": "https://it.wikipedia.org/wiki?curid=847115", "title": "Regione Autonoma del Mindanao Musulmano", "text": ""}
{"id": "847118", "revid": "43530", "url": "https://it.wikipedia.org/wiki?curid=847118", "title": "Regione Autonoma nel Mindanao Mussulmano", "text": ""}
{"id": "847121", "revid": "287204", "url": "https://it.wikipedia.org/wiki?curid=847121", "title": "Istv\u00e1n Vincze", "text": "Caratteristiche tecniche.\nDi piede mancino, era un'ala sinistra dotata di buona velocit\u00e0 e di tiro potente.\nCarriera.\nClub.\nSi mise in luce nella squadra della propria citt\u00e0, il Tatab\u00e1nya, con cui debutt\u00f2 giovanissimo e sigl\u00f2 37 reti in 91 presenze in campionato.\nNotato dai dirigenti del Lecce, approd\u00f2 nel Salento nell'estate del 1988, all'et\u00e0 di 21 anni. Il Lecce allenato da Carlo Mazzone consegu\u00ec brillantemente l'obiettivo della salvezza, con la squadra che concluse la stagione 1988-1989 al nono posto con 31 punti. Il contributo di Vincze fu, tuttavia, modesto: in 17 presenze realizz\u00f2 soltanto un gol, contro il alla dodicesima giornata. Il buon campionato dei salentini convinse, per\u00f2, la dirigenza a dargli un'altra occasione e fu cos\u00ec confermato nella rosa dell'annata seguente. La stagione 1989-1990 fu pi\u00f9 complicata per i giallorossi, che stavolta si salvarono per il rotto della cuffia: si piazzarono quattordicesimi con 28 punti in classifica, giusto una lunghezza in pi\u00f9 dell'. L'annata di Vincze fu migliore della precedente sia per quanto riguarda le presenze sia per quanto concerne le reti realizzate, con 28 gettoni e 3 centri, tra i quali il gol-partita allo Stadio della Vittoria nel derby -Lecce del 25 febbraio 1990, valido per la 26\u00aa giornata di campionato e terminato 0-1 in favore dei giallorossi proprio grazie ad una sua conclusione appena dentro l'area di rigore.\nAl termine del campionato non venne confermato e torn\u00f2 in patria, dove milit\u00f2 prima nell'Honv\u00e9d, con cui vinse due campionanti, e in seguito nel BVSC Budapest.\nNel 1996 tent\u00f2 un'altra avventura oltre confine, andando a giocare in Belgio, nel Germinal Ekeren, dove per\u00f2 collezion\u00f2 solamente una presenza. Nel 1997 si trasfer\u00ec in Portogallo, alla e poi al . Chiuse poi la carriera nel 2002, dopo aver disputato in Ungheria le sue ultime stagioni, ancora nel Tatab\u00e1nya, nel P\u00e9cs e nel Vasas.\nNazionale.\nNel 1986 esord\u00ec nella nazionale ungherese contro il . Conta 42 presenze e 8 gol in nazionale fino al 1996."}
{"id": "847122", "revid": "110157", "url": "https://it.wikipedia.org/wiki?curid=847122", "title": "Fosfofruttochinasi 2", "text": "La fosfofruttochinasi 2 (anche detta \"fosfofruttocinasi 2\" o \"PFK-2\" o \"Enzima Tandem\") \u00e8 un enzima bifunzionale deputato alla regolazione della quantit\u00e0 di fruttosio 2,6-bifosfato e fruttosio 6-fosfato nell'epatocita.\nStruttura e Funzione.\nDue domini regolano la concentrazione di fruttosio 2,6-bifosfato: uno fosforila il fruttosio 6-fosfato a fruttosio 2,6-bifosfato, e l'altro defosforila il fruttosio 2,6-bifosfato a fruttosio 6-fosfato.\nLa formazione del fruttosio 2,6-bifosfato \u00e8 catalizzata dalla fosfofruttochinasi 2 (PFK2). Il fruttosio 6-fosfato si forma per idrolisi del fruttosio 2,6-bifosfato, catalizzata dalla fruttosio bifosfatasi 2 (FBPasi2).\nSia la PFK2, sia la FBPasi2 sono presenti in una singola catena polipeptidica di 55 kD.\nLe attivit\u00e0 della PFK2 e della FBPasi2 sono reciprocamente controllate per fosforilazione di un singolo residuo di serina.\nRegolazione.\nQuando il livello di glucosio \u00e8 basso, nel sangue viene rilasciato glucagone, il quale attiver\u00e0 una via metabolica che coinvolge le proteine G della membrana cellulare e che terminer\u00e0 con la produzione di cAMP all'interno della cellula.\nLa proteina chinasi A, attivata dagli alti livelli di cAMP nella cellula va a fosforilare l'enzima bifunzionale, attivando la FBPasi2 e inibendo la PFK2.\nL'enzima quindi inizier\u00e0 a ridurre il livello intracellulare di fruttosio 2,6-bisfosfato.\nSiccome la presenza di fruttosio 2,6-bisfosfato normalmente stimola la PFK1, la diminuzione della sua concentrazione porta all'inibizione della glicolisi e alla stimolazione della gluconeogenesi.\nAl contrario, quando il livello di glucosio \u00e8 alto, come si verifica dopo un pasto, la gluconeogenesi non \u00e8 necessaria, e il gruppo fosforico viene rimosso dall'enzima bifunzionale. Questa modificazione covalente attiva la PFK2 e inibisce la FBPasi2 ed \u00e8 mediata dall'insulina, tramite la protein-fosfatasi 1.\nEsiste un isozima della PFK-2 presente a livello cardiaco. Esso \u00e8 regolato dall'adrenalina, che tramite la sua cascata enzimatica, attiva il dominio chinasico.\nL'aumento del livello di fruttosio 2,6-bisfosfato che ne consegue accelera la glicolisi."}
{"id": "847126", "revid": "46162", "url": "https://it.wikipedia.org/wiki?curid=847126", "title": "Regioni filippine", "text": ""}
{"id": "847129", "revid": "339392", "url": "https://it.wikipedia.org/wiki?curid=847129", "title": "Kujubim", "text": ""}
{"id": "847131", "revid": "287204", "url": "https://it.wikipedia.org/wiki?curid=847131", "title": "K\u014dstas Katsouran\u012bs", "text": "Caratteristiche tecniche.\nGioca soprattutto nel ruolo di mediano, ma pu\u00f2 essere schierato anche come difensore centrale o come centrocampista offensivo.\nCarriera.\nClub.\nPanachaiki.\nAll'et\u00e0 di 17 anni, nel 1996, Katsouran\u012bs debutt\u00f2 nel Panachaiki, squadra di Patrasso. Alla terza stagione (1998-1999) era titolare. Rimase sei anni al Panachaiki.\nAEK Atene.\nNell'estate 2002 si trasferisce all', firmando un contratto di tre anni, qui trova l'ex-interista Grigorios Georgatos e Demis Nikolaidis, Vasil\u012bs Lak\u012bs, Michal\u012bs Kaps\u012bs, Theod\u014dros Zagorak\u012bs che insieme nell'estate 2004, vinceranno l'Europeo 2004 con la Nazionale greca. Nella stagione 2004-2005 segn\u00f2 12 reti in campionato e condusse la squadra nella lotta al titolo, L'AEK chiuse terzo. Nella stagione successiva il club chiuse al secondo posto in campionato, guadagnandosi l'accesso alla Champions League. Dopo quella stagione Katsouran\u012bs, insieme all'allenatore Fernando Santos, si trasfer\u00ec al per 3,5 milioni di euro.\nBenfica.\nIl 23 giugno 2006 Katsouran\u012bs firm\u00f2 un contratto di quattro anni per il , raggiungendo a Lisbona il connazionale Gi\u014drgos Karagkoun\u012bs. Alla prima stagione in Portogallo ha giocato 28 partite e segnato 6 reti. Il 14 settembre 2007 ha accettato un prolungamento di due anni del contratto con il Benfica, vincendo la Coppa di Lega portoghese.\nPanathinaikos.\nIl 27 giugno 2009 firma un quadriennale con il Panathinaikos. Qui ritrova l'ex interista Gi\u014drgos Karagkoun\u012bs e Ge\u014drgios Se\u00eftarid\u012bs, suoi ex compagni di Nazionale con cui ha vinto l'Europeo 2004. Qui trova anche l'argentino Sebasti\u00e1n Leto e il francese Djibril Ciss\u00e9 e l'allenatore Ten Cate (sostituito da Nikos Nioplias). Contribuisce alla qualificazione del Panathinaikos agli ottavi di finale in Europa League ai danni della , dove il Panathinaikos si impone prima 3-2 allo Stadio Olimpico di Atene e poi 2-3 allo stadio Olimpico di Roma. L'11 giugno 2010 conquista il titolo di Grecia ai danni dei rivali dell'Olympiakos. Il 24 aprile 2010 conquista anche la Coppa di Grecia contro l'Aris Salonicco allenata dall'ex-interista H\u00e9ctor C\u00faper.\nIl 3 ottobre 2012 Giannis Alafouzos, presidente del , rescinde il suo contratto a causa della pessima partenza del Panathinaikos nella stagione 2012-2013.\nPAOK.\nIl presidente del ed ex conoscenza del campionato italiano, Z\u012bs\u012bs Vryzas suo compagno di nazionale all'Europeo 2004, non si lascia sfuggire questa occasione e a dicembre 2012 fa firmare un contratto al giocatore, fino al termine della stagione 2012-2013 con il PAOK Salonicco. Debutta con la sua nuova squadra il 6 gennaio 2013 contro il Panthrakikos del connazionale D\u012bm\u012btrios Papadopoulos anche membro della nazionale greca che ad aver vinto l'Europeo 2004. Il 24 gennaio 2013 segna la sua prima rete con il PAOK Salonicco agli ottavi di finale di Coppa di Grecia contro il Kallithea. Con questa prova Katsouran\u012bs raggiungendo i quarti di finale della competizione con PAOK Salonicco, prendendosi la sua rivincita contra la sua squadra precedente (Panathinaikos), eliminata in questo turno dal Platanias. Il 3 marzo 2013 segna la sua prima rete in campionato con la maglia del PAOK Salonicco della vittoria per 4-2 contro il Panionios allenato da Dimitrios Eleftheropoulos vecchia conoscenza del campionato italiano. Il 6 marzo 2013 accede alla semi-finale della Coppa di Grecia con il PAOK Salonicco ai danni del Levardiakos.\nPune City.\nIl 1\u00ba ottobre 2014 si trasferisce al Pune City in India., dove gioca Bruno Cirillo allenato da Franco Colomba. K\u014dstas Katsouran\u012bs debutta in Indian Super League in trasferta contro il Delhi Dynamos di Alessandro Del Piero terminata 0-0. Qui gioca 14 partite e segna 4 goal, dove uno dei suoi goal viene considerato uno dei pi\u00f9 belli della Indian Super League.\nAtromitos.\nA Dicembre 2014 firma un contratto di sei mesi con l', dove hanno militato D\u012bm\u012btrios Papadopoulos e dove milita tuttora Stefano Napoleoni. Il 4 gennaio 2015 debutta con la sua nuova squadra in casa contro il Kalloni. Il 15 febbraio segna la sua prima rete contro la sua ex squadra il PAOK Salonicco.\nHeidelberg United.\nA settembre 2015 firma un contratto con gli australiani del Heidelberg United.\nNazionale.\nCon la nazionale greca ha vinto il svoltosi in Portogallo. Ha che partecipato alla FIFA Confederations Cup 2005 da vincente dell'Europeo 2004 e poi partecipa alla qualificazione all'Europeo 2008. \u00c8 stato pi\u00f9 volte capitano della nazionale ellenica e ha contribuito alla qualificazione della squadra al Mondiale 2010. K\u014dstas Katsouran\u012bs contribuisce alla qualificazione della nazionale greca all'Europeo 2012, essendo il suo terzo europeo consecutivo di cui uno anche vinto.\nViene incluso nella formazione dal nuovo allenatore della nazionale per gli Europei 2012; per Katsouran\u012bs \u00e8 il 3 Europeo consecutivo con la nazionale greca, diventando uno dei reduci del vittorioso Europeo 2004 insieme a Konstantinos Chalkias e Gi\u014drgos Karagkoun\u012bs.\nL'8 giugno 2012 esordisce da titolare agli Europei nella sfida inaugurale contro la Polonia (1-1). Contribuisce alla vittoria (1-0) contro la Russia, che permette alla Grecia di accedere ai quarti di finale degli Europei 2012.\nIl 16 ottobre contro la Slovenia totalizza la 100 presenza con la maglia ellenica, raggiungendo il connazionale Aggelos Mpasinas. Fu anche definito il miglior giovane greco dell'anno 2000\nStatistiche.\nPresenze e reti nei club.\n\"Statistiche aggiornate al 9 dicembre 2014.\""}
{"id": "847132", "revid": "104458", "url": "https://it.wikipedia.org/wiki?curid=847132", "title": "Costas Katsouranis", "text": ""}
{"id": "847134", "revid": "307923", "url": "https://it.wikipedia.org/wiki?curid=847134", "title": "Caliptra (entomologia)", "text": "La caliptra, in Entomologia, \u00e8 un elemento morfologico associato alle ali dei Ditteri pi\u00f9 evoluti.\nLa caliptra (dal latino \"calipter\", \"astuccio\") \u00e8 un organo esterno e pari, disposto su entrambi i lati del torace. Si presenta come una doppia espansione suddivisa in due lobi squamiformi, in genere evidenziati da una colorazione differente rispetto alle regioni circostanti. Sono facilmente visibili anche ad occhio nudo quando l'insetto tiene le ali aperte in direzione perpendicolare rispetto all'asse del corpo mentre sono meno evidenti, perch\u00e9 in parte nascoste, quando le ali sono raccolte sull'addome in posizione di riposo.\nIl lobo anteriore \u00e8 detto \"caliptra superiore\" o \"squama alare\" o \"squamula\". \u00c8 posizionato nella regione ascellare, fra il torace e la regione jugale dell'ala (o alula) e vibra in sincronia con il movimento dell'ala. \nIl lobo posteriore, generalmente pi\u00f9 sviluppato, \u00e8 detto \"caliptra inferiore\" o \"squama toracica\". Protegge il bilanciere e non vibra con l'ala.\nLa forma della caliptra e lo sviluppo di eventuali setole rappresentano un elemento di identificazione sistematica.\nLa caliptra \u00e8 presente nei Ditteri pi\u00f9 evoluti, i cosiddetti \"muscoidi\", assimilabili alle comuni mosche. \u00c8 l'elemento morfologico che identifica la sottosezione dei Calyptratae distinguendola dall'altro grande raggruppamento compreso nei Ditteri Schizofori."}
{"id": "847142", "revid": "1573940", "url": "https://it.wikipedia.org/wiki?curid=847142", "title": "Acalyptratae", "text": "Gli Acaliptrati (Acalyptratae ) sono un vasto gruppo di insetti dell'ordine dei Ditteri (Brachycera: Cyclorrhapha), inquadrato tassonomicamente come sottosezione della sezione Schizophora.\nCaratteri morfologici.\nTradizionalmente si considera elemento morfologico comune a tutti gli Acaliptrati l'assenza o la forte riduzione delle dimensioni della caliptra. In realt\u00e0, questa sottosezione \u00e8 caratterizzata da una spiccata eterogeneit\u00e0 morfologica. In generale si tratta di insetti affini ai muscoidi \"sensu stricto\", ma con svariate differenziazioni morfologiche nell'ambito dei vari \"taxa\".\nInquadramento tassonomico.\nIl raggruppamento degli Acalyptratae fu definito da Macquart (1835) per aggregare gli Schizophora che non mostravano un'evidente caliptra, in contrapposizione al gruppo dei Calyptratae. L'identit\u00e0 di questo gruppo fu mantenuta in seguito anche con l'introduzione dell'analisi cladistica, pur riscontrando incongruenze che mettono in dubbio la natura monofiletica degli Acalyptratae.\nDa decenni, infatti, si esprimono forti dubbi sulla validit\u00e0 tassonomica di questa sottosezione, probabilmente artificiale perch\u00e9, secondo diversi Autori, non supportata sufficientemente da evidenti correlazioni filogenetiche. La suddivisione dicotomica degli Schizophora in Calyptratae e Acalyptratae \u00e8 tuttavia largamente adottata, ancora oggi, da tutti i ditterologi, contrariamente a quanto \u00e8 avvenuto per altri \"taxa\" parafiletici, per i quali si preferisce oggi usare il termine \"inferiore\" per aggregare i clade primitivi accomunati per lo pi\u00f9 da plesiomorfie non autapomorfiche (es. \"Ditteri inferiori\" in luogo di Nematocera e \"Brachiceri inferiori\" in luogo di Orthorrhapha).\nFilogenesi.\nLa questione fondamentale della filogenesi degli Acalyptratae \u00e8 la fondatezza della sua natura monofiletica, che non raccoglie il pieno consenso.\nHennig (1971) ipotizz\u00f2 la possibilit\u00e0 di suddividere gli Acalyptratae in due clade distinti, di cui uno pi\u00f9 strettamente correlato ai Calyptratae, perci\u00f2 non escludeva la natura parafiletica. Nei suoi lavori del 1971 e del 1973, tuttavia, sanciva fondamentalmente la natura monofiletica degli Acalyptratae.\nSecondo Griffiths (1972), gli Acalyptratae sono decisamente parafiletici, ma nella sua trattazione tassonomica non risolve le relazioni filogenetiche interne a questo raggruppamento.\nMcAlpine (1989) considera invece l'intero raggruppamento come monofiletico in rapporto ai Calyptratae, individuando ben 14 autapomorfie a sostegno della sua tesi. Fra questi, uno degli elementi pi\u00f9 importanti \u00e8 il capo dicoptico nei maschi degli Acalyptratae. Secondo McAlpine, infatti, la congiunzione degli occhi dei maschi, associato all'etologia della riproduzione, \u00e8 un carattere primitivo per l'intero ordine dei Ditteri e la comparsa del capo dicoptico sia dunque un carattere derivato, riscontrato come autapomorfia in diversi gruppi sistematici fra i Ditteri. Nell'ambito degli Schizophora, il capo oloptico compare nella generalit\u00e0 dei Calyptratae in alcune famiglie o generi all'interno degli Acalyptratae. Nel caso dei Calyptratae e di alcuni Acalyptratae, McAlpine ritiene che sia stato conservato il carattere primitivo, mentre nel caso di altri Acalyptratae ipotizza un adattamento secondario. Le altre autapomorfie individuate da McAlpine sono la riduzione della caliptra, l'assenza del postclipeo, la fusione di due o tre dotti delle spermateche e la presenza, nella vagina, di una particolare vescicola seminale denominata \"ricettacolo ventrale\", l'assenza di determinate tipologie di setole o altri caratteri associati alla chetotassi del torace e, infine, l'assenza dei processi respiratori toracici emergenti dal pupario.\nLe relazioni filogenetiche degli Acalyptratae secondo l'analisi di McAlpine sono riassunte nel seguente cladogramma:\nFra i lavori successivi si citano gli studi di Yeates e Wiegmann e il loro tentativo di assemblare i vari contributi prodotti, nel corso di alcuni decenni, in materia di filogenesi dei Ditteri. La loro analisi relativa alla filogenesi degli Acalyptratae compara i lavori di Griffiths e McAlpine e supporta in particolare lo schema tassonomico di McAlpine sia pure con qualche riserva. In definitiva, le analisi di Yeates e Wiegmann e dei ditterologi che hanno contribuito ai loro lavori lascerebbero aperte entrambe le ipotesi in merito alla monofilia degli Acalyptratae. D'altra parte gli Autori concentrano l'attenzione pi\u00f9 sulla fondatezza delle relazioni filogenetiche interne agli Acalyptratae che sulla loro posizione effettiva nel cladogramma dei Cyclorrhapha. Dalle tesi di Yeates \"et al.\", in effetti, si evince che, nel complesso, gli Acalyptratae sarebbero monofiletici in rapporto ai Calyptratae ma che all'interno dell'attuale suddivisione vi sarebbero gruppi di Acalyptratae parafiletici.\nSistematica.\nGli Acalyptratae costituiscono il gruppo sistematico di rango superiore a quello di famiglia pi\u00f9 ricco in termini di biodiversit\u00e0. Yeates &amp; Wiegmann (1999) stimano in 25000 il numero approssimativo di specie comprese fra gli Acalyptratae, pari ad un quinto dell'intero ordine dei Ditteri, e in 62 il numero di famiglie, pari a quasi la met\u00e0 di quelle dell'ordine. Queste stime, anche se superate oggettivamente dalle conoscenze acquisite nell'arco di un decennio, danno in ogni modo un'indicazione di massima sul ruolo di questo gruppo nella tassonomia dei Ditteri. Gli stessi Autori, tuttavia, esprimono delle considerazioni che in qualche modo ridimensionerebbero il rapporto fra la biodiversit\u00e0 degli Acalyptratae e quella dei Ditteri in generale: infatti, a fronte del rapporto numerico in termini di specie, pari al 20%, la consistenza in termini di numero di famiglie \u00e8 molto pi\u00f9 alta e questo \u00e8 un indice, secondo gli Autori, di un'interpretazione pi\u00f9 restrittiva del concetto di famiglia applicato nell'ambito degli Acalyptratae.\nLa suddivisione sistematica degli Acalyptratae, articolata per superfamiglie e famiglie, si basa sugli sviluppi e le integrazioni degli schemi tassonomici fondamentali proposti da Hennig (1973) e McAlpine (1989). Rispetto ad Hennig, McAlpine riporta un maggior numero di famiglie, accorpando tuttavia alcuni gruppi trattati da altri Autori come famiglie autonome, ma riduce a 10 il numero di superfamiglie, incorporandone due nei Tephritoidea e altre due negli Opomyzoidea e definendone una in luogo degli \"incertae sedis\" di Hennig. Altre significative differenze ricorrono nella nomenclatura delle superfamiglie, in buona parte rivista, nella collocazione di varie famiglie all'interno dell'albero tassonomico e, infine, nello spostamento dei Mormotomyiidae dai Calyptratae agli Acalyptratae.\nDopo McAlpine, sono state definite nel 2006 due nuove famiglie: quella dei Natalimyzidae, in seguito alla descrizione di una nuova specie, e quella degli Inbiomyiidae, in seguito alla descrizione di un nuovo genere comprendente oltre dieci specie. Altri sviluppi sono dovuti per lo pi\u00f9 a revisioni in merito alla collocazione tassonomica di alcuni generi o sottofamiglie. Le differenze pi\u00f9 significative rispetto allo schema di McAlpine, in quanto citate nella letteratura pi\u00f9 recente, sono lo scorporo della famiglia Ctenostylidae dai Pyrgotidae ad opera dell'omonimo David McAlpine, la tendenza a trattare come famiglie separate i Cypselosomatidae e i Pseudopomyzidae, accorpate da J.F. McAlpine in un'unica famiglia, e a riunire invece in un'unica famiglia Canacidae e Tethinidae, orientamento ricorrente gi\u00e0 dagli anni novanta, ma formalizzato da D.K. McAlpine nel 2007. Facendo riferimento allo schema originario di James McAlpine nel \"Manual of Nearctic Diptera\" (1989), alle impostazioni adottate da Papp \"et al.\" nel \"Manual of Palaearctic Diptera\" (1998) e dal BDWD, alle integrazioni tassonomiche di David McAlpine (1989) e Barraclough &amp; McAlpine (2006), uno schema integrato e aggiornato della suddivisione tassonomica degli Acalyptratae \u00e8 il seguente:\nSuperfamiglia Carnoidea (=Chloropoidea), suddivisa in 9 famiglie: \nSuperfamiglia Conopoidea, comprendente una sola famiglia: \nSuperfamiglia Diopsoidea (=Nothyboidea), suddivisa in 8 famiglie: \nSuperfamiglia Ephydroidea (=Drosophiloidea), suddivisa in 6 famiglie: \nSuperfamiglia Lauxanioidea, suddivisa in 4 famiglie: \nSuperfamiglia Nerioidea (=Micropezoidea), suddivisa in 5 famiglie: \nSuperfamiglia Opomyzoidea (=Agromyzoidea, Anthomyzoidea), suddivisa in 14 famiglie:\nSuperfamiglia Sciomyzoidea, suddivisa in 11 famiglie: \nSuperfamiglia Sphaeroceroidea, suddivisa in 5 cinque famiglie: \nSuperfamiglia Tephritoidea (=Otitoidea, Pallopteroidea), suddivisa in 9 famiglie: \nAcalyptratae \"incertae sedis\", comprendente una famiglia: "}
{"id": "847143", "revid": "486946", "url": "https://it.wikipedia.org/wiki?curid=847143", "title": "Solid state disk", "text": ""}
{"id": "847144", "revid": "729019", "url": "https://it.wikipedia.org/wiki?curid=847144", "title": "La gente con alma", "text": "La gente con alma \u00e8 un album del 1999 di Enrico Ruggeri. Si tratta della versione in spagnolo dell'album \"Domani \u00e8 un altro giorno\" del 1997."}
{"id": "847147", "revid": "287204", "url": "https://it.wikipedia.org/wiki?curid=847147", "title": "Idris I", "text": "Biografia.\nBisnipote di al-Hasan ibn Ali, figlio maggiore di \u02bfAl\u012b, Sunnita . Riusc\u00ec a salvarsi dal massacro dei suoi familiari, scappando in Maghreb insieme al suo compagno Rashid. Trov\u00f2 accoglienza presso gli Awraba, una trib\u00f9 berbera della regione di Walili (Volubilis), un'antica citt\u00e0 fondata dai Romani non lontano da Mekn\u00e8s (788).\nMor\u00ec pochi anni dopo, nel 791, a quanto sembra avvelenato da un servitore inviato dal califfo H\u0101r\u016bn al-Rash\u012bd. Sua moglie Kenza era incinta di quello che si rivel\u00f2 un erede maschio che, dopo un periodo di interregno, gli succedette col nome di Idris II, una volta raggiunta l'et\u00e0 di 11 anni.\nLa sua tomba si trova a Moulay Idriss Zerhoun, villaggio sul fianco di una montagna nei pressi delle rovine di Volubilis.\nDinastia.\nIdr\u012bs I fond\u00f2 nel Maghreb al-Aqsa (attuale Marocco) il primo Stato islamico totalmente indipendente dal Califfato, dopo al-Andalus. \u00c8 anche il fondatore della citt\u00e0 di F\u00e8s (789), destinata a diventare la capitale sotto il regno del figlio e successore Idr\u012bs II. Dopo essersi fatto riconoscere come imam dalla trib\u00f9 degli Awraba, lanci\u00f2 diverse campagne militari a nord, a sud e ad est del suo Stato, riuscendo cos\u00ec ad unificare per la prima volta sotto il suo comando la maggior parte delle trib\u00f9 berbere dell'attuale Marocco, ampliando cos\u00ec i confini del suo regno. Particolarmente significativa la conquista di Tlemcen (nell'odierna Algeria), avvenuta nel 789.\nR\u0101shid.\nR\u0101shid () era uno schiavo affrancato da Idr\u012bs. Lo aveva protetto e accompagnato durante il suo esilio da Baghdad fino al Maghreb estremo. Esercit\u00f2 una sorta di reggenza insieme a Ab\u016b Khal\u012bl al-\u02bfAbd\u012b. Alla morte di Idr\u012bs I, la sposa di quest'ultimo, Kenza, era incinta. Due mesi pi\u00f9 tardi mise al mondo un bambino cui fu imposto, come d'uso, il nome del padre morto prima della sua nascita (791). Egli crebbe sotto la supervisione di Rashid, di sua madre e dei Berberi che vedevano in lui il portatore della b\u00e1raka del Profeta. Ibn Khaldun riferisce che gli Abbasidi fecero circolare la voce che in realt\u00e0 Idr\u012bs fosse figlio di R\u0101shid, allo scopo di screditarlo."}
{"id": "847150", "revid": "124090529", "url": "https://it.wikipedia.org/wiki?curid=847150", "title": "G\u00e9rson Ca\u00e7apa", "text": "Caratteristiche tecniche.\nGiocatore.\nCentrocampista di movimento e discreta tecnica, ricopr\u00ec nel suo reparto vari ruoli, tranne che quelli in proiezione offensiva.\nCarriera.\nCalciatore.\nCresce calcisticamente nel , squadra con la quale debutta nella S\u00e9rie A, il massimo campionato brasiliano, nel 1986. Dopo tre stagioni da titolare, nel 1989 si trasferisce in Italia nel (che lo acquista su consiglio di Jos\u00e9 Altafini), dove gioca in Serie A fino al 1991, aggiudicandosi la Coppa Mitropa nel 1990. Si sposta quindi al Fenerbah\u00e7e, in Turchia, dove rimane per due stagioni. Acquistato dal , milita in giallorosso nel campionato di Serie A 1993-1994, poi ancora nel Bari nel biennio 1994-1996, sempre in Serie A. Tornato in Turchia, trascorre una stagione nelle file dell'. Chiude la carriera da professionista in patria, nell', nel 1997.\nAllenatore.\nDopo il ritiro \u00e8 divenuto procuratore di calciatori e ha fatto parte dello staff tecnico del . Nei primi anni 2010, nella sua citt\u00e0 natale, per conto della federcalcio brasiliana ha allenato i calciatori disoccupati, per favorirne l'assunzione nei club.\nDapprima chiamato dal Bari nel novembre 2015 per allenare nelle formazioni giovanili del club, dal 2016 al 2019 rimane nel capoluogo pugliese come allenatore della Virtus Palese, una societ\u00e0 giovanile con sede nell'omonimo quartiere e affiliata con l'Atalanta.\nNel 2019 viene ingaggiato dalla come responsabile tecnico del settore giovanile, poi diventando nel corso della stessa stagione anche allenatore in seconda della prima squadra. Nel corso del campionato 2019-2020, i risultati non soddisfacenti della formazione, militante nel girone D del campionato di Promozione Lazio, portano alla sua sostituzione come primo allenatore."}
{"id": "847152", "revid": "115532278", "url": "https://it.wikipedia.org/wiki?curid=847152", "title": "Pandettistica", "text": "La pandettistica, o \"scuola delle Pandette\", \u00e8 il naturale prosieguo della Scuola storica del diritto e pertanto il suo fondatore \u00e8 considerato Georg Friedrich Puchta, l'unico vero discepolo del fondatore della scuola storica del diritto Friedrich Carl von Savigny. Essa prende questo nome dallo studio critico, fatto dai suoi membri, delle disposizioni del Corpus iuris civilis di Giustiniano ed in particolare della parte denominata, appunto, \"Pandette\".\nTra i maggiori esponenti di questo movimento vanno ricordati Ernst Immanuel Bekker e, soprattutto, Bernhard Windscheid, la cui opera riassunse i risultati dell'intero movimento (in Italia, grazie alle autorevoli traduzioni ad opera dell\u2019immenso giurista Carlo Fadda). \nLa scuola pandettistica assume due dogmi fondamentali: \nTeoria e metodologia.\nI membri di questa scuola, nell'applicare le tesi della Scuola storica, decisero di costruire il proprio sistema assumendo come materiale giuridico e sistematico quello contenuto nel \"Corpus iuris civilis\" di Giustiniano. La riscoperta della fonte romanistica avvenne solo in parte per adesione alla tradizione culturale germanica, ma in maggior misura perch\u00e9 il materiale della compilazione romanistica nella sua ricchezza e completezza espositiva costituiva il miglior testo possibile per attuare i propri esercizi sistematici. Ci\u00f2 che interessava questi giuristi fu, infatti, il sistema in s\u00e9 e la possibilit\u00e0 che il metodo concettuale dischiudeva verso una giurisprudenza costruttiva, tesa a generare nuovi concetti, e quindi nuove regole, da concetti precedentemente inseriti nel sistema (cosiddetta \"piramide sistematica\"). In sintesi in questa situazione ci\u00f2 che si chiedeva allo studioso era avere una ferrea padronanza della logica.\nIl successo di questa Scuola va per\u00f2 misurato essenzialmente sul piano del metodo, il quale costitu\u00ec un paradigma cui attinsero tutti i giuristi tedeschi del XIX secolo, anche coloro che con le \"Pandette\" non ebbero mai nulla a che vedere. Ci\u00f2 comport\u00f2 che, indipendentemente dai riferimenti al materiale romanistico delle \"Pandette\", il metodo sistematico basato sulla costruzione di concetti giuridici precisi dilag\u00f2 in svariati settori del diritto, da quello consuetudinario germanico, al diritto processuale civile, al diritto pubblico, ognuno dei quali venne completamente rinnovato dal paradigma \"pandettistico\".\nIn questo modo, in Germania e in Italia, a differenza della Gran Bretagna, si pone la priorit\u00e0 della dottrina sulla pratica, delle scuole di diritto sul giudice.\nLa situazione degli studi tedeschi agli inizi dell'Ottocento.\nAgli inizi dell'Ottocento nell'area germanica vi erano diversi Stati feudali, tutti o quasi inseriti nella Confederazione Germanica, che aveva sostituito il Sacro Romano Impero Germanico esistente prima dell'avvento del dominio napoleonico in Europa.\nQuesta situazione politica condizionava la struttura giuridica della zona in quanto ogni Stato era indipendente rispetto agli altri, come dimostra la presenza, nel corso della fine del XVIII secolo, di codificazioni completamente diverse da Stato a Stato.\nA fungere da elemento unificatore era l'azione della \"scientia iuris\", ovvero dei docenti che interpretavano, adeguandolo ai tempi, il Corpus giustinianeo, che aveva trovato sanzione ufficiale nella nomina della maggioranza dei giudici della Camera imperiale, il supremo tribunale del Sacro Romano Impero Germanico, di membri della scienza del diritto.\nLa giurisprudenza dei dotti in realt\u00e0 non aveva mai perso questo ruolo unificante nel mondo germanico: infatti anche durante il periodo napoleonico, dove in diversi territori fu applicato il Codice napoleonico (Code Napol\u00e9on), essa interpret\u00f2 la disciplina codicistica in base alla tradizione giuridica pregressa.\nIl caso renano.\nEsempio tipico di quanto ora scritto \u00e8 il caso della Renania, dove non si perse mai di vista la comparazione del Code con il diritto romano e con il diritto locale, bench\u00e9 la regione facesse parte integrante dell'Impero dei francesi.\nOvviamente la continuit\u00e0 col passato non significa in alcun modo che il giurista non tributava al Code l'omaggio che esso meritava sul piano della semplificazione e razionalizzazione, molto pi\u00f9 che su quello dell'innovazione del diritto. Ci\u00f2 che va fatto notare \u00e8, per\u00f2, quanto fu evidenziato dal decano della scuola giuridica di Coblenza, Franz von Lassaulx, ossia che l'insegnamento \u00e8 l'applicazione pratica del Code.\nL'accoglienza, dunque, non fu negativa, ma nel segno della continuit\u00e0 della legislazione civilistica precedente, e non poteva essere altrimenti, vista la forte e solida tradizione del diritto comune che, in particolare in Germania, datava dai tempi della ricezione nel Sacro Romano Impero nel 1495.\nLa corte d'appello di Treviri fu il punto nodale di questa strategia a difesa del diritto dottrinale, come ben ricorda uno dei suoi principali esponenti, Johann Birnbaum. Secondo costui \u00abrisuscitare la \"tradizione\" era irrimediabilmente impossibile solo in casi di incompatibilit\u00e0 espressa, divieto specifico o contraddizione con il Code Civil. In tutti gli altri casi, le porte erano aperte, e il giurista poteva continuare ad operare, ancora una volta, in una quotidianit\u00e0 fatta di molteplici fonti di diritto, tra le quali cercher\u00e0 di ottenere una \"concordantia\", ma senza escluderne nessuna\u00bb. Cos\u00ec nei dispositivi di numerosissime sentenza della corte d'appello di Treviri, come in altre importanti corti dell'impero, troviamo diversi riferimenti allo \"ius commune\", abbinate ad articoli del codice civile, ma si pu\u00f2 affermare che non fu una disapplicazione del medesimo, quanto piuttosto una sua applicazione nello spirito del lavoro secolare del giurista.\nGli sviluppi di fine Ottocento.\nNella seconda met\u00e0 del XIX secolo i modelli culturali pi\u00f9 in voga nel mondo germanico divennero quelli delle scienze naturali, a questa variazione della situazione culturale va aggiunto che la costruzione di un diritto sistematico appena usciva dall'ambito delle \"Pandette\" si scontrava con una realt\u00e0 normativa che non riusciva a piegare. L'apparato burocratico preposto all'applicazione delle norme, infatti, non erano molto permeabili ai concetti giuridici e, del resto, i poteri sovrani non li avevano posti per questo scopo. La dogmatica giuridica prendeva coscienza, dunque, che esistevano territori del diritto, tradizionalmente estranei al diritto comune, nei quali l'unica norma applicata era quella di diritto positivo, nel senso di regole imposte da un'autorit\u00e0 sovrana, la cui validit\u00e0 sfuggiva ad una validazione logica. In questo caso l'organica e progressiva scienza del diritto, costruita da professori indipendenti, si doveva scontrare con la mentalit\u00e0 statalista munita di un forte spessore culturale - ideologico, oltre che consuetudinario e sociologico.\nIn tale situazione conflittuale va certamente rammentata l'affermazione dell'avvocato prussiano Julius Hermann von Kirchmann che, in una conferenza tenutasi a Berlino, nell'estremizzare le tesi del fondatore della Scuola storica, pot\u00e9 denunciare che una giurisprudenza la quale pretenda di interessarsi solo del diritto positivo contingente diventa a sua volta contingente, in quanto \u00abtre parole di rettifica del legislatore, ed intere biblioteche diventano carta straccia\u00bb.\nIn realt\u00e0 le affermazioni del Legale prussiano non ebbero molto successo, infatti, il sentimento comune continuava a sovrapporre legge e diritto ed il rafforzamento degli apparati statuali contribuirono a familiarizzare l'opinione pubblica con l'idea che l'unica fonte del diritto potesse essere la legislazione.\nNonostante questa rivoluzione culturale la dottrina pandettisitica prosegu\u00ec a condizionare il mondo giuridico in quanto si pu\u00f2 affermare che senza una componente dottrinale nessun potere politico pu\u00f2 riuscire a legiferare in modo accettabile in materia di diritto civile.\nQualcosa era, per\u00f2, cambiato, in quanto si era, oramai, persa la fede nel diritto come organismo vivente in quanto espressione dello spirito del popolo. I concetti giuridici, dunque, non erano pi\u00f9 estrapolazioni di significato da fenomeni reali, ma erano divenuti dei meri sinonimi del relativo gruppo di operazioni concettuali che si devono compiere all'interno di un sistema per mantenere invariato il tasso di legalit\u00e0.\nEsempio di quanto ora scritto viene dagli scritti di Bernhard Windscheid, che a proposito della interminabile disputa sull'esatta definizione di \"negozio giuridico\" ebbe ad affermare che in tale \u00abcontroversia non si dovr\u00e0 dimenticare che questo concetto \u00e8 un concetto scientifico, cio\u00e8 un concetto, che la giurisprudenza stabilisce per i suoi fini, e chiunque prende parte al lavoro scientifico, \u00e8 autorizzato a dare a questo concetto quella figura che crede la pi\u00f9 acconcia, purch\u00e9 egli, designando con l'espressione negozio giuridico gli elementi intellettuali che mette insieme, non commetta un'incongruit\u00e0 di linguaggio\u00bb.\nQuesto tipo di visione, per\u00f2, comportava il rischio di mettere in pericolo la funzione di guida unitaria che la scuola Pandettistica aveva ereditato dal movimento fondato dal Savigny. Se qualunque studioso, di fatto, era autorizzato a configurare i concetti chiave nel modo che riteneva pi\u00f9 opportuno con il solo vincolo di non cadere poi in contraddizione logica, ci\u00f2 comportava la possibilit\u00e0 che ciascun giurista costruisse non il sistema unitario del diritto tedesco, ma il suo personale sistema al quale non poteva riconoscersi maggior validit\u00e0 di quello creato da un qualsiasi professore di una Universit\u00e0 vicina.\nTale situazione inizi\u00f2 a produrre una notevole frammentazione dottrinale al suo interno. \u00c8 ci\u00f2 ad esempio che fece Ernst Rudolph Bierling, il quale rielabor\u00f2 tutto l'impianto del diritto civile riconducendolo ogni figura al concetto di rapporto.\nAd opporsi alla Scuola Pandettistica, nel tentativo di liberare il giurista dall'apparato concettuale e dogmatico escogitato da questo movimento, fu la Scuola della cosiddetta \"Giurisprudenza degli interessi\", fondata da Rudolf von Jhering. Quest'ultimo \"mos\" germanico riusc\u00ec a fare subito diversi proseliti sia per il prestigio accademico del suo fondatore, sia perch\u00e9 giudici ed operatori percepirono come la sua metodologia mirasse alla rivalutazione dell'opera dell'interprete nella valutazione degli interessi effettivamente in gioco nella controversia concreta.\nLa Scuola delle pandette, per\u00f2, non attravers\u00f2 tutto l'arco del crepuscolo per l'avvento del codice civile unitario della Germania Guglielmina.\nLa svolta codicistica, in realt\u00e0, non fu dovuta ad una rivoluzione delle concezioni interne alla Pandettistica, ma dalla volont\u00e0 politica del nascente secondo impero di Germania, ma, come si \u00e8 potuto ben constatare nell'esperienza francese, questa volont\u00e0, bench\u00e9 elemento basilare, non \u00e8 sufficiente per elaborare un codice, soprattutto se civile.\nPer poter giungere ad una codificazione unitaria occorreva attingere alla sapienza giuridica della nazione. Se questa era la situazione, ci si rende facilmente conto come la politica non aveva altra scelta se non affidarsi alla dottrina delle Pandette ed assimilare in blocco il modello da essa elaborato. La ragione di questa non scelta era dovuta sia al distacco in termini di prestigio culturale e politico, sia in termini di completezza che segnava questa Scuola da quelle concorrenti.\nPertanto, la pandettistica concluse la sua stagione pi\u00f9 importante con l'emanazione del B\u00fcrgerliches Gesetzbuch (1900), ma lasci\u00f2 un retaggio molto importante nella sistemazione dogmatica del diritto, soprattutto nel campo del diritto privato dell'Europa continentale."}
{"id": "847157", "revid": "1494169", "url": "https://it.wikipedia.org/wiki?curid=847157", "title": "Salieri", "text": ""}
{"id": "847171", "revid": "287204", "url": "https://it.wikipedia.org/wiki?curid=847171", "title": "Leofreni", "text": ""}
{"id": "847174", "revid": "1718925", "url": "https://it.wikipedia.org/wiki?curid=847174", "title": "Fasi dello sviluppo psicosessuale secondo Freud", "text": "Nel corso della sua ricerca psicoanalitica sullo sviluppo diacronico della mente umana, Sigmund Freud articol\u00f2 il tema dello \"\"sviluppo psicosessuale\" e dei correlati processi della libido in cinque fasi. \nL'importanza di questa nuova concezione risedette soprattutto nel non identificare pi\u00f9 la sessualit\u00e0 con la mera attivit\u00e0 genitale dell'individuo adulto, ma nello scoprire l'esistenza di una sessualit\u00e0 infantile, che si manifesta secondo le caratteristiche peculiari delle evoluzioni dei processi pulsionali della libido. \nFreud definisce il bambino un \"perverso polimorfo\"; il bambino in tal senso \u00e8 \"perverso\" in quanto ricerca il piacere senza alcuna finalit\u00e0 riproduttiva (\u00e8 importante notare come questa \"perversione\"\" non abbia alcuna valenza morale negativa). \u00c8, inoltre, \"polimorfo\", poich\u00e9 ricerca il piacere attraverso vari organi e tramite diverse \"zone erogene\", e riceve gratificazione edonistica sia dal contatto col padre che con la madre. Freud suddivise lo sviluppo psicosessuale del bambino in cinque fasi successive; tale modello \u00e8 divenuto oggetto, nel corso dell'evoluzione del pensiero psicodinamico, delle pi\u00f9 svariate integrazioni, modifiche e critiche.\nLe cinque fasi.\n1. Fase orale.\nCon questo termine viene identificata la prima fase dello sviluppo psicosessuale infantile postulato da Freud, comprendente i primi 0-18 mesi di vita, in cui il piacere libidico \u00e8 legato in modo prevalente all'eccitamento della cavit\u00e0 orale e delle labbra che accompagna l'alimentazione. L'attivit\u00e0 di nutrizione fornisce i significati elettivi con cui si esprime e si organizza la relazione oggettuale, essendo la bocca il principale organo di esplorazione.\nIn questa fase, gestita dall'Es, si crea l\"Urvertrauen\", la fiducia primordiale: il bambino pensa che tutto il mondo appartenga a lui o alla sua bocca; \u00e8 egoista ed egocentrico. Durante la fase orale, la modalit\u00e0 fondamentale di relazione con il mondo esterno \u00e8 quindi di tipo nutritivo; la libido si concentra nella zona orale, che diviene cos\u00ec una zona erogena.\nIl bambino, infatti, tende a portare ogni cosa alla bocca, dal seno della madre agli oggetti che lo circondano, ed attraverso questa inizia a relazionarsi col mondo. La durata della fase orale \u00e8 variabile e strettamente dipendente dalla modalit\u00e0 e durata dell'allattamento. Dopo aver individuato l'organizzazione orale, Freud indica pertanto come prima fase della sessualit\u00e0 la fase orale; la fonte \u00e8 la zona orale, l'oggetto \u00e8 in stretto rapporto con quello dell'alimentazione, la meta \u00e8 l'incorporazione. Successivamente, con la comparsa dei denti, il bambino comincia a provare piacere nel mordere e masticare gli oggetti (fase \"sadico-orale\").\nLe fissazioni relative a questa fase vengono definite fissazioni orali, e scaturiscono dalla lunghezza pi\u00f9 o meno protratta di questo periodo. Si manifestano prevalentemente con un'ossessiva stimolazione della zona orale, comportando l'eccessivo attaccamento dell'adulto ad abitudini che coinvolgono l'utilizzo della bocca (suzione, alimentazione). Da un punto di vista comportamentale, l'individuo potrebbe manifestare un'inclinazione al vittimismo, regredire verso uno stato di dipendenza e/o sviluppare \"pratiche oralmente dipendenti\" (tabagismo, alcolismo, logorrea o manifestando una forte dipendenza dal cibo) costituendosi una personalit\u00e0 sarcastica o pungente (caratteristiche queste indicate come \"qualit\u00e0 sadico-orali\").\n2. Fase anale.\nSecondo la sequenza dello sviluppo psicosessuale proposta da Freud, la fase anale succede alla fase orale e precede la fase fallica, manifestandosi in un'et\u00e0 compresa fra i 18 ed i 36 mesi circa. Durante questo periodo, gli interessi del bambino si spostano dalla zona orale a quella anale, in concomitanza con l'acquisizione del controllo delle funzioni sfinteriche. Il bambino trae appagamento dal controllo autonomo degli sfinteri; il controllo e l'espulsione dei prodotti del proprio corpo costituiranno, oltre che una forma di gratificazione, uno strumento di regolazione delle relazioni con l'ambiente circostante. Il bambino nutre interesse verso i propri escrementi; spesso l'espulsione \u00e8 accompagnata dalla paura di una perdita e da un senso di incompletezza.\nLa decisione di urinare o defecare rappresenta il primo atto simbolico di negazione o accondiscendenza, rispetto alle necessit\u00e0 di autocontrollo imposte dalle figure genitoriali e - per estensione - dalle istituzioni sociali, che esigono dall'individuo adeguamento alle norme condivise e autocontrollo. Il piacere generato dall'evacuazione (\"erotismo anale\") conduce, mediante la ritenzione permessa da un accresciuto controllo degli sfinteri, alla \"gratificazione libidica\" e all'emersione di un carattere aggressivo (\"fase sadico-anale\").\nAnalogamente, lo sviluppo di autostima e autonomia sono associate allo sviluppo della capacit\u00e0 di controllare volontariamente la defecazione. Secondo le teorie di Freud, l'incapacit\u00e0 di risolvere i conflitti in questa fase e la scorretta imposizione del vasino possono condurre allo sviluppo di una \"fissazione anale ritentiva\" o \"anale espulsiva\". \nLa \"fissazione anale espulsiva\", originata da un'eccessiva gratificazione nella fase anale e da un'educazione eccessivamente permissiva, si manifesta nel bambino con la tendenza a defecare in posti non opportuni, generando in futuro un \"carattere anale espulsivo\", il quale svilupper\u00e0 una personalit\u00e0 estremamente disordinata, crudele e distruttiva, con tendenza alla manipolazione. In caso di gratificazione insoddisfacente, il bambino trarr\u00e0 piacere dalla ritenzione delle feci, a dispetto dell'educazione impartita dai genitori, provocando una \"fissazione anale ritentiva\"; il futuro adulto anale ritentivo sar\u00e0 caratterizzato dall'estrema cura dei dettagli, con uno spiccato senso del possesso, parsimonioso, organizzato, ostinato ed ossessionato dall'ordine e dall'igiene.\n3. Fase fallica.\nTerza fase della sequenza di sviluppo psicosessuale del bambino secondo Freud, la fase fallica si manifesta durante un'et\u00e0 compresa tra i 3 e i 6 anni circa, succedendo alla fase anale e precedendo la fase di latenza.\nNella fase fallica l'energia libidica si sposta dalla regione anale alla regione genitale, che diviene la zona erogena deputata all'appagamento delle pulsioni. Il bambino inizia ad esplorare le proprie zone genitali, scoprendo il piacere che ne deriva ed il dimorfismo sessuale; entrambi i sessi manifestano in questo periodo un comportamento fortemente esibizionista. Durante questa fase avviene lo sviluppo del Super Io.\nIl \"complesso edipico\" costituisce il desiderio inconscio e rimosso di ogni bambino o bambina di avere un rapporto sessuale coi propri genitori. Ciascun bambino attraversa questa fase, che riveste un ruolo fondamentale nel futuro sviluppo dell'identit\u00e0 sessuale; tutte le pulsioni del complesso edipico vengono rimosse alla fine della fase fallica.\nCaso maschile - il complesso di Edipo: l'interesse del bambino si rivolge in questa fase al genitore di sesso opposto; il maschio si innamora della madre e percepisce il padre - con il quale compete - come un ostacolo che si interpone a questa relazione (\"relazione triadica\"). In questa fase, il bambino sperimenta forti sensi di colpa per il proprio eccitamento sessuale nei confronti della madre, ed avendo rilevato nella femmina l'assenza del pene, teme che la sua punizione possa consistere nella castrazione ad opera del padre. Nel tentativo di evitare la collera del padre ed alleviare al contempo la propria frustrazione, il bambino tenta di suscitare l'amore materno imitando il padre, adottandone le credenze e gli ideali, per entrare poi nella fase di latenza.\nEsiti principali del complesso di Edipo sono l'identificazione con la figura del padre, che diviene modello fortemente idealizzato di forza e virilit\u00e0, assieme allo sviluppo di una chiara identit\u00e0 sessuale, alla quale concorre la presenza e la disponibilit\u00e0 della figura paterna.\nCaso femminile - il complesso di Elettra: la difficile localizzazione anatomica della vagina, unitamente alla deludente percezione dell'assenza del pene nella madre, concorre a sviluppare nella bambina invidia verso il pene, che diviene in seguito innamoramento nei confronti del padre, mentre la madre - di cui vengono idealizzati i tratti della piena maturit\u00e0, dal confronto con i quali deriva un sentimento d'inferiorit\u00e0 per la propria immaturit\u00e0 - viene percepita come un ostacolo a questa ideale relazione. \nAnalogamente al maschio, anche la bambina teme di essere punita dalla madre a causa delle sue fantasie (sostituirsi alla madre ed avere un figlio dal padre, eguagliandola), ed allevia la propria frustrazione imitando la madre e divenendo simile a lei, nel tentativo di suscitare l'amore e l'attenzione del padre. A questo punto si sposta nella fase di latenza.\nUna fissazione in questa fase produce personalit\u00e0 risolute, autonome, orgogliose ed egoiste. Freud riteneva che in questa fase avvenisse lo sviluppo dei caratteri dell'omosessualit\u00e0. L'adulto caratterizzato da una fissazione fallica mostra segni di promiscuit\u00e0, asessualit\u00e0 o amoralit\u00e0, oltre a disturbi sessuali e relazionali.\n4. Fase di latenza.\nIl periodo di latenza \u00e8 la quarta fase delle cinque tappe della sessualit\u00e0 infantile, succede alla fase fallica e precede la fase genitale, occorrendo entro un periodo compreso dai 6 anni alla pubert\u00e0. Il periodo di latenza non rientra tra le fasi psicosessuali, in quanto in essa la libido \u00e8 \"dormiente\" e le pulsioni sessuali, se la rimozione \u00e8 stata eseguita correttamente, vengono sublimate verso altri scopi. Secondo Freud, questa fase serve al bambino per incrementare la socializzazione e sviluppare rapporti amichevoli con i membri dello stesso sesso, focalizzando la sua attenzione sulle attivit\u00e0 che caratterizzeranno il suo sviluppo fisico (scuola e atletica).\nIl gioco diviene pi\u00f9 realistico e meno caratterizzato da fantasie e sentimentalismi, sebbene di sovente appaiano sogni ad occhi aperti e ritiri nel mondo interiore. I compiti del periodo di latenza comprendono lo sviluppo di un notevole senso di dominio e di competenza, di moralit\u00e0 e di stabile autostima. Inoltre, avviene un ulteriore sviluppo dell'identit\u00e0 di genere, attraverso la piena identificazione con il genitore del medesimo sesso.\n5. Fase genitale.\nQuinto e ultimo periodo dello sviluppo psicosessuale infantile, succede alla fase latente. La fase genitale ha inizio con la pubert\u00e0, protraendosi poi per tutta la vita dell'individuo, consentendogli di sviluppare relazioni significative con il sesso opposto o, in presenza di attitudini omosessuali, con il proprio stesso sesso, grazie all'energia libidica nuovamente concentrata nella zona genitale. \nSecondo Freud, se si sono generate fissazioni durante le precedenti fasi, non ci sar\u00e0 sufficiente energia sessuale per permettere un pieno sviluppo della fase genitale. A questo proposito, \u00e8 necessario risolvere ogni eventuale fissazione al fine di ottenere un completo ed equilibrato sviluppo psicosessuale."}
{"id": "847175", "revid": "547034", "url": "https://it.wikipedia.org/wiki?curid=847175", "title": "Minerva", "text": "Minerva (, ) \u00e8 la divinit\u00e0 romana della lealt\u00e0 in lotta, delle virt\u00f9 eroiche, della guerra giusta (guerra per giuste cause o per difesa), della saggezza, delle strategie, ed \u00e8 riconosciuta anche protettrice degli artigiani. \nLe sue origini discendono dagli Etruschi che molto presto la fusero con Atena, suo corrispettivo nella mitologia greca. Minerva era venerata anche dagli antichi italici, come dimostra il santuario arcaico di Lavinium.\nCome per Atena anche per Minerva l'animale sacro \u00e8 la civetta, talvolta il gufo. Secondo il mito, era figlia di Giove, nata dalla testa di quest'ultimo.\nTitoli e ruoli.\nIl termine \"Minerva\" fu probabilmente importato dagli Etruschi che la chiamavano Menrva. I Romani ne confusero il nome straniero con il loro lemma \"mens\" (mente) visto che la dea governava non solo la guerra, ma anche le attivit\u00e0 intellettuali.\nMinerva \u00e8 la figlia di Giove e di Meti. Viene considerata la divinit\u00e0 vergine della guerra giusta, della saggezza, dell'ingegno, delle arti utili (architettura, ingegneria, scienza, matematica, geometria, artigianato e tessitura), nonch\u00e9 inventrice del telaio e del carro, e di svariate altre cose. I suoi simboli sono la civetta, l'ulivo, l'egida e l'armatura con scudo e lancia.\nA differenza della corrispettiva dea greca Atena, alquanto \"maschile\" e combattiva, Minerva assunse nella cultura romana funzioni di dea della sapienza, delle arti e della protezione dello Stato.\nCultura.\nMinerva, protettrice dei Greci e quindi nemica dei Troiani, quasi non viene citata nell'Eneide di Virgilio, dove compare fugacemente solo nell'episodio della punizione di Aiace Oileo e nella scena della distruzione di Troia.\nSuccessivamente per\u00f2 il celebre poeta romano Publio Ovidio Nasone la defin\u00ec \"divinit\u00e0 dai mille compiti\". \nMinerva, protettrice degli artigiani e dei musicisti, fu adorata in tutto l'impero, nella parte occidentale, di lingua latina, con il nome di Minerva, nella parte orientale, di lingua greca, con il nome di Atena. Un Palladio, cio\u00e8 un piccolo simulacro della dea era conservato a Roma, come simbolo di inviolabilit\u00e0 della citt\u00e0.\nCulto.\nDionigi di Alicarnasso riporta come l'antica citt\u00e0 di \"Orvinium\", nell'epoca in cui era abitata dagli Aborigeni, fosse dominata da un tempio dedicato alla dea.\nA Roma le erano dedicati diversi templi, di cui resta ancora memoria nella odierna denominazione di piazza della Minerva e nella chiesa di Santa Maria sopra Minerva nei pressi del Pantheon. \nInvece il cosiddetto tempio di Minerva Medica nei pressi della Stazione Termini, in realt\u00e0, era probabilmente un edificio privato o un ninfeo. \nIl culto di Minerva era tenuto nel tempio di Minerva \"capta\", cos\u00ec detto perch\u00e9 il simulacro della dea era frutto di un bottino di guerra, nel tempio di Minerva nel Foro transitorio e sul Campidoglio dove la dea faceva parte della Triade Capitolina, insieme a Giove e Giunone. Nel 207 a.C. una gilda di poeti e attori venne creata per fare offerte votive nel Tempio di Minerva sull'Aventino. Tra gli altri membri merita una menzione speciale Livio Andronico. Il santuario aventiniano rimase un importante centro culturale per gli artisti per la maggior parte della Repubblica romana.\nEra considerata inventrice dei numeri e le era sacro il numero cinque. I Romani ne celebravano la festa dal 19 al 23 marzo nei giorni che prendevano il nome di \"Quinquatria\", i primi cinque successivi alle Idi di marzo, a partire dal diciannovesimo nel Calendario degli Artigiani. Una versione pi\u00f9 contenuta, le \"Minusculae Quinquatria\", si teneva dopo le Idi di giugno, il 13 giugno, con l'uso di flautisti, molto usati nelle cerimonie religiose. \nL'imperatore Domiziano era particolarmente devoto alla dea Minerva.\nIconografia.\nVeniva solitamente raffigurata con l'aspetto di una giovane vergine guerriera, ritta in piedi con indosso la lunga veste greca (chitone) e sul petto una cotta di maglia o egida decorata dalla testa di Medusa; in testa o in mano ha un elmo crestato; \u00e8 armata di scudo rotondo e di lancia. Pi\u00f9 raramente \u00e8 raffigurata seduta in trono, da sola o come parte della Triade capitolina. In epoca tarda il culto di Minerva assunse caratteri sincretistici, come per molte altre divinit\u00e0, per cui la dea fu assimilata a Igea, Vittoria-Bellona (con le ali) e Fortuna (con la cornucopia).\nCalculus Minervae.\nIl \"calculus Minervae\" era la pietra di Minerva, cio\u00e8 il voto decisivo in un organo collegiale che fosse in stallo per parit\u00e0 di voti su una proposta, equamente approvata e avversata dal medesimo numero di componenti (secondo Tito Livio circa cinquecento).\nSi tratta della traduzione latina dell'\"Athenas psephos\", il coccio che il presidente deponeva nell'urna per ultimo nella Bul\u00e8 dei Cinquecento (l'organo legislativo nella Costituzione di Clistene, che per\u00f2 esercitava anche una funzione giurisdizionale). Tale definizione era data sull'esempio del leggendario voto di Atena in favore di Oreste, ricordato da Eschilo ne \"Le Eumenidi\", decisivo per mandare esente da pena il matricida.\nNell'antica Roma la definizione fu ripresa nel 30 a.C. quando, nei processi criminali, un senatoconsulto riconobbe a Ottaviano il \"calculus Minervae\", il privilegio di aggiungere il suo voto a quello della minoranza, e quindi determinare l'assoluzione, qualora la sentenza fosse stata pronunciata con la maggioranza di un solo voto.\nNel mondo moderno la funzione del Presidente con voto decisivo in caso di parit\u00e0 \u00e8 garantita in vari ordinamenti, tra i quali il Senato degli Stati Uniti d'America e la Commissione per la Verit\u00e0 e la Riconciliazione del Sudafrica (nella quale il presidente Desmond Tutu espresse un voto decisivo nell'ultima seduta). Ci\u00f2 si distingue dallo swing vote, che \u00e8 il voto oscillante di un componente non ideologizzato in un organo collegiale dispari, che tendenzialmente \u00e8 portato a decidere chi vince: il caso del giudice Sandra O'Connor della Corte suprema degli Stati Uniti \u00e8 considerato quello pi\u00f9 appropriato a rendere il concetto, almeno nei tempi pi\u00f9 recenti."}
{"id": "847177", "revid": "110157", "url": "https://it.wikipedia.org/wiki?curid=847177", "title": "Provincia di Hovd", "text": " \nLa provincia di Hovd (in mongolo: \u0425\u043e\u0432\u0434 \u0430\u0439\u043c\u0430\u0433) \u00e8 una suddivisione della Mongolia situata su un territorio: \nLa provincia confina a sud-ovest con la Cina (Zungaria) a nord-ovest con le province del Bajan-\u00d4lgij e dell'Uvs e a est con le province del Zavhan e Gov\u2019-Altaj.\nIl capoluogo \u00e8 Hovd che \u00e8 situata a 1.200 m sul versante settentrionale dell'Altaj mongolo e conta circa 26.000 abitanti. \u00c8 un importante mercato agricolo e del bestiame.\nPopolazione.\nLa provincia di Hovd ha una popolazione multiculturale ed ospita pi\u00f9 di 17 diversi gruppi etnici. I pi\u00f9 numerosi, secondo i dati del 2000, sono gli halh (27,45%), gli zah\u010din (24,93%), i kazaki (11,52%), i torgud (8,06%) e gli z\u00f9\u00f9ngar (7,49%) che sono sottotrib\u00f9 degli oirad, poi gli urianhaj (7,59%), i d\u00f4rv\u00f4d (6,04%) e i mjangad (4,94%), oltre ad altre piccole minoranze di tuvani, bajad, uzbeki e ho\u0161uud.\nGli abitanti del sud della regione, sono pastori nomadi dediti all'allevamento ovino, equino e degli yak, e che vivono nelle iurte (\"ger\" in mongolo). Al nord invece viene praticata la pesca nei pressi dei laghi e sono nate anche delle piccole industrie alimentari, tessili e farmaceutiche, che rendono la popolazione pi\u00f9 sedentaria.\nSuddivisione amministrativa.\nLa provincia di Hovd \u00e8 suddivisa nei seguenti distretti (\"sum\"):\n(*) Il capoluogo provinciale Hovd si trova nel distretto di \u017dargalant, all'interno del distretto di Bujant, non va confuso con il centro amministrativo omonimo del \"sum\" di Hovd."}
{"id": "847178", "revid": "110157", "url": "https://it.wikipedia.org/wiki?curid=847178", "title": "Provincia del H\u00f4vsg\u00f4l", "text": " \nLa provincia del H\u00f4vsg\u00f4l (in mongolo: \u0425\u04e9\u0432\u0441\u0433\u04e9\u043b \u0430\u0439\u043c\u0430\u0433) \u00e8 una suddivisione della Mongolia del nord. Confina a nord con la Russia, ad ovest con la provincia del Zavhan, a sud con quella dell'Arhangaj e ad est con la provincia di Bulgan. Il capoluogo \u00e8 M\u00f4r\u00f4n, citt\u00e0 che conta circa 25.000 abitanti e che \u00e8 situata sul fiume Delgerm\u00f6r\u00f6n.\nNella regione c'\u00e8 il Parco Nazionale del H\u00f4vsg\u00f4l Nuur, che fu istituito nel 1992 la cui fauna pu\u00f2 variare fra orsi, stambecchi, zibellini, alci e molte specie di uccelli. Il lago H\u00f4vsg\u00f4l, che occupa una superficie di 2.760\u00a0km\u00b2 ed \u00e8 circondato da montagne le cui vette superano i 2.000 m, \u00e8 ricco di pesci e circondato da ampi prati in cui pascolano yak e cavalli. Gli immissari sono circa 100, ma uno solo (\u0116gijn gol) \u00e8 l'emissario. Altri laghi della provincia sono: il Dood Cagaan nuur, ad ovest dell'H\u00f4vsg\u00f4l e il Sangijn dalaj nuur a sud, tra i distretti di Cagaan-Uul e B\u00f9r\u0117ntogtoh.\nTra le attivit\u00e0 economiche c'\u00e8 la pesca, l'agricoltura e l'allevamento. Il pesce viene venduto sia fresco che affumicato dagli abitanti locali:. Data l'importanza turistica della zona del H\u00f4vsg\u00f4l Nuur, si pratica anche la pesca sportiva.\nPopolazione.\nLa regione \u00e8 abitata da diversi gruppi etnici:\nSuddivisione amministrativa.\nLa provincia del H\u00f4vsg\u00f4l \u00e8 suddivisa nei seguenti distretti (\"sum\"):\n(*) La cittadina di Hatgal \u00e8 il centro amministrativo del \"sum\"."}
{"id": "847180", "revid": "292162", "url": "https://it.wikipedia.org/wiki?curid=847180", "title": "Th\u00f2los (tomba)", "text": "Le tombe a th\u03bflos (\u03b8\u03cc\u03bb\u03bf\u03c2 'cupola' in ; al plurale \u03b8\u03cc\u03bb\u03bf\u03b9 \"th\u00f2loi\") sono monumenti funerari risalenti come tipologia alla tarda et\u00e0 del bronzo. Sono costituiti da un vano circolare, spesso sottostante ad un tumulo di terra e coperto con cerchi concentrici di blocchi lapidei a costituire una sezione pi\u00f9 o meno ogivale. Dopo il 1500 a.C. l'uso di questi monumenti si diffuse in una vasta area intorno al Mediterraneo. Tombe a tholos vennero realizzate in Egitto, in Sicilia e soprattutto in Grecia per opera della civilt\u00e0 micenea.\nPi\u00f9 in generale in archeologia si intende per \"tholos\" una sala circolare, a volte interrata e generalmente realizzata a scopo funerario, coperta con una pseudocupola formata da file concentriche di conci lapidei sempre pi\u00f9 aggettanti verso il centro fino a chiudere il vano senza realizzare una struttura spingente come sono le vere cupole.\nAncora pi\u00f9 estensivamente \u00e8 stato spesso chiamato \"tholos\" anche il tempio greco a pianta circolare denominato monoptero ed in generale alle costruzioni circolari.\nMedio oriente.\nLe prime tombe costruite in pietra vengono chiamate anche \"beehive\" (alveare), sono situate in Oman, e vennero costruite accatastando pietre piatte originarie delle formazioni geologiche. Vengono costruite intorno al 3.500 a.C., un periodo in cui la penisola araba era soggetta a molte pi\u00f9 precipitazioni rispetto alla situazione attuale, ed era culla di una fiorente civilt\u00e0 in quello che ora \u00e8 diventato un deserto, ad ovest della catena montuosa che costeggia il Golfo dell'Oman. Non sono mai stati recuperati reperti da queste tombe, nonostante sembri l'unico motivo attribuibile alla loro costruzione.\nIberia.\nDurante il Calcolitico tombe a th\u00f2los apparvero anche nella penisola iberica. Sono concentrate essenzialmente nella Spagna meridionale e in Portogallo e vengono collegate alla civilt\u00e0 di Los Millares e alla successiva civilt\u00e0 di El Argar.\nCoperture a th\u00f2los sono osservabili inoltre nelle fortificazioni dell'et\u00e0 del bronzo della La Mancia conosciute come Motillas.\nGrecia.\nLe tombe pi\u00f9 imponenti, e quelle che contenevano i tesori pi\u00f9 preziosi, sono quelle erette nella tarda et\u00e0 del bronzo in Grecia, anche se sono state ripetutamente vittime dei tombaroli. \nL'abbondanza di questo genere di tombe potrebbe indicare che il loro uso non era riservato solo ai nobili, nonostante la loro dimensione richiedesse una superficie di circa 10-15 metri di diametro, ed altrettanti d'altezza. Il costo era elevato, il che potrebbe far pensare a delle commissioni reali. \nLa struttura in tre parti non \u00e8 sempre chiara nei primi esempi di tholos (ad esempio a Voidhokoilia), ma con il tempo quest'arte architettonica acquist\u00f2 a Messenia la separazione in camere, \"stomion\" (stretto corridoio coperto) e \"dromos\" (lungo corridoio a cielo aperto). Le stanze, cos\u00ec come l'ingresso, venivano costruite in muratura, anche nei primi esemplari, e la loro grandezza era un indice per comprendere la potenza del personaggio contenuto. I dromo venivano spesso ricavati da blocchi di pietra, come si pu\u00f2 notare anche nei tholos di Micene. Negli edifici pi\u00f9 recenti tutte le parti venivano erette utilizzando delle pietre finemente tagliate in forma quadrata.\nSardegna.\nIl primo paragone tra le \"tholoi\" e i nuraghi venne fatto da Giovanni Francesco Fara (storico) nel sedicesimo secolo, dopo aver osservato la somiglianza tra i due tipi di costruzione.\nI nuraghi a th\u00f2los rappresentano l'evoluzione dei pi\u00f9 antichi \"nuraghi a corridoio\" o \"protonuraghi\". Secondo la maggior parte degli studiosi i nuraghi avevano una funzione sia di avvistamento e presidio del territorio (nuraghi monotorre) sia di residenza dei capi trib\u00f9 (nuraghi complessi). Successivamente, in epoca punica-romana, alcuni furono riadattati in templi o depositi, anche se alcuni, come Su Mulinu, furono riadattati a tempio gi\u00e0 in tarda epoca Nuragica.\nEtruria.\nL'uso delle tombe a \"tholos\" si diffuse anche nella civilt\u00e0 etrusca soprattutto nel VII secolo. Si possono ricordare vari esempi di queste sepolture che possono presentarsi raccolte in necropoli (Cerveteri, Tarquinia, Vulci, Vetulonia, Populonia) oppure isolate. Si tratta spesso di tombe familiari, utilizzate dallo stesso clan aristocratico per pi\u00f9 generazioni, ricche spesso di decorazioni pittoriche all'interno della camera funeraria, il cui centro \u00e8 a volte occupato da un pilastro centrale. L'accesso avviene da uno dromos a cielo aperto o coperto. All'esterno il tumulo \u00e8 delimitato da uno zoccolo (tamburo) in blocchi lapidei.\nTracia.\nLa tomba di Kazanl\u0103k, risalente al IV-III secolo a.C., \u00e8 un importante esempio di edificio funerario a th\u00f2los della Tracia, l'attuale Bulgaria. Le pareti sono riccamente decorate di stucchi e affreschi con scene di vita dei deceduti. Questi tumuli sono conosciuti in bulgaro con il nome di \"mogili\".\nCostruzioni rurali.\nStrutture coperte con pseudocupole realizzate accumulando pietre a secco, sono presenti come ricoveri rurali, legate al mondo pastorale, in varie aree del Mediterraneo compresa una vasta area dell'Italia meridionale. La loro forma \u00e8 generalmente ogivale ma sono presenti anche forme coniche e a campana. Documentano la permanenza, fino a tempi relativamente recenti, di tecniche arcaiche, e facendo rientrare nella definizione di \"tholos\" anche i trulli e le pajare pugliesi, le \"capanne\" o \"caciare\" abruzzesi, i cubburi, i \"pagghiari\" siciliani e la casita istriana.\nSono presenti testimonianze di strutture a \"tholos\" anche in Molise e in Liguria, dove son chiamate \"cavanei\" e \"caselle\". Altre strutture a \"tholos\" si ritrovano nell'Italia Meridionale, sull'Appennino Lucano, nel comune di Caggiano."}
{"id": "847181", "revid": "122516360", "url": "https://it.wikipedia.org/wiki?curid=847181", "title": "Cattedrale di Gniezno", "text": "La Basilica Cattedrale Primaziale di Gniezno \u00e8 la pi\u00f9 antica cattedrale di Polonia. Essa \u00e8 dedicata all'Assunzione di Maria Vergine e a Sant'Adalberto.\nStoria.\nIl primo edificio un oratorio, risale al IX secolo. Nel 970 il duca Piast di Polonia Mieszko I fa edificare la prima vera chiesa dedicata a San Giorgio e fa di questo paese la prima vera capitale della Polonia. Alla fine di questo secolo diventa vescovo della citt\u00e0 il fratellastro di Sant'Adalberto di Praga Gaudenzio, che far\u00e0 deporre nella chiesa le spoglie del vescovo martire. Alla morte di Gaudenzio 1016 anche il suo corpo sar\u00e0 inumato nella Cattedrale assieme a fratello. Gaudenzio non \u00e8 stato santificato ma gode tuttora di grande venerazione da parte del popolo polacco. La chiesa da quel momento verr\u00e0 dedicata a Adalberto che diviene patrono della nascente Polonia. Nel 1025 vi viene incoronato re Boles\u0142aw Chrobry, primo re della Polonia.\nNel 1034 il duca di Boemia Bretislav I invade la capitale polacca e preleva le reliquie del santo per portale trionfalmente a Praga. Secondo una tradizione in realt\u00e0 all'invasore vennero date le spoglie del fratellastro, mentre quelle di Adalberto vennero sottratte al furto. Nel 1076 vi viene incoronato re Boleslao II di Polonia.\nNel 1175 la cattedrale si arricchisce di un bellissimo portale bronzeo che racconta su bassorilievi di bella fattura romanica la storia del santo martire. Un sarcofago argenteo conserva tuttora le spoglie di Adalberto.\nL'attuale cattedrale venne costruita per volere dell'arcivescovo Jaros\u0142aw Bogoria Skotnicki, gi\u00e0 rettore dell'Universit\u00e0 di Bologna e costruttore della Cattedrale del Wawel di Cracovia, a partire dal 1342 in stile gotico secondo i stilemi francesi dell'epoca. Nel 1390 venne terminato il coro, e nel XV secolo il piedicroce."}
{"id": "847187", "revid": "46162", "url": "https://it.wikipedia.org/wiki?curid=847187", "title": "Vissai", "text": ""}
{"id": "847188", "revid": "46162", "url": "https://it.wikipedia.org/wiki?curid=847188", "title": "Pangassinesi", "text": ""}
{"id": "847189", "revid": "46162", "url": "https://it.wikipedia.org/wiki?curid=847189", "title": "Pampanghi", "text": ""}
{"id": "847190", "revid": "46162", "url": "https://it.wikipedia.org/wiki?curid=847190", "title": "Capampa\u00f1gan", "text": ""}
{"id": "847191", "revid": "46162", "url": "https://it.wikipedia.org/wiki?curid=847191", "title": "Capampangan", "text": ""}
{"id": "847192", "revid": "1855146", "url": "https://it.wikipedia.org/wiki?curid=847192", "title": "Perusia", "text": "L'antica Perusia, oggi Perugia, appare per la prima volta nella storia come una delle dodici citt\u00e0 confederate della dodecapoli etrusca. Viene menzionata per la prima volta nel racconto della guerra del 310-309 a.C. tra gli Etruschi e i Romani. Ebbe inoltre un importante ruolo nella Battaglia del Sentino del 295 a.C. e fu presa, insieme alle rivoltose Volsinii e Arretium (le moderne Orvieto e Arezzo), per raggiungere un periodo di pace negli anni seguenti.\nStoria.\nSecondo le testimonianze degli storici del periodo imperiale, Perusia era sotto la clientela di Antonio, pur conservando la propria lingua (l'uso dell'etrusco \u00e8 documentato in citt\u00e0 fino a tarda et\u00e0 repubblicana) ed una limitata autonomia municipale.\nNel 216 e nel 205 a.C. affianc\u00f2 Roma nella guerra contro Annibale, ma \u00e8 solo a partire dal I secolo a.C., in seguito alla Guerra sociale, che Perugia si integra pienamente nello stato romano con la concessione della cittadinanza (89 a.C.). Successivamente non viene menzionata sino al 41-40 a.C. (\"Bellum Perusinum\"), quando Lucio Antonio si rifugi\u00f2 qui, e venne catturato da Ottaviano dopo un lungo assedio. Alcuni degli assediati fuggirono in Gallia, e fondarono, secondo una storia locale, la citt\u00e0 di Perouges nella Provincia di Dauphine (nell'odierna Francia).\nGli assedianti ricorsero, come testimoniano i ritrovamenti di grandi proiettili fuori e dentro le mura, anche alle catapulte. La citt\u00e0 fu messa a fuoco, con l'eccezione dei templi di Vulcano e Giunone - naturalmente le spesse mura a terrazzo etrusche devono aver comunque retto alle fiamme - e venne dato il permesso a chiunque di occupare il territorio cittadino sino a un miglio di distanza.\nLa citt\u00e0 venne quindi riconsegnata alla cittadinanza dal nuovo imperatore Augusto, che le permise di fregiarsi in suo onore del titolo di Augusta, come si pu\u00f2 leggere nelle iscrizioni presenti tutt'oggi in citt\u00e0 (\"Augusta sacr(um) Perusia restituta\"). Viene citata da Plinio il Vecchio tra le citt\u00e0 dell'Etruria.\nIn et\u00e0 imperiale la citt\u00e0 si espande ben oltre la cinta etrusca, come testimoniano l'anfiteatro ed il tempio di Marte, od il mosaico rappresentante il mito di Orfeo (II secolo d.C.) nei pressi del quale sorgevano le terme.\nNella seconda met\u00e0 del III secolo l'imperatore Vibio Treboniano Gallo, perugino d'origine, d\u00e0 alla citt\u00e0 lo \"ius coloni\u00e6\", \u00e8 quindi solo a partire dal 251-253 che Perusia divenne una colonia indipendente.\nAncora nel IV secolo tuttavia, nel clima dell'effimera ripresa economica e politica dell'Impero che precede le invasioni barbariche e la caduta dell'Occidente romano, Perugia, pur essendo oramai pienamente latinizzata, non pu\u00f2 dimenticare il suo passato etrusco e continua a partecipare ai giochi confederati etruschi, che si svolgono nel \"Fanum Voltumnae\", nei pressi dell'odierna Orvieto."}
{"id": "847193", "revid": "77358", "url": "https://it.wikipedia.org/wiki?curid=847193", "title": "Clusium", "text": ""}
{"id": "847194", "revid": "133649", "url": "https://it.wikipedia.org/wiki?curid=847194", "title": "Arretinum", "text": ""}
{"id": "847196", "revid": "188323", "url": "https://it.wikipedia.org/wiki?curid=847196", "title": "Bacile", "text": ""}
{"id": "847197", "revid": "188323", "url": "https://it.wikipedia.org/wiki?curid=847197", "title": "Bacinella", "text": ""}
{"id": "847210", "revid": "2149966", "url": "https://it.wikipedia.org/wiki?curid=847210", "title": "Morgante (poema)", "text": "Il Morgante \u00e8 il poema pi\u00f9 importante di Luigi Pulci. L'opera, in 28 cant\u00e0ri (o canti) in ottave (30.080 versi in totale), \u00e8 costituita da due parti: la prima, in 23 cantari, edita nel 1478, sembra seguire da vicino la narrazione di un cantare popolaresco dell'epoca, l'Orlando, scoperto da Pio Rajna nel 1868 e contenuto nel manoscritto Mediceo Palatino 78 della Biblioteca Laurenziana di Firenze; la seconda, in 5 cantari, apparsa nel 1483, prende spunto dalla materia di un altro poemetto, \"La Spagna\", ed \u00e8 incentrata sulla rotta di Roncisvalle.\nLa derivazione del Morgante dalla sua supposta fonte, l'Orlando, sebbene in un primo tempo accolta unanimemente dagli studiosi, \u00e8 stata recentemente messa in dubbio da Paolo Orvieto, che ha portato valide motivazioni in sostegno della tesi che considera l'Orlando una derivazione dal Morgante e non viceversa.\nDescrizione.\n\u00c8 un poema eroico la cui trama procede per colpi di scena. Predomina una gran fantasia animata da spirito burlesco, talvolta spregiudicato, espresso in un linguaggio pungente tipico dei cantari popolari, ossia componimenti cavallereschi del '400 e '500 accompagnati dalla musica destinati ad una esecuzione in pubblico (basti pensare per esempio agli aedi in Antica Grecia).\nIl titolo di Morgante fu imposto a furor di popolo, come si desume dal lungo titolo imposto all'edizione del 1481, proprio per il dirompente successo riscosso dall'inedita figura del gigante convertito, sebbene la maggior parte del poema abbia per oggetto le peripezie dei paladini della corte carolingia.\nFu iniziato per sollecitazione di Lucrezia Tornabuoni (madre di Lorenzo il Magnifico): ella avrebbe desiderato dal Pulci un poema cavalleresco, in linea con la tendenza alla rifeudalizzazione che in quel tempo era presente in Firenze. Il poeta invece dimentica ben presto l'impegno epico e scrive una parodia del poema cavalleresco.\nPulci non perde l'occasione per attaccare il suo nemico, Marsilio Ficino, identificandolo con quel Marsilio che d'accordo con Gano far\u00e0 cadere i due eroi Orlando e Rinaldo nella celeberrima imboscata a Roncisvalle.\nTrama.\nOrlando e il suo compare si recano in Pagania (in Asia e Egitto), fra gli infedeli musulmani.\nOrlando capita in un convento minacciato da tre giganti, e dopo averne uccisi due converte il terzo al cristianesimo, proprio Morgante, che diverr\u00e0 il suo scudiero, armato del batacchio di una campana.\nDopo un rapido susseguirsi di peripezie e avventure d'ogni genere, sapendo che Carlo Magno \u00e8 in difficolt\u00e0, Orlando e Rinaldo tornano in Francia per aiutarlo, trasportati da due demoni.\nMa nella gola di Roncisvalle, per tradimento del perfido Gano, sono accerchiati dai saraceni e successivamente vengono uccisi.\nIl re Carlo scopre il tradimento e condanna Gano ad essere squartato. Altra figura che compare nel poema in ottava rima \u00e8 Margutte, il \"gigante nano\" (cosiddetto per la sua statura di \"soli\" 4 metri, a differenza dei tradizionali 8 degli altri giganti del poema), anch'egli soggetto pseudo-eroico come Morgante. Entrambi risultano essere una parodia della tradizione cavalleresca e del ciclo carolingio, e dopo epiche e ardue imprese muoiono in maniera del tutto banale. Margutte \"scoppia\" letteralmente dal ridere dopo aver visto i suoi stivali rubati da una bertuccia che per gioco se li mette e se li leva; Morgante muore per il morso di un granchiolino.\nPersonaggi.\nIl motore del poema risulta Gano, descritto come un folle che non fa altro che progettare congiure; Carlo Magno sembra un vecchio rimbambito che condanna e poi perdona Gano senza motivo.\nLa vena burlesca del poeta si anima soprattutto a contatto con i personaggi prediletti: Morgante, gigante di proporzioni ma fanciullo di sentimenti, e Margutte, mezzo-gigante scaltro d'ingegno, spavalda incarnazione di un mondo furfantesco, irridente di ogni limite religioso e morale, divertita e originale creazione del poeta, ma anche raffigurazione estrosa del suo temperamento anticonformista e provocatorio.\nAstarotte invece \u00e8 un demone (manifestazione del diavolo) colto che tratta argomenti teologici e scientifici. Creazione originale del poeta, \u00e8 in antitesi col gusto burlesco del poema: rappresenta la volont\u00e0 di sradicare le concezioni medievali e di liberarsi dalle credenze medievali. Espone alcune teorie che sono le stesse del Pulci nella realt\u00e0 e incarna la curiosit\u00e0 umana, il gusto della scoperta.\nStile.\nPulci segue la sinuosit\u00e0 di un narrare avventuroso, privo di un centro ideale, propria di un modello popolaresco, dentro il quale si proietta, con gusto ben altrimenti educato, l'estro comico e bizzarro di Pulci e soprattutto la sua inesauribile vivacit\u00e0 linguistica.\nLa prima parte \u00e8 pi\u00f9 burlesca, libera e spregiudicata nello stile e nella struttura; la seconda parte invece \u00e8 nettamente di tono pi\u00f9 serio, incentrata sulle vicende eroiche dei paladini e sulla morte di Orlando. Pulci \u00e8 indifferente, o comunque scarsamente commosso, da buon borghese fiorentino, per l'eroismo cristiano e cavalleresco dei tradizionali campioni della fede, \u00e8 un poeta rigido quando si sforza di essere serio. Sa per\u00f2 ambientare e orchestrare situazioni di tono comico o dimesso col suo linguaggio allusivo e motteggiatore di impasto popolare.\nLa struttura del poema non si delinea affatto regolare, piuttosto si configura come una sorta di \"zibaldone\" composto da una serie di scene che si susseguono quasi un flusso di pensieri in maniera casuale e caotica; anche da questi elementi \u00e8 possibile rintracciare la natura popolaresca dell\"'Orlando\" da cui il Pulci trae ispirazione per questo suo poema. Lo stile ed il linguaggio, quanto il disegno delle vicende stesse, \u00e8 soggetto alla mutevolezza nonch\u00e9 a questa molteplicit\u00e0 variegata, combinando termini dialettali prettamente toscani, umili, bassi e talvolta scurrili assieme all'enfasi di un linguaggio alto e letterario oppure vocaboli scientifici; l'obiettivo della parola \u00e8 quello di essere d'impatto, di violenta espressivit\u00e0, di rappresentare al meglio i continui cambiamenti di toni del poemetto. Insomma, Pulci estremizza quello sperimentalismo linguistico che era inteso a demolire un linguaggio unilinguistico petrarchesco (e ripreso da Poliziano) molto amato dai rinascimentali per contrapporre un filone tematico maggiormente prossimo alle istanze borghesi e popolari.\nPulci si era anche avvicinato ai testi delle dottrine di Averro\u00e8, al misticismo della cabala ebraica, alle scienze occulte cos\u00ec come aveva dimostrato di non credere troppo ai miracoli narrati nella Bibbia, all'immortalit\u00e0 dell'anima, al dogma della Trinit\u00e0. A tal proposito il diavolo Astarotte professa grande tolleranza religiosa e afferma che a Dio piace ogni religione purch\u00e9 accolta in modo sincero e osservata fedelmente.\nMorgante e Margutte rappresentano il ribaltamento parodico delle aristocratiche virt\u00f9 cavalleresche e del galateo cortese. L'opera presenta inoltre legami con la precedente tradizione letteraria. L'enorme appetito dei due protagonisti evoca il naturalismo godereccio del Decameron e il mondo fiabesco popolare del Paese di Cuccagna. Le irriverenti allusioni ai misteri della fede cristiana richiamano certi versi di Cecco Angiolieri, nonch\u00e9 la tradizione comico-realistica del Due-Trecento e quella del Carnevale."}
{"id": "847216", "revid": "125622518", "url": "https://it.wikipedia.org/wiki?curid=847216", "title": "Gian Piero Brunetta", "text": "Ordinario di Storia e critica del cinema presso l'Universit\u00e0 degli Studi di Padova, \u00e8 conosciuto per essere l'autore di un'importante opera in quattro volumi dedicata alla storia del cinema italiano (\"Storia del cinema italiano\", Editori Riuniti). \nBiografia.\nNato da genitori veneziani sfollati durante la seconda guerra mondiale, si laurea all'Universit\u00e0 degli Studi di Padova nel 1966 con una tesi sulla formazione della teoria e critica cinematografica in Italia negli anni trenta e la genesi dell'idea di neorealismo. La sua formazione \u00e8 guidata da maestri come Gianfranco Folena e Sergio Bettini: di qui i suoi interessi di tipo semiotico e linguistico con quelli narratologici e di storia dell'arte contemporanea.\nDalla seconda met\u00e0 degli anni settanta il suo lavoro assume una dimensione storica.\nHa diretto varie collane cinematografiche e ha collaborato con il quotidiano \"La Repubblica\" e con numerose riviste letterarie e cinematografiche italiane e straniere.\nHa collaborato con il regista Gianfranco Mingozzi per i programmi televisivi \"\" (1982) e \"Storie di cinema e di emigranti\" (1988), ed \u00e8 stato consulente per il film \"Splendor\" (1988) di Ettore Scola.\nHa curato grandi mostre sull'arte italiana (\"Dipingere con la luce\" per la mostra di Palazzo Grassi; \"L'arte italiana, 1900-1945\", nel 1989), nonch\u00e9 gli undici video per la mostra \"La citt\u00e0 del cinema\" di Cinecitt\u00e0 (1995).\nHa ideato e curato la trasmissione radiofonica \"Radiocelluloide\" e ideato e diretto la mostra \"La guerra lontana\" (Museo della guerra, Rovereto, 1985).\nNel 1995 \u00e8 stato nominato commendatore della Repubblica Italiana.\nIl 12 giugno 2001 \u00e8 diventato socio dell'Accademia delle scienze di Torino.\nIl 16 novembre 2017 ha ricevuto il premio \"Antonio Feltrinelli\" dall'Accademia dei Lincei."}
{"id": "847222", "revid": "599013", "url": "https://it.wikipedia.org/wiki?curid=847222", "title": "Dopravn\u00fd podnik mesta Ko\u0161ice", "text": "Il DPMK, sigla di \"Dopravn\u00fd podnik mesta Ko\u0161ice\", \u00e8 l'azienda che svolge il servizio di trasporto pubblico nella citt\u00e0 di Ko\u0161ice in Slovacchia e nella sua area metropolitana e industriale limitrofa.\nStoria.\nIl nome della societ\u00e0, \"Dopravn\u00e9 podniky mesta Ko\u0161ice\", \u00e8 nato nel 1945 con la ricostruzione del dopoguerra, ma il trasporto pubblico in questa citt\u00e0 fu creato nel lontano 1891 con l'istituzione del tram a cavalli, trasformato in tram elettrico nel 1914 ed il cui impianto \u00e8 stato gravemente danneggiato durante le due guerre mondiali.\nEsercizio.\nLa societ\u00e0 dispone di tram (16 linee), filobus (2 linee: 71 e 72) ed autobus (39 linee).\nParco aziendale.\nTram.\nTutte le vetture circolanti, circa 150 comprendenti tram semplici e snodati, sono state costruite dalla \u010cKD (\"\u010ceskomoravsk\u00e1 Kolben Dan\u011bk\") nel decennio 1982-1992 ed appartengono ai modelli Tatra T3 (serie 300), T6A5 (serie 600) e KT8D5 (serie 500), alcuni dei quali recentemente rimodernati.\nFilobus.\nL'azienda dispone di filobus semplici, \u0160koda 14Tr (serie 2000), e snodati, \u0160koda 15Tr (serie 1000), costruiti nel periodo 1989-1993 e recentemente rimodernati nello stabilimento \u0160koda di Ostrava.\nAutobus.\nSono presenti a Ko\u0161ice quattro marche fra autobus e autosnodati: Karosa (modelli B731, B732, B741, B932, B941, C734, C744), Solaris (Urbino 12, 15, 15 CNG e 18 metri), Ikarus (280, 415, 435) e Novoplan (modello C12)."}
{"id": "847226", "revid": "2128848", "url": "https://it.wikipedia.org/wiki?curid=847226", "title": "Parabola del servo senza piet\u00e0", "text": "La parabola del servo senza piet\u00e0 \u00e8 una parabola di Ges\u00f9 che si trova solamente nel \"Vangelo secondo Matteo\" .\n\u00c8 una parabola nella quale Ges\u00f9 illustra le caratteristiche del Regno dei Cieli.\nRacconto della parabola.\nGes\u00f9 sta parlando del perdono. Pietro gli si avvicina e gli chiede se deve perdonare fino a sette volte il fratello che sbaglia nei suoi riguardi. A questa domanda Ges\u00f9 risponde con la frase volutamente paradossale: \ne poi continua raccontando la parabola:"}
{"id": "847227", "revid": "15756", "url": "https://it.wikipedia.org/wiki?curid=847227", "title": "Sale and lease-back", "text": "Il sale and lease-back, in italiano \"vendita con patto di locazione\" \u00e8 una particolare forma di finanziamento di un'azienda che consiste in un contratto di vendita di un bene stipulato tra il soggetto che lo possiede e l'istituzione finanziaria che contestualmente lo assegna in locazione finanziaria (o leasing finanziario) al cedente; il cedente pertanto si trasforma da proprietario del bene ad utilizzatore. Come in tutti i contratti di leasing, anche nel contratto di lease-back l'utilizzatore ha la possibilit\u00e0 di riscattare il bene al termine del contratto di locazione (diritto d'opzione d'acquisto).\nPossono essere oggetto di cessione sia beni materiali che immateriali, anche se per questi ultimi esistono vincoli legislativi circa la durata minima del leasing.\nPur essendo una forma contrattuale atipica, la Corte di Cassazione ne ha riconosciuto la validit\u00e0 (Cass. 21042/2017) - fermo restando la necessit\u00e0 di verificare caso per caso l\u2019assenza di elementi patologici- ed una sua piena autonomia causale rispetto ad altre fattispecie contrattuali con le quali presenta dei punti di contatto.\nIl lease-back consente all'alienante di liberare capitali altrimenti immobilizzati in mezzi aziendali ottenendo liquidit\u00e0 pur conservandone l'utilizzo contro la corresponsione all'istituto erogante il leasing dei canoni mensili.\nTipici esempi di contratti di lease-back possono essere:\nLa funzione del contratto \u00e8 essenzialmente quella di finanziamento e, in correlazione ad essa, per lungo tempo si \u00e8 dubitato della sua compatibilit\u00e0 con il divieto del patto commissorio.\nEsso ha avuto notevole successo nella pratica soprattutto a causa dei notevoli vantaggi tributari che potevano lucrarsi per suo tramite."}
{"id": "847228", "revid": "411198", "url": "https://it.wikipedia.org/wiki?curid=847228", "title": "Gerarchia delle resistenze", "text": "Per gerarchia delle resistenze (o \"capacity design\" come spesso citato nella letteratura tecnica americana) si intende l'insieme di regole da seguire nella progettazione degli elementi strutturali (travi, pilastri, nodi, ecc.) in base al comportamento e all'importanza che essi assumono nella costruzione.\nSi cerca di sfruttare la duttilit\u00e0 degli elementi favorendo i meccanismi che possano sfruttare tale propriet\u00e0, come la flessione, rispetto ad altri meccanismi di rottura di tipo fragile, come il taglio. Inoltre si vuole che i nodi trave/pilastro rimangano sempre nel campo elastico in quanto difficili da riparare nel caso di danno, mentre si preferisce la rottura di elementi trave rispetto ai pilastri per evitare il collasso.\nNe consegue che l'iter progettuale secondo la gerarchia delle resistenze prevede questo ordine di dimensionamento: \nPer passare alla fase successiva si deve considerare un momento agente detto \"momento di capacity design\" (Mc) calcolato come il prodotto del momento resistente della sezione ed un coefficiente \"\u03b30\" detto fattore di sovraresistenza. \nIl fattore \u00e8 determinato considerando:\n\u00c8 di norma pari a 1,3 e nella normativa vigente esistono relazioni per determinarlo.\nDimensionata la sezione della trave a flessione, si calcola quindi il momento resistente \"Mrd\" e per il taglio si considera il valore maggiorato formula_1 con L = lunghezza della sezione e formula_2."}
{"id": "847229", "revid": "122483284", "url": "https://it.wikipedia.org/wiki?curid=847229", "title": "Arnaldo C\u00e9sar Coelho", "text": "Internazionale dal 1968, \u00e8 ritenuto il pi\u00f9 grande direttore di gara brasiliano di tutti i tempi, assieme a Romualdo Arppi Filho, essendo i due gli unici arbitri brasiliani ad aver diretto una finale dei mondiali di calcio. In particolare Coelho, dopo aver diretto nella rassegna iridata in Argentina nel 1978 (la partita Francia-Ungheria), fu selezionato anche per il Campionato mondiale di calcio 1982 di Spagna dove, oltre a Germania Ovest-Inghilterra, gli tocc\u00f2 la finale dello Stadio Bernab\u00e9u di Madrid Italia-Germania Ovest (designazione caldeggiata dall'allora presidente della FIFA Jo\u00e3o Havelange, brasiliano, come risarcimento per l'eliminazione prematura della nazionale verdeoro).\nIl palmar\u00e8s prestigioso di Coelho si compone anche della finale dei Mondiali FIFA under 20 del 1981 (prende parte anche alle edizioni del 1977 e del 1987 di questa prestigiosa manifestazione di calcio giovanile) e della finale di Coppa America del 1979 Paraguay-Cile: questa competizione lo vede protagonista pure nel 1975, nel 1983 e nel 1989.\nNel suo curriculum anche due partecipazioni ai Giochi Olimpici. A Montr\u00e9al nel 1976 \u00e8 impegnato in Polonia-Iran 3-2 e, ben dodici anni dopo, a Seoul gli venne affidato l'incontro URSS-Stati Uniti con vittoria dei sovietici - poi campioni olimpici - per 4-2. Per lui anche la direzione del Coppa Libertadores (la Coppa dei Campioni sudamericana), sempre del 1988, vinta dal Nacional de Montevideo e alle Olimpiadi del 1988 la direzione dell'incontro di Calcio USA-URSS.\nDotato di grande carisma ed autorevolezza, in campo era rispettato dai giocatori. Il suo modo di arbitrare era generalmente rigoroso ma non fiscale, tollerando entro certi limiti il gioco maschio, ma non lasciando mai che potesse trascendere nella violenza o nella scorrettezza, intervenendo con severe reprimende sui responsabili, e non lesinando ammonizioni ed espulsioni. \n\u00c8 fratello di Ronaldo Cezar Coelho, uno dei leader del PSBD, partito tra i pi\u00f9 votati in Brasile."}
{"id": "847231", "revid": "1181", "url": "https://it.wikipedia.org/wiki?curid=847231", "title": "Capacity design", "text": ""}
{"id": "847234", "revid": "287204", "url": "https://it.wikipedia.org/wiki?curid=847234", "title": "Los grandes \u00e8xitos en espa\u00f1ol", "text": ""}
{"id": "847238", "revid": "254059", "url": "https://it.wikipedia.org/wiki?curid=847238", "title": "Codex Balduineus", "text": "Il Codex Balduineus \u00e8 un codice medievale miniato del XIV secolo.\nIl manoscritto descrive la campagna italiana dell'imperatore Enrico VII negli anni tra il 1310 e il 1313, il cui obiettivo era ottenere l'incoronazione da parte del papa e procedere ad un profondo rinnovamento dell'idea imperiale (\"restauratio imperii\").\nIl codice venne scritto probabilmente attorno al 1340, su incarico del fratello di Enrico, Baldovino di Lussemburgo arcivescovo di Treviri. Consiste in 37 pergamene con grandi illustrazioni e brevi annotazioni latine, e descrive i momenti salienti del regno di Enrico, ma principalmente la sua discesa in Italia. Contiene inoltre la prima rappresentazione nota del Collegio dei principi elettori. Si tratta di un documento importante sulla storia dell'Impero nel tardo medioevo, oltre ad essere una rappresentazione affascinante ed unica nel suo genere del viaggio a Roma di Enrico VII.\n\u00c8 conservato presso il \"Landeshauptarchiv\" di Coblenza."}
{"id": "847239", "revid": "1543377", "url": "https://it.wikipedia.org/wiki?curid=847239", "title": "Giaime Pintor (giornalista)", "text": "Biografia.\nFiglio di Luigi Pintor, uno dei fondatori del quotidiano \"Il manifesto\", e nipote di Giaime Pintor, studi\u00f2 al liceo classico \"Terenzio Mamiani\" di Roma. Dopo aver partecipato attivamente ai moti studenteschi del '68, negli anni settanta fu tra i fondatori (e primo direttore) della rivista \"Muzak\" che si occupava di musica e cultura giovanile, alla quale collaborarono tra gli altri Riccardo Bertoncelli e Lidia Ravera. Militante dei Circoli Ottobre, gruppo vicino a Lotta Continua, nelle pubblicazioni musicali sostenne la tesi del collegamento tra la musica pop e le esigenze culturali del proletariato giovanile.\nPubblic\u00f2 saggi sulla musica pop e sui cantautori in collaborazione con Gino Castaldo, Simone Dess\u00ec e Gianni Borgna, tra cui: \"C'era una volta una gatta\", \"La chitarra e il Potere\", \"Cercando un altro Egitto\", \"Il futuro dell'automobile, dell'anidride solforosa e di altre cose\", tutti pubblicati dalla Savelli editrice.\nMor\u00ec nel 1997, per un incidente farmacologico in una situazione di malattia cronica (diabete mellito di tipo 1), a Trieste, dove viveva da anni per tenere sotto controllo i problemi di salute (appoggiato alla struttura ospedaliera di Barcola)."}
{"id": "847240", "revid": "1632387", "url": "https://it.wikipedia.org/wiki?curid=847240", "title": "Mean Man", "text": " \nMean Man \u00e8 il quattordicesimo singolo degli W.A.S.P..\nRegistrata nel febbraio 1989, la canzone \u00e8 stata pubblicata per la prima volta nell'album \"The Headless Children\" dello stesso anno. \nUna rara versione del singolo contiene anche il brano \"For whom the bell tolls\", versione alternativa di \"The gypsy meets the boy\", quest'ultima comparsa per la prima volta nel concept album \"The Crimson Idol\"."}
{"id": "847242", "revid": "1632387", "url": "https://it.wikipedia.org/wiki?curid=847242", "title": "The Real Me (W.A.S.P.)", "text": "The Real Me \u00e8 il quindicesimo singolo degli W.A.S.P..\nRegistrata nel maggio 1989, la canzone \u00e8 stata pubblicata per la prima volta nell'album \"The Headless Children\" dello stesso anno. Esiste una seconda edizione del singolo, in cui non \u00e8 inclusa \"War Cry\". Nel singolo ci sono foto a colori, in cui il batterista Frankie Banali appare come membro della band a tutti gli effetti."}
{"id": "847244", "revid": "124383571", "url": "https://it.wikipedia.org/wiki?curid=847244", "title": "Nathalie Santer", "text": "\u00c8 sorella di Saskia e Stephanie ed ex moglie del norvegese Ole Einar Bj\u00f8rndalen, a loro volta sciatori nordici di alto livello.\nBiografia.\nCarriera nel biathlon.\nDi padre italiano e madre belga, la Santer ha iniziato a gareggiare a diciassette anni e nel 1990 \u00e8 arrivata alla nazionale maggiore italiana. Nei primi anni novanta ha raccolto prestigiosi risultati, con numerosi piazzamenti al vertice in Coppa del Mondo. , in carriera ha totalizzato tre vittorie e quindici podi in Coppa del Mondo.\nIn carriera ha partecipato a cinque edizioni dei Giochi olimpici invernali: (16\u00aa in sprint, 8\u00aa in individuale, 13\u00aa in staffetta), (7\u00aa in sprint, suo miglior risultato olimpico, 25\u00aa in individuale), (10\u00aa in sprint, 18\u00aa in individuale), (40\u00aa in sprint, non conclude l'individuale, 11\u00aa in staffetta) e (26\u00aa in sprint, 52\u00aa in individuale, 38\u00aa in inseguimento, 12\u00aa in staffetta).\nDalla stagione 2006-2007 \u00e8 passata alla nazionale belga; con i nuovi colori ha gareggiato, in Coppa del Mondo e ai Mondiali, fino al 2008, senza pi\u00f9 conseguire risultati di rilievo.\nCarriera nello sci di fondo.\nCon i colori azzurri ha sporadicamente preso parte ad alcune gare secondarie tra il 1995 e il 2001; con quelli belgi ha partecipato ai Mondiali del 2007 a Sapporo, chiudendo in 53\u00aa posizione la 10\u00a0km.\nCarriera da allenatrice.\nDopo il ritiro \u00e8 divenuta allenatrice della nazionale belga di biathlon.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nSP = sprint\nIN = individuale\nRiconoscimenti.\nAlla Santer \u00e8 dedicato l'anello da fondo \"Nathalie\", di 7,5\u00a0km, a Dobbiaco."}
{"id": "847246", "revid": "599013", "url": "https://it.wikipedia.org/wiki?curid=847246", "title": "Plateatico", "text": "Il plateatico era un tributo di origine feudale che si versava in cambio della possibilit\u00e0, permanente o temporanea, di utilizzare il suolo pubblico. In gergo urbanistico, infatti, \"plateatico\" \u00e8 un termine che indica un piazzale idoneo all'allestimento di banchi e bancarelle.\nIl \"plateaticum\" era anche detto \"plateagium\" o \"platagium\" ed era ancora in vigore nella Francia del XVII secolo di Dom Basile Fleureau (storico francese, 1620-1680 circa) col nome di \"pla\u00e7age\" o \"placeage\".\nStoria.\nFin dai tempi dell'et\u00e0 Comunale, per poter tenere su suolo pubblico i banchi su cui esibire la merce in vendita, occorreva una sorta di autorizzazione che si otteneva mediante il pagamento di una certa somma, la cui entit\u00e0 era proporzionata alla porzione di \"platea\" (piazza) occupata.\nIn genere, alle origini era intesa come imposta sui consumi, quindi riferita alla quantit\u00e0 di merce e all'estensione di suolo che occorreva per tenere i banchi (che, in particolare, nell'Italia meridionale erano chiamati \"puosti, cacciate, tavuli e tavulilli\" per differenziare sia il tipo di banco sia la durata dell'esposizione della merce); solo in seguito si \u00e8 caratterizzata come imposta per l'occupazione di suolo pubblico. L'imposizione fiscale non era assoluta: vi erano infatti numerose \"zone franche\", dove i commercianti erano esenti dal pagamento del tributo: ad es. i territori di propriet\u00e0 di conventi ed abbazie e le citt\u00e0 governate dai vescovi.\nRiferisce Ludovico Antonio Muratori (in Antichit\u00e0 italiane, \"Dissertazione XIX De' Tributi, delle Gabelle, e di altri oneri pubblici de' secoli barbarici\") che \u00abIl plateatico, che si truova in alcuni documenti, era un tributo pagabile da chi volea vendere in piazza.\u00bb.\nI Longobardi fecero largo uso del \"plateaticum\", ma inteso come imposta sulle foreste che la comunit\u00e0 pagava ai signori, al pari dell'erbatico, del legnatico, ecc. Durante il periodo svevo, il \"plateaticum\" pass\u00f2 ad indicare i tributi doganali che si pagavano per le merci trasportate da una citt\u00e0 all'altra in occasione di fiere e mercati.\nUna questione di \"plateatico \" fu l'origine dello scontro tra Regno di Napoli e Santa Sede, nota come Controversia liparitana: il vescovo di Lipari aveva il privilegio di non pagare il plateatico. Il gabelliere, invece lo pretese, il vescovo scomunic\u00f2 i gabellieri e il Re di Napoli, come erede nella Monarchia sicula dei re normanni, applic\u00f2 l'appello per abuso, cancellando la scomunica, ma incorrendo in quella inflitta dalla Santa Sede.\nAttualit\u00e0 dell'imposta.\nNei Comuni italiani c'\u00e8 un'apposita unit\u00e0 organizzativa per il pagamento del canone (cd. tosap), a tutela non solo dell'ordine pubblico e dell'urbanistica ma . In alcuni di questi Comuni, l'Unit\u00e0 organizzativa ha conservato la denominazione di Plateatico, forse in omaggio alle antiche tradizioni storiche."}
{"id": "847247", "revid": "1632387", "url": "https://it.wikipedia.org/wiki?curid=847247", "title": "Forever Free (W.A.S.P.)", "text": "Forever Free \u00e8 il sedicesimo singolo degli W.A.S.P..\nRegistrata nell'agosto 1989, la canzone \u00e8 stata pubblicata per la prima volta nell'album \"The Headless Children\" dello stesso anno."}
{"id": "847256", "revid": "1566286", "url": "https://it.wikipedia.org/wiki?curid=847256", "title": "Jacques Rivette", "text": "Biografia.\nSi appassion\u00f2 sin da giovane di cinema e a diciassette anni gi\u00e0 dirigeva un cineclub a Rouen. Si trasfer\u00ec a Parigi nel 1949, dove frequent\u00f2 assiduamente lo Studio Parnasse, il Cineclub du Quartier Latin e la Cin\u00e9math\u00e8que Fran\u00e7aise dove conobbe Fran\u00e7ois Truffaut, Jean-Luc Godard, \u00c9ric Rohmer (che si chiamava ancora Maurice Sch\u00e9rer), Andr\u00e9 Bazin e Suzanne Schiffman.\nScrisse come critico cinematografico su \"La Gazette du cin\u00e9ma\" insieme a Rohmer e Godard. Nel 1953 inizi\u00f2 a scrivere sui \"Cahiers du cin\u00e9ma\" e ne divenne caporedattore nel 1963 sino al 1965. Non si accontent\u00f2 di parlare di cinema e divenne aiuto montatore di Jean Mitry, poi aiuto regista di Jacques Becker. Fece il montatore in un cortometraggio in 16 mm di Rohmer e apparve come attore in \"Le beau Serge\" (1958) di Claude Chabrol.\nNel 1956 fu regista di \"Le coup du berger\". Nel 1958 inizi\u00f2 le riprese di \"Parigi ci appartiene\" che riuscir\u00e0 a terminare solo nel 1960. \u00c8 un film di riflessione esistenziale e di viaggio nella Parigi di quegli anni dove in un'atmosfera soffocante, tra i complotti di un'organizzazione segreta, un regista teatrale tenta di mettere in scena il suo \"Pericle\" in una Parigi labirintica che Rivette ci mostra deserta, ci fa vedere i tetti, le camere delle cameriere, piazza della Sorbona.\nRivette trasse il film \"Suzanne Simonin, la religiosa\" (1966) da un testo di Diderot che aveva precedentemente messo in scena a teatro. Ebbe successo ma fu vivamente criticato e anche censurato. Venne presentato al Festival di Cannes nel 1966. Con \"L'Amour fou\" (1969) ritorn\u00f2 a tematiche contemporanee e a riflessioni esistenziali, quasi un cinema verit\u00e0 sulla vita di una coppia. Con una durata di 4 ore e mezzo che ne impedir\u00e0 la normale distribuzione, Rivette divent\u00f2 sempre pi\u00f9 uno di quegli autori lodati dai critici e visti da poco pubblico.\nNel 1971 realizz\u00f2 \"Out 1\" che dur\u00f2 12 ore, proiettato integralmente una sola volta, ma poi ridotto a 4 ore nella versione \"Out: 1 - Spectre\". Sui temi del teatro e dei rapporti con la vita, vi si intrecciano le azioni dei componenti di una troupe teatrale (idea da \"L'Histoire de Treize\" di Balzac).\nNel 1974 gir\u00f2 il film \"C\u00e9line e Julie vanno in barca\", ispirato a \"Le avventure di Alice nel Paese delle Meraviglie\". \"Duelle\" e \"Noro\u00eet\", del 1976, sono due film sul rapporto tra il sogno e la fiaba e una riflessione sul linguaggio cinematografico e sulla possibilit\u00e0 comunicativa del cinema che continu\u00f2 con il film \"Merry-Go-Round\" (1979).\nAmbient\u00f2 nella Parigi dei suoi primi film \"Le Pont du Nord\" (1981) e \"Paris s'en va\" (1981). In \"L'amore in pezzi\" (1984) con Jane Birkin e Geraldine Chaplin, ambientato in una villa liberty, le due attrici furono protagoniste di un'ipotetica recita e di un dibattito sull'amore.\nNel 2009 diressee Jane Birkin e Sergio Castellitto in \"Questione di punti di vista\", presentato in concorso alla 66\u00aa Mostra internazionale d'arte cinematografica di Venezia."}
{"id": "847258", "revid": "1165513", "url": "https://it.wikipedia.org/wiki?curid=847258", "title": "Kappa", "text": ""}
{"id": "847280", "revid": "344646", "url": "https://it.wikipedia.org/wiki?curid=847280", "title": "Parabola del banchetto di nozze", "text": "La parabola del banchetto di nozze \u00e8 una parabola di Ges\u00f9 raccontata nel \"Vangelo secondo Matteo\" (), nel \"Vangelo secondo Luca\" () e nell'apocrifo \"Vangelo di Tommaso\" (64).\nPotrebbe essere chiamata anche:\n\u00c8 una parabola nella quale Ges\u00f9 illustra le caratteristiche del Regno dei Cieli.\nDifferenze tra le varie redazioni della parabola.\nMatteo colloca la parabola nella discussione accesa tra Ges\u00f9 ed i capi del popolo ebraico poco prima della passione di Ges\u00f9; Luca invece la mette in un contesto di maggior dialogo tra Ges\u00f9 ed i farisei.\nIn Matteo gli invitati alle nozze, non solo rifiutano l'invito, ma anche insultano ed uccidono i servi del re e a loro volta vengono uccisi dal re. Luca parla semplicemente di un rifiuto dell'invito senza ulteriori conseguenze.\nPer Matteo la parabola illustra le caratteristiche del Regno dei Cieli, mentre per Luca non c'\u00e8 nessun riferimento al regno.\nIl Vangelo di Tommaso, essendo semplicemente una raccolta di frasi di Ges\u00f9, non contestualizza la parabola."}
{"id": "847281", "revid": "110157", "url": "https://it.wikipedia.org/wiki?curid=847281", "title": "Haparanda (comune)", "text": "Haparanda \u00e8 un comune svedese di 10.062 abitanti, situato nella contea di Norrbotten. Il suo capoluogo \u00e8 la cittadina omonima.\nConfina a est con il comune finlandese di Tornio.\nGeografia antropica.\nNel territorio comunale sono comprese le seguenti aree urbane (\"t\u00e4tort\"):"}
{"id": "847282", "revid": "950226", "url": "https://it.wikipedia.org/wiki?curid=847282", "title": "Viaggiando", "text": "Viaggiando \u00e8 una raccolta di successi del cantante italiano Vasco Rossi, pubblicata nel 1991.\nIl disco.\nQuesta raccolta esce nel 1991, cio\u00e8 nell'anno dei concerti europei di \"Fronte del palco\":\nLa particolarit\u00e0 del disco sta nella copertina, nella quale si vede Vasco Rossi su un elicottero, mentre sullo sfondo si intravede una cartina stradale."}
{"id": "847291", "revid": "3115", "url": "https://it.wikipedia.org/wiki?curid=847291", "title": "Nedo\u017eery-Brezany", "text": "Nedo\u017eery-Brezany (in tedesco \"Untermauth-Bressenhau\", in ungherese \"N\u00e1das\u00e9rberzseny\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nIl comune \u00e8 sorto nel 1964 in seguito all'unione di due preesistenti municipalit\u00e0 Nedo\u017eery e Brezany. Menzionato per la prima volta in un documento storico nel 1429 appartenne alla Signoria di Bojnice, ai conti Div\u00e9ki/Diviack\u00fd e Maty\u00e1s Cs\u00e1ky. Successivamente pass\u00f2 ai nobili Thurzo e ai P\u00e1lffy. Soffr\u00ec le devastazioni delle guerre hussite e dei Turchi. "}
{"id": "847293", "revid": "3115", "url": "https://it.wikipedia.org/wiki?curid=847293", "title": "Nitrianske Pravno", "text": "Nitrianske Pravno (in tedesco \"Deutschproben\", in ungherese \"N\u00e9metpr\u00f3na\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1393 con il nome di Prona Theutonicalis, quando venne fondato da coloni tedeschi e ottenne il titolo di citt\u00e0. Appartenne alla Signoria di Bojnice e poi ai conti Ilsvay e Noffry. Devastato dai Turchi, e dalle guerre per le successioni dinastiche del XV secolo (all'epoca era possedimento dei conti Bocskay), i conti Th\u00f6k\u00f6ly, nuovi proprietari, ne risollevarono le sorti, nel 1680, trasformando il centro in importante sede di mercato. \nDel comune fanno parte le frazioni di Solka (in tedesco \"Nyitraszalka\", in ungherese \"Bettlersdorf\") e Vy\u0161ehradn\u00e9 (in tedesco \"Fels\u0151pr\u00f3na\", in ungherese \"Beneschhau\"), anch'esse fondate da coloni tedeschi."}
{"id": "847294", "revid": "1522738", "url": "https://it.wikipedia.org/wiki?curid=847294", "title": "Eufrosinia la Stolta", "text": "Biografia.\nLa fonte agiografica principale sulla vita della santa \u00e8 contenuta in un'opera russa del tardo XIX secolo intitolata \"Bezumiem mnimym bezumie mira obli\u010div\u0161ie. Bla\u017eennye staricy na\u0161ego vremeni\". Nata tra il 1757 e il 1759 in una famiglia di nobili origini, trascorse l'infanzia e la prima giovinezza a stretto contatto con la corte zarista tanto che, dopo aver completato brillantemente gli studi nell'Istituto Smol'nyj di San Pietroburgo, venne designata \"freilina\" (dama d'onore) di Caterina II di Russia. La sua agiografia racconta che dopo un periodo vissuto tra gli sfarzi della corte decise, in circostanze non chiare e insieme a due sue compagne, anch'esse dame di corte, di lasciare il palazzo reale per dedicarsi interamente alla vita monastica. Temendo il rifiuto della famiglia alla propria scelta simul\u00f2 la propria morte insieme alle amiche. Mentre erano a Carskoe Selo, residenza estiva dell'imperatore, lasciarono i propri vestiti sulla riva di un lago in modo da far credere a una disgrazia e si travestirono da semplici contadine, abbandonando indisturbate la vita di corte e i suoi fasti.\nLasciate le amiche Evdokija vag\u00f2 quindi lungo tutta la Russia visitandone monasteri e luoghi sacri fino a quando, sentendosi pronta per la propria chiamata monastica e desiderando \"nascondersi dalla persecuzione del mondo\", ottenne udienza dal Metropolita Platon, il quale, sinceratosi dei suoi intenti, la invi\u00f2 con una lettera di raccomandazione al monastero di Vladj\u010dni di Serpuchov sotto il falso nome di Eufrosinia la Stolta. Da quel momento ebbe inizio la sua esistenza di \"Stolta in Cristo\", cos\u00ec com'erano chiamati coloro i quali simulando pazzia, vivendo in povert\u00e0 e pregando incessantemente ritenevano di poter prendere parte alla Passione di Ges\u00f9.\nLe fu assegnata dapprima una cella, poi una piccola abitazione di una sola stanza nei pressi delle mura del monastero. L\u00ec Eufrosinia viveva nella sporcizia pi\u00f9 completa assieme ad un gran numero di animali che nutriva dividendo con questi ogni suo pasto. Vestiva sempre con una camicia grigia di grosso e spesso panno, camminando scalza e indossava sul proprio capo un piccolo berretto foderato di pelliccia. Teneva i capelli sempre cortissimi e portava al collo una lunga collana di rame con una croce alla propria estremit\u00e0.\nLa sua agiografia ci riferisce che viveva costantemente nelle privazioni e mortificando il proprio corpo con un cilicio. Dormiva sul nudo pavimento, mai sdraiata ma sempre seduta, cibandosi esclusivamente di pane e kvas, che prendeva dalle cucine del monastero. Per quel che concerne la sua vita religiosa era solita pregare da sola, all'interno della propria abitazione, frequentando molto raramente la chiesa.\nNegli anni '40 del XIX secolo la monaca fu scacciata, secondo la sua agiografia per una non meglio precisata \"falsa accusa\", dal monastero di Serpuchov. Eufrosinia si trasfer\u00ec quindi a Koljupanovo, nell'Oblast' di Tula, dove la proprietaria terriera Protopopova le offr\u00ec un'abitazione all'interno del proprio terreno. Rifiutandosi di abitare in una casa che giudicava troppo comoda e spaziosa si narra che Eufrosinia vi mise al proprio interno una mucca, sistemando s\u00e9 stessa in una stanza della camera della signora Protopopova. Qui continu\u00f2 la vita che conduceva a Serpuchov, a stretto contatto con gli animali, camminando scalza e vestendo sempre e solo di un cappotto imbottito di ovatta. Mor\u00ec il 3 luglio 1855, cos\u00ec come riportato dal libro degli atti della parrocchia della Chiesa della Madre di Dio di Kazan'.\nMiracoli e leggende devozionali.\nIl \"Bezumiem\" contiene un copioso numero di leggende devozionali attribuite ad Eufrosinia. Di seguito si indicheranno le pi\u00f9 significative:"}
{"id": "847296", "revid": "110157", "url": "https://it.wikipedia.org/wiki?curid=847296", "title": "Nevidzany (Tren\u010d\u00edn)", "text": "Nevidzany (in tedesco \"Newitschan\" o \"Newitschen\" , in ungherese \"Nevigy\u00e9n\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1229 con il nome di Nywg, quale feudo dei conti Boss\u00e1ny. Pass\u00f2 poi ai conti Rudnyai e nel 1540 alla Signoria di Levice. Nel XVII secolo venne devastato dai Turchi."}
{"id": "847297", "revid": "3115", "url": "https://it.wikipedia.org/wiki?curid=847297", "title": "Nitrianske Rudno", "text": "Nitrianske Rudno (in tedesco \"Windischruden\", in ungherese \"Div\u00e9krudn\u00f3\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1275, quale feudo della famiglia locale Div\u00e9ki/Diviack\u00fd. All'epoca, alcuni coloni tedeschi si stabilirono nel villaggio. Nel XVI secolo pass\u00f2 agli Ujfalussi e poi alla famiglia locale dei Rudnay. \nDel comune fa parte la frazione di Kr\u0161\u0165anova Ves (in tedesco \"Christinendorf\", in ungherese \"Teresty\u00e9nfalva\"). "}
{"id": "847300", "revid": "857138", "url": "https://it.wikipedia.org/wiki?curid=847300", "title": "Nevidzany", "text": "Nevidzany pu\u00f2 riferirsi a diversi toponimi della Slovacchia:"}
{"id": "847313", "revid": "32428", "url": "https://it.wikipedia.org/wiki?curid=847313", "title": "Chiesa Santa Maria Regina Coeli", "text": ""}
{"id": "847317", "revid": "2102801", "url": "https://it.wikipedia.org/wiki?curid=847317", "title": "Foro Olitorio", "text": "Il Foro Olitorio (\"Forum Holitorium\" in latino) \u00e8 un'area archeologica di Roma, alle pendici del Campidoglio, tra il Teatro di Marcello e il Foro Boario.&lt;br&gt; \nIn et\u00e0 antica ospitava il mercato della verdura e della frutta, cos\u00ec come l'area dell'adiacente Foro Boario era adibita a mercato della carne. Al suo interno si trovavano anche un'area sacra comprendente i tre tempietti dedicati a Giano, Speranza e Giunone S\u00f2spita ed una statua bronzea di elefante, l\"'Elephas Herbarius.\" \nL'Area Sacra.\nAll'et\u00e0 repubblicana - pi\u00f9 precisamente, al periodo tra la prima e la seconda guerra punica - risale l'edificazione dell'area sacra del foro, successivamente sottoposta a rifacimenti nel I secolo a.C., che comportarono l'abbattimento di un quarto tempio, operato da Cesare. Il quarto tempietto venne costruito da Manio Acilio Glabrione, console nel 191 a.C., e sorgeva di fianco al tempio di Giano: venne distrutto durante i lavori di costruzione del teatro di Marcello (poi completati da Augusto). Il tempio era anche luogo di culto di Diana.\nLe scalinate dei tre templi non erano fra loro assiali, a conferma dell'assenza di un criterio urbanistico unitario in et\u00e0 repubblicana. Prima della loro edificazione, che ha delimitato l'estensione del mercato, questo probabilmente doveva arrivare fino al Tevere. Questi templi fanno oggi parte della struttura della Basilica di San Nicola in Carcere, della cui esistenza si hanno le prime notizie nell'XI secolo nel \"Liber Pontificalis\".\nTempio di Giano.\nIl tempio di Giano era quello situato sulla destra e il pi\u00f9 vicino al Teatro di Marcello. Costruito da Gaio Duilio all'epoca della prima guerra punica, l'edificio venne restaurato nel 17 da Tiberio.&lt;br&gt;\nIl tempio era del tipo periptero \"sine post\u00eccum\" (con colonne su tre lati), con otto colonne in tufo (peperino) sui lati lunghi e sei sul fronte (esastilo), rivestite di stucco e rialzate su un basso podio elegantemente sagomato.\nTempio della Speranza.\nIl tempio della Speranza () era invece situato alla sinistra, in opposizione al tempio di Giano. Fu costruito da Aulo Atilio Calatino, anch'esso ai tempi della prima guerra punica; venne restaurato nel 232 a.C. e ricostruito dopo l'incendio del 213 a.C., che distrusse anche i templi dell'area sacra di Sant'Omobono; infine fu restaurato nel 17 da Gaio Giulio Cesare Claudiano Germanico.&lt;br&gt;\nIl tempio era periptero, di ordine dorico, con sei colonne sul fronte e undici sul lato lungo; era realizzato con colonne di travertino greggio, successivamente ricoperte di stucco per simulare l'aspetto del marmo. Misurava 25 metri in lunghezza e 11 in larghezza.\nDel tempio rimangono sei colonne con architrave inglobate nel fianco sinistro della chiesa di San Nicola.\nTempio di Giunone Sospita.\nIl tempio di Giunone S\u00f2spita era situato tra il tempio della Speranza e quello di Giano, dove attualmente sorge la chiesa, che si stabil\u00ec sulle sue rovine verso la fine dell'XI secolo. Costruito verso il 195 a.C. da Gaio Cornelio Cetego, era periptero, di ordine ionico, con sei colonne sul fronte, tre file di colonne sul lato anteriore e due su quello posteriore. Una gradinata in travertino, utilizzata ancora oggi per accedere alla chiesa, conduceva al pronao del tempio. Era il pi\u00f9 grande dei tre templi, poich\u00e9 misurava 30 metri in lunghezza e 15 metri in larghezza, nonch\u00e9 il pi\u00f9 alto, come si evince comparando le colonne preservatesi di ognuno dei templi. La struttura attuale appartiene al restauro dovuto a una tale Cecilia Metella, effettuato nel 90 a.C.\nDel tempio restano il basamento, visitabile all'interno della chiesa, e tre colonne inglobate dalla facciata, di cui una priva di capitello; queste colonne erano ancora visibili nel loro stato originario prima del rifacimento della facciata. Altri resti, come alcune colonne, sono visibili all'interno della chiesa."}
{"id": "847322", "revid": "60395", "url": "https://it.wikipedia.org/wiki?curid=847322", "title": "Androsaceus rotula", "text": ""}
{"id": "847326", "revid": "1522738", "url": "https://it.wikipedia.org/wiki?curid=847326", "title": "Pim Diffy", "text": ""}
{"id": "847331", "revid": "1305772", "url": "https://it.wikipedia.org/wiki?curid=847331", "title": "Moulay", "text": "Moulay pu\u00f2 designare:"}
{"id": "847333", "revid": "212348", "url": "https://it.wikipedia.org/wiki?curid=847333", "title": "Frinico (tragediografo)", "text": "Allievo di Tespi, fu uno dei primi tragediografi greci e precursore di Eschilo; fu attivo probabilmente a partire dagli anni della tirannide di Ippia, tra il 514 e il 510 a.C.\nBiografia.\nA Frinico sarebbe dovuta l'invenzione del genere della tragedia di argomento storico, con \"La presa di Mileto\" e \"Le fenicie\". Il genere, maturato dall'orgoglio patriottico scaturito dal conflitto tra Greci e Persiani, sarebbe stato ripreso da Eschilo nei \"Persiani\" ma poi abbandonato per tutto il resto del V secolo a.C. Secondo la Suda Frinico fu il primo ad introdurre personaggi femminili sul palco, rappresentati da attori di sesso maschile con maschere, e avrebbe creato un uso speciale del tetrametro trocaico. La sua prima vittoria in un agone tragico \u00e8 documentata tra il 511 e il 508 a.C., ed \u00e8 certo che ne riport\u00f2 almeno un'altra nel 476 a.C., quando present\u00f2 le \"Fenicie\" avendo come corego Temistocle.\nOpere.\nLa sua opera pi\u00f9 nota, di cui tuttavia non rimane alcun frammento, \u00e8 la \"Presa di Mileto\", che raccontava della caduta della citt\u00e0 ionica nelle mani dei Persiani nel 494 a.C., e che fu rappresentata probabilmente nello stesso anno. Secondo lo storico Erodoto, gli Ateniesi mostrarono una particolare afflizione per l'accaduto, e quando Frinico mise in scena la sua opera provoc\u00f2 una commozione tale da far scoppiare in lacrime tutti gli spettatori. La citt\u00e0 decise dunque di comminare al tragediografo una multa di 1000 dracme per aver rievocato sventure cittadine, e ordinarono che l'opera non fosse mai pi\u00f9 rappresentata. Lo storico romano Ammiano Marcellino riport\u00f2 una versione leggermente diversa dei fatti, che ha spinto alcuni interpreti moderni a suggerire che la multa fosse stata determinata dalle posizioni politiche filopersiane di Frinico.\nAbbiamo notizie di alcuni altri titoli di opere di Frinico, quali \"Alcesti\", \"Atteone\", \"Danaidi\", \"Pleuronie\", \"Tantalo\". Tali titoli sono indice di un'ampia produzione di argomento mitologico accanto a quella di argomento storico.\nAristofane ne tesse ripetutamente le lodi nelle sue commedie, ma allo stesso tempo presenta, seppur in modo ironico, il disprezzo che un tragediografo come Euripide provava per il teatro arcaico di Frinico."}
{"id": "847340", "revid": "8596", "url": "https://it.wikipedia.org/wiki?curid=847340", "title": "Theobald von Bethmann Hollweg", "text": ""}
{"id": "847342", "revid": "729019", "url": "https://it.wikipedia.org/wiki?curid=847342", "title": "Nuove Brigate Rosse", "text": "Nuove Brigate Rosse (spesso abbreviato in Nuove BR) \u00e8 la denominazione giornalistica che indica varie organizzazioni eversive di matrice comunista sorte dopo la divisione interna e la successiva disgregazione delle Brigate Rosse, alla fine degli anni ottanta del XX secolo.\nLa principale di queste organizzazioni fu quella conosciuta con la sigla di Brigate Rosse per la Costruzione del Partito Comunista Combattente, attiva tra il 1999 e il 2006, di Nadia Desdemona Lioce e Mario Galesi.\nStoria.\nSorta dalle ceneri delle Brigate Rosse all'indomani dello smantellamento di quest'ultima causato dai numerosi arresti e dalle diverse scissioni che, nel 1989, aveva oramai ridotto all'osso il numero dei brigatisti ancora in clandestinit\u00e0, privati oltretutto anche di un vero e proprio coordinamento e delle pi\u00f9 elementari capacit\u00e0 logistiche ed operative, complessivamente, le Nuove Brigate Rosse, agirono come gruppo terroristico nell'arco di cinque anni: tra il 1999, anno dell'omicidio del consulente del Ministero del lavoro e della previdenza sociale, Massimo D'Antona, ed il 2003, quando l'intera Organizzazione venne praticamente smantellata a seguito di numerosi arresti e dei conseguenti processi e condanne inflitte ai vari componenti e fiancheggiatori.\nNella logica di prosecuzione di quella esperienza di lotta armata, i brigatisti della cosiddetta \"terza generazione\" puntarono a raccogliere quell'eredit\u00e0 riproponendo un modello organizzativo non distante da quello degli anni di piombo, sia nel progetto strategico, sia nella gestione della clandestinit\u00e0, nonch\u00e9 nel frasario ideologico dei documenti di rivendicazione. L'intento era quindi quello di porsi in una situazione di \"continuit\u00e0 oggettiva\" con il gruppo \"storico\", come del resto esplicitato anche in diversi documenti di rivendicazione, assumendo con ci\u00f2 anche la \"responsabilit\u00e0 politica di prenderne la denominazione\", che difatti risulta non molto dissimile rispetto a quella originale (Brigate Rosse, appunto).\nQuesto proposito trov\u00f2 l'approvazione e l'adesione anche di diversi brigatisti \"storici\", i cosiddetti \"irriducibili\", terroristi mai dissociati e reclusi nei vari istituti carcerari italiani che decisero di appoggiare idealmente la \"causa\" fino ad attribuirsi, nei vari proclami durante i processi che seguirono, la paternit\u00e0 di alcune azioni delle Nuove BR rivendicando, ad esempio (o addirittura collaborando alla stesura del volantino stesso) gli omicidi firmati dalla nuova sigla.\nDalle vecchie BR ereditano anche la tipologia di struttura, paramilitare e fortemente compartimentata, organizzata per cellule e con a capo una \"Direzione strategica\" formata principalmente da Nadia Desdemona Lioce e da Mario Galesi a cui si aggiunse, in un secondo momento, anche Roberto Morandi.\nGli altri componenti, ovvero un numero non ben determinato di militanti e semplici fiancheggiatori, erano invece impiegati in diversi altri compiti legati a differenti livelli di responsabilit\u00e0 politica e di capacit\u00e0 operativa, come ad esempio nella preparazione e nella realizzazione delle azioni (le \"squadre operative offensive\" e le \"staffette\"), nell'opera di reclutamento di nuovi membri, o di propaganda e diffusione dei documenti di rivendicazione.\nTra loro c'erano: Diana Blefari Melazzi, Marco Mezzasalma, Federica Saraceni, Laura Proietti, Paolo Broccatelli, Simone Boccaccini, Bruno Di Giovannangelo, Alessandro Galliverti e Cinzia Banelli, quest'ultima pentitasi nel 2004 e le cui rivelazioni aiutarono gli inquirenti a far luce su molti aspetti delle vicende del gruppo.\nDiversa fu invece la storia di Luigi Fallico, l'unico componente gi\u00e0 coinvolto in vecchie inchieste, verso la fine degli anni ottanta, riguardanti la \"colonna romana\" delle Brigate Rosse. Arrestato nuovamente, nel 2009, con l'accusa di essere a capo di una cellula delle Nuove BR e per il presunto coinvolgimento nell'attentato alla caserma della \"Folgore\" di Livorno nel 2006 (nonch\u00e9 per quello mai realizzato al G8 della Maddalena), Fallico venne poi trovato morto, il 22 maggio 2011, nella sua cella del carcere di Viterbo, a causa di un malore dovuto ad un infarto. La sua presenza nelle vicende delle Nuove BR pu\u00f2 essere quindi letta come elemento di continuit\u00e0 tra le nuove e le vecchie generazioni di terroristi, un \"filo rosso\" mai spezzato che lega la storia e le sorti dei due movimenti.\nAssetto ed organizzazione.\nNello specifico, \u00e8 stato indicato come \"Nuove Brigate Rosse\" il gruppo criminale responsabile dell'omicidio D'Antona e dell'omicidio Biagi nel 2002.\nA distanza di undici anni dall'ultimo assassinio a firma Brigate Rosse, quello del senatore democristiano Roberto Ruffilli (avvenuto nel 1988), le Nuove BR furono artefici di una nuova stagione di lotta armata e di omicidi politici, giustificati con la retorica della logica rivoluzionaria e avanguardista mirante alla conquista del potere politico per la successiva instaurazione di una dittatura del proletariato.\nL'organizzazione, costituita da un modestissimo numero di elementi, tra i quali Nadia Desdemona Lioce e Mario Galesi, \u00e8 stata smantellata nel 2003, a seguito degli arresti di questi ultimi, azione che \u00e8 costata la vita al sovrintendente della PolFer Emanuele Petri, insignito per questo della medaglia d'oro al valor civile alla memoria.\nIndividuato nel cosiddetto progetto politico neo-corporativo della ristrutturazione del mondo del lavoro l'obiettivo primario da colpire, quasi tutte le azioni dell'Organizzazione furono orientate contro esponenti delle istituzioni legati a quel preciso contesto politico.\nCronologia delle attivit\u00e0 principali.\n1999: omicidio di Massimo D'Antona.\nL'omicidio del giurista e consulente del Ministero del lavoro e della previdenza sociale, Massimo D'Antona venne eseguito dalle \"Nuove BR\" la mattina del 20 maggio 1999, in via Salaria a Roma dove, quando erano da poco passate le ore otto, il \"professore\" venne bloccato da un \"commando\" di brigatisti formato da Mario Galesi, Nadia Desdemona Lioce, spalleggiati da altri tre terroristi nel ruolo di \"straffette\".\nGalesi, armato di una pistola automatica, esplose i nove colpi del caricatore, infliggendo il colpo di grazia al cuore di D'Antona, il quale fu trasportato d'urgenza al Policlinico Umberto I dove, alle ore 9.30, venne dichiarata la sua morte. Nel processo per il suo assassinio vennero chiamate a giudizio 17 persone per rispondere delle accuse di banda armata e omicidio e, nel primo grado, l'8 luglio 2005, la Corte d'assise di Roma, emise condanne all'ergastolo per Nadia Desdemona Lioce, Roberto Morandi e Marco Mezzasalma. Il 1\u00ba marzo dello stesso anno, giudicate con il rito abbreviato, Laura Proietti e Cinzia Banelli erano gi\u00e0 state condannate rispettivamente alla pena dell'ergastolo e a vent'anni di reclusione.\nPene minori, invece, per gli altri accusati, tutti assolti dall'accusa di concorso nell'omicidio e condannati per associazione sovversiva: Paolo Broccatelli (nove anni), Diana Blefari Melazzi (nove anni e 6 mesi), Federica Saraceni (quattro anni e 8 mesi), Simone Boccaccini (cinque anni e 8 mesi), Bruno Di Giovannangelo e tutti gli \"irriducibili\" che dal carcere di Trani avevano rivendicato l'omicidio (cinque anni e 6 mesi).\nIl 28 giugno 2006 la Corte d'assise d'appello conferm\u00f2 in secondo grado gli ergastoli per Lioce, Blefari Melazzi, Mezzasalma, Morandi, riducendo invece le pene a Laura Proietti (vent'anni) e alla \"pentita\" Cinzia Banelli (dodici). Ribaltata invece la sentenza di Federica Saraceni che, assolta in primo grado dall'accusa di concorso nell'omicidio, venne condannata a ventuno anni e sei mesi e ritenuta responsabile di questo particolare reato\nLa Cassazione, con sentenza del 28 giugno 2007, confermer\u00e0 sostanzialmente le condanne inflitte in appello.\n2002: omicidio di Marco Biagi.\nAlle 20.15 del 19 marzo 2002, il giuslavorista e consulente del Ministero del lavoro e della previdenza sociale Marco Biagi venne assassinato a Bologna, freddato da alcuni colpi di pistola davanti alla sua abitazione, mentre rincasava sulla sua bici provenendo dalla stazione ferroviaria.\nIl commando che port\u00f2 a termine l'azione utilizz\u00f2 la stessa arma del delitto D'Antona e, nel compiere l'agguato, i brigatisti vennero agevolati soprattutto dal fatto che Biagi girava senza protezione dopo che, qualche mese prima, gli era stata revocata la scorta. Il documento di rivendicazione, a firma Nuove Brigate Rosse, present\u00f2 immediatamente per gli esperti diverse analogie con quello del precedente delitto D'Antona e, gi\u00e0 nelle prime righe, si individua una certa progettualit\u00e0 criminale caratterizzante dell'Organizzazione che, come per D'Antona, tende a colpire uomini dello Stato legati ad un contesto di ristrutturazione del mercato del lavoro. Nel processo di primo grado, il 1\u00ba giugno 2005, la Corte d'Assise emise una sentenza di cinque ergastoli, condannando come responsabili Nadia Desdemona Lioce, Roberto Morandi, Marco Mezzasalma, Diana Blefari Melazzi e Simone Boccaccini.\nIl 6 novembre 2006, la Corte d'assise d'appello di Bologna, conferm\u00f2 gli ergastolo per Diana Blefari Melazzi, Roberto Morandi, Nadia Desdemona Lioce e Marco Mezzasalma, riducendo a ventuno anni di reclusione la condanna del quinto imputato, Simone Boccaccini, riconoscendogli le attenuanti generiche.\nL'8 dicembre 2007, la quinta sezione penale della Corte di cassazione, confermando il verdetto emesso in appello, rese definitive le condanne ai cinque brigatisti responsabili, tranne che per Nadia Desdemona Lioce che, condannata all'ergastolo in appello, non aveva presentato alcun ricorso in cassazione.\n2003: sparatoria sul treno Roma-Firenze.\nIl 2 marzo 2003, nei pressi di Castiglion Fiorentino, in una sparatoria avvenuta sul treno interregionale Roma-Firenze, perde la vita il sovrintendente della PolFer Emanuele Petri che, assieme ad altri due colleghi, svolgeva servizio di scorta viaggiatori.\nDurante un normale controllo degli agenti sul convoglio, i brigatisti Mario Galesi e Nadia Desdemona Lioce che viaggiano sotto falso nome e temono di essere scoperti, tirano fuori le pistole e iniziano a fare fuoco uccidendo Petri. Gli altri agenti della PolFer presenti sul posto rispondono al fuoco ferendo a morte Galesi, colpito da due proiettili allo stomaco, e catturando la Lioce. Dall'analisi del computer palmare, sequestrato a quest'ultima, gli investigatori risalgono a diverse informazioni sull'Organizzazione, sui suoi componenti e su una serie di documenti che collegherebbero i due terroristi con gli omicidi D'Antona e Biagi.\nTramite la decodifica di quei dati, verr\u00e0 poi rinvenuto anche un \"covo\" a Roma, in via Montecuccoli, con contratto di affitto intestato a Diana Blefari Melazzi e nel quale vennero rinvenute grosse quantit\u00e0 di esplosivo e documenti delle Nuove Brigate Rosse, tra cui lo scritto di rivendicazione dell'omicidio Biagi. Per questo omicidio, Nadia Desdemona Lioce, venne condannata all'ergastolo dalla Corte d'appello di Firenze il 29 giugno 2005, confermando il giudizio di primo grado della Corte d'Assise d'Arezzo. Nel 2006, poi, la prima sezione penale della Corte di cassazione rese definitiva la condanna.\n2006: attentato alla caserma della Folgore.\nIl 25 settembre 2006, un attentato dinamitardo venne effettuato ai danni della caserma \"Vannucci\" della Brigata \"Folgore\", a Livorno.\nNella ricostruzione dei fatti l'attentatore, identificato poi in Gianfranco Zoja (in passato detenuto per appartenenza alle Brigate Rosse), piazz\u00f2 al di fuori della caserma un mortaio artigianale nascosto in un borsone, che avrebbe dovuto poi sparare una carica esplosiva verso l'interno, in uno spazio molto frequentato dai militari e solo l'intervento di due militi, insospettitisi del borsone, aveva impedito la riuscita dello stesso. L'attentato venne poi rivendicato con un volantino a firma \"per il Comunismo Brigate Rosse\":\nNel processo che segu\u00ec i giudici decisero di derubricare l'accusa da banda armata a \"cospirazione politica mediante accordo\", condannando Zoja a otto anni e sei mesi di reclusione e Massimo Riccardo Porcile a sette anni e sei mesi. Per il terzo imputato, Luigi Fallico, la morte in cella nel maggio 2011 determin\u00f2 l'estinzione del reato.\nDocumenti ideologici.\nLa \"risoluzione strategica\" di Renato Porcile.\nNel giugno 2009, durante una perquisizione condotta dalla Digos a casa di Renato Porcile, a Roma, viene rinvenuto un documento di \"risoluzione strategica\" delle Nuove BR.\nNel documento, tra le altre cose si indicano, come obiettivi dell'Organizzazione, quello di \"individuare e colpire il personale politico economico e militare dell'imperialismo e delle sue strutture; individuare e colpire il personale politico economico e militare del progetto di ristrutturazione dello Stato e le sue articolazioni; Guerra alla guerra imperialista\", prefigurando cos\u00ec uno spostamento dell'attenzione, del gruppo terroristico, dal mondo del lavoro (e della stagione degli omicidi di Massimo D'Antona e Marco Biagi) a quello politico-internazionale.\nL'analisi dello scritto brigatista continua poi prefigurando \"l'esistenza attuale di un ampio campo antimperialista, ancorch\u00e9 reazionario in alcune sue componenti, pu\u00f2 creare spazio di manovra per i rivoluzionari internazionali\" con \"modelli organizzativi totalmente differenti rispetto al passato\" in cui \"i militanti saranno, in questa fase, necessariamente in numero ristretto, perch\u00e9 prodotto di lunga selezione; nel contempo si richiedono alti livelli di coscienza e di capacit\u00e0 operative. Tuttavia questi quadri devono essere potenzialmente interscambiabili e sostituibili\".\nLa \"scaletta\" di Luigi Fallico.\nSempre nel giugno 2009, nel laboratorio romano di Luigi Fallico, venne rinvenuto un documento scritto di 30 pagine che, secondo i magistrati che ordinarono agli agenti della Digos di operare la perquisizione, dimostravano il crescente avanzamento di una formazione (le Nuove BR) che si proponeva come erede del disegno eversivo sviluppato dalle Brigate Rosse. Nel volantino, una cosiddetta \"scaletta\" di risoluzione strategica dell'Organizzazione, sembra emergere l'intento di una ripresa della lotta armata facendo cenno, in alcuni passaggi, ad un \"ruolo di fase a breve termine\" di un \"collettivo combattente necessariamente specializzato e ristretto, che si propone per\u00f2 fin da subito l'obiettivo della costruzione del partito comunista combattente, rivolgendosi alle punte pi\u00f9 avanzate della classe\" anche se \"non si tratter\u00e0 in questa fase di organizzare le masse sul terreno della prima (la cosiddetta \"prima posizione\" della lotta armata prefigurata dalle BR negli anni ottanta, ndr) ma di dare indicazione strategica\".\nLa \"scaletta\" farebbe anche riferimento ad altri documenti (come ad esempio gli \"\"appunti per una discussione, cartella 27\" e il \"terzo contributo al dibattito interno, cartella 12\"\") che, sempre secondo gli inquirenti, sarebbero la testimonianza di una continuit\u00e0 e di un legame mai interrotto tra le nuove e le vecchie generazioni di terroristi.\nCondanne dei principali componenti e fiancheggiatori.\nDue componenti dell'Organizzazione hanno invece perso la vita: Mario Galesi, rimasto ucciso il 2 marzo 2003 durante una sparatoria che cost\u00f2 la vita anche al sovrintendente della PolFer Emanuele Petri e Diana Blefari Melazzi, morta suicida nella sua cella del carcere di Rebibbia, il 31 ottobre 2009, cinque giorni dopo la sentenza della Prima sezione penale della Cassazione che la condannava in via definitiva al carcere a vita, per l'omicidio di Marco Biagi."}
{"id": "847343", "revid": "599013", "url": "https://it.wikipedia.org/wiki?curid=847343", "title": "Bebhionn (astronomia)", "text": "Bebhionn \u00e8 un satellite naturale minore del pianeta Saturno.\nStoria.\nLa scoperta di Bebhionn fu annunciata da Scott Sheppard, David Jewitt, Jan Kleyna e Brian Marsden, dell'Universit\u00e0 delle Hawaii, il 4 maggio 2005; l'individuazione del satellite fu resa possibile grazie a osservazioni effettuate tra il 12 dicembre 2004 ed il 9 marzo 2005.\nIl suo nome ufficiale deriva da quello di Bebhionn, una gigantessa secondo la mitologia celtica. Il nome fu approvato dall'Unione Astronomica Internazionale il 29 marzo 2007; il satellite era precedentemente noto mediante la designazione provvisoria \"S/2004 S 11\"."}
{"id": "847350", "revid": "729019", "url": "https://it.wikipedia.org/wiki?curid=847350", "title": "S/2004 S 13", "text": "S/2004 S 13 \u00e8 un satellite naturale di Saturno. La sua scoperta fu annunciata da Scott S. Sheppard, David C. Jewitt, Jan Kleyna, e Brian G. Marsden il 4 maggio del 2005, grazie a delle osservazioni effettuate dal 12 dicembre 2004 al 9 marzo 2005.\nS/2004 S 13 ha un diametro di circa 6 km, e orbita attorno a Saturno alla distanza di 18,404 Gm in 933,48 giorni, con un'inclinazione di 167\u00b0 rispetto all'ellittica (l'inclinazione rispetto all'equatore di Saturno \u00e8 di 151\u00b0), un moto retrogrado e un'eccentricit\u00e0 di 0,261."}
{"id": "847356", "revid": "767487", "url": "https://it.wikipedia.org/wiki?curid=847356", "title": "Whatcha Want", "text": "Whatcha Want \u00e8 il sesto album di Michael Monroe, uscito il 7 gennaio 2003 per l'etichetta discografica SPV GmbH/Steamhammer."}
{"id": "847358", "revid": "767487", "url": "https://it.wikipedia.org/wiki?curid=847358", "title": "Uno, due, tre!", "text": "Uno, due, tre! (\"One, Two, Three\") \u00e8 un film commedia del 1961, tratto da una commedia teatrale di Ferenc Moln\u00e1r, diretto da Billy Wilder ed interpretato da James Cagney.\nTrama.\nL'americano C.R. McNamara \u00e8 il dinamico dirigente dello stabilimento di produzione della Coca-Cola a Berlino. L'uomo si avvale di efficienti impiegati di teutonica disciplina, pronti a scattare sull'attenti a ogni suo passaggio in ufficio, della bionda e avvenente segretaria Ingeborg, dello zelante collaboratore Schlemmer e dell'autista personale Fritz. McNamara, che da tempo ambisce alla pi\u00f9 prestigiosa direzione di Londra della Coca-Cola, accetta dal suo superiore diretto di Atlanta, Mr. Hazeltine, di ospitarne a Berlino per qualche settimana la giovane e vivace figlia Rossella, tenendola d'occhio con discrezione. Ci\u00f2 sconvolge gli imminenti piani della famiglia McNamara, in quanto la moglie Phyllis e i due figli devono rimandare la programmata partenza per una vacanza a Venezia, mentre McNamara deve ridimensionare il suo flirt extraconiugale con Fraulein Ingeborg.\nRossella giunge a Berlino ed \u00e8 accolta all'aeroporto dai coniugi McNamara, i quali si rendono immediatamente conto che la ragazza \u00e8 totalmente svampita e non sar\u00e0 un soggetto facile da gestire.\nLe due settimane programmate diventano due mesi e McNamara, arrivando in ufficio un luned\u00ec mattina, riceve la telefonata di Phyllis, allarmata poich\u00e9 ha appena scoperto che Rossella non ha dormito a casa. McNamara interroga l'autista Fritz e scopre che questi, da circa sei settimane, \u00e8 stato ingaggiato da Rossella, la quale si fa condurre ogni sera alla Porta di Brandeburgo (dove passa il confine per Berlino Est) e si fa poi ricondurre a casa McNamara all'alba successiva. Ma quella mattina Rossella pare svanita nel nulla. McNamara, disperato poich\u00e9 nel frattempo ha ricevuto la telefonata in cui Mr. Hazeltine gli annuncia di essere in arrivo a Berlino il giorno successivo per riprendersi la figlia, mette in moto le ricerche. Ma poco dopo vede entrare nel suo ufficio proprio Rossella, la quale gli annuncia di aver conosciuto un giovane studente comunista e di averlo sposato a Berlino Est. Il giovane, trasandato, scontroso e fervente idealista, si chiama Otto Piffl e viene ricevuto in ufficio da un disgustato McNamara, con il quale immediatamente si scontra sui temi del capitalismo e della politica. Rossella annuncia che lei e Otto partiranno la sera stessa per andare a vivere a Mosca e McNamara, che ormai vede vacillare la propria carriera e l'agognata dirigenza di Londra, con un abile stratagemma riesce a far arrestare Otto dalla Polizia russa per attivit\u00e0 anti-sovietiche e a incaricare il proprio avvocato di rintracciare e distruggere il certificato di matrimonio.\nMcNamara rientra la sera a casa, dove trova l'ignara Rossella che attende l'arrivo di Otto per partire con lui. Alla notizia dell'arresto di Otto, Rossella sviene e il medico chiamato ad assisterla rivela che la ragazza \u00e8 incinta. Ci\u00f2 sconvolge nuovamente i piani di McNamara il quale, nonostante la crescente disapprovazione di Phyllis per i suoi metodi poco ortodossi, convoca immediatamente Ingeborg e Schlemmer per andare con loro a Berlino Est a carpire la collaborazione di tre ispettori sovietici e ottenere il rilascio di Otto.\nIl gruppo si incontra allo scalcinato Hotel Potemkin, dove Ingeborg si esibisce ballando sul tavolo a beneficio dei tre ispettori entusiasti, i quali acconsentono a collaborare alla liberazione di Otto, a patto che Ingeborg poi li segua.\nOtto viene rilasciato all'alba e caricato sull'auto di McNamara, che riparte con Fritz e Ingeborg. Schlemmer, rimasto a terra e con indosso il vistoso abito a pois di Ingeborg, riesce a ingannare solo per pochi istanti gli ispettori, che si lanciano subito alle calcagna di McNamara.\nDopo un rocambolesco inseguimento, l'utilitaria degli ispettori si schianta contro il muro della Porta di Brandeburgo, e McNamara, Fritz e Ingeborg riescono a condurre Otto in ufficio. Rossella li raggiunge e rivela a Otto di aspettare un figlio. Il giovane, pur recalcitrante e tra mille proteste, viene convinto da Rossella, anche per il bene e il futuro del bambino.\nNelle poche ore che mancano all'arrivo da Atlanta degli Hazeltine, McNamara convoca in ufficio un esercito di commercianti di abbigliamento, parrucchieri, manicure e sarti per rendere Otto presentabile, dirigendo le operazioni con piglio militaresco. A tempo di record fa predisporre i documenti per l'adozione di Otto da parte del conte Von Droste-Schattenburg, un nobiluomo decaduto ma in grado di fornire il titolo e lo stemma nobiliare utili alla nuova immagine di Otto. Nel frattempo, aiutato da Rossella, McNamara continua a istruire lo scettico Otto sul capitalismo e sul modo di vivere occidentale. L'ufficio di McNamara \u00e8 in breve trasformato in un gigantesco e trafficato laboratorio, dove i preparativi per la trasformazione di Otto vengono continuamente interrotti da imprevisti, dall'irruzione della Polizia americana, alla visita di una furibonda Phyllis che vuole ripartire da sola per l'America con i figli, a un giornalista a caccia di scoop che ha fiutato la notizia del matrimonio tra l'ereditiera di Atlanta e il comunista di Berlino Est. McNamara affronta al meglio la frenetica mattinata, con l'ausilio di Schlemmer e di Ingeborg. Rossella e Otto vengono condotti in auto di volata all'aeroporto ad accogliere gli Hazeltine, mentre McNamara lascia le ultime istruzioni a Otto e lo presenta a Hazeltine come il migliore fra i suoi collaboratori a Berlino.\nHazeltine \u00e8 talmente conquistato dal genero che decide immediatamente di collocarlo alla prestigiosa direzione dello stabilimento londinese della Coca Cola. McNamara, pur deluso per aver perso l'occasione di trasferirsi a Londra, capisce che per lui \u00e8 davvero tempo di tornare in America presso la sede di Atlanta, dove gli spetta in ogni caso un incarico di prestigio. Mentre gli Hazeltine si avviano all'uscita dell'aeroporto, McNamara vede moglie e figli che stanno per imbarcarsi per l'America e li ferma, comunicando loro gli ultimi avvenimenti. Dopo un rapido conciliabolo di Phyllis con i figli, la famiglia si riunisce e brinda al ritorno negli Stati Uniti acquistando quattro bottigliette a un distributore automatico di Coca-Cola: servite le prime bevande ai familiari, McNamara si accorge con estremo disappunto che la bottiglietta che ha appena stappato \u00e8 di Pepsi-Cola.\nRiconoscimenti.\nIl film ha ricevuto una \"nomination\" ai Premi Oscar 1962 (miglior fotografia) e due \"nomination\" ai Golden Globe 1962 (miglior film commedia e migliore attrice non protagonista a Pamela Tiffin).\nNel 1961 il National Board of Review of Motion Pictures l'ha inserito nella lista dei migliori dieci film dell'anno."}
{"id": "847359", "revid": "1522738", "url": "https://it.wikipedia.org/wiki?curid=847359", "title": "Lloyd Diffy", "text": ""}
{"id": "847363", "revid": "60395", "url": "https://it.wikipedia.org/wiki?curid=847363", "title": "Psalliota bitorquis", "text": ""}
{"id": "847365", "revid": "516455", "url": "https://it.wikipedia.org/wiki?curid=847365", "title": "Alojzije Viktor Stepinac", "text": "Arcivescovo di Zagabria dal 1937 al 1960 e cardinale (tra i pi\u00f9 giovani del tempo), la sua figura \u00e8 controversa. Da una parte \u00e8 accusato di collusione con il regime ustascia di Ante Paveli\u0107, dall'altra viene considerato un martire perseguitato dal regime comunista jugoslavo.\nLa giovinezza.\nNato a Kra\u0161i\u0107, centro non distante da Zagabria, come cittadino austro-ungarico, durante la prima guerra mondiale fu chiamato al servizio militare e dopo sei mesi di servizio divenne tenente e combatt\u00e9 sul fronte italiano. Alla fine della guerra i territori gi\u00e0 appartenenti all'Impero Austro-Ungarico, Slovenia, Bosnia e Croazia, in aggiunta a quelli gi\u00e0 tolti nel 1912 all'Impero Ottomano dopo la Prima guerra balcanica, furono federati sotto la corona del re di Serbia a formare il Regno dei Serbi, Croati e Sloveni, poi divenuto Regno di Jugoslavia. Questa unione fu oggetto di frustrazione per molte etnie, tra cui in particolare quella croata, cui Stepinac apparteneva, per la politica di centralizzazione avviata da Belgrado, che mirava alla realizzazione di una \"Grande Serbia\".\nAlla fine del 1924 Stepinac decide di diventare sacerdote e per questo parte per il famoso Collegio \"Germanicum\" di Roma. Nel 1930 viene ordinato sacerdote a Roma. Papa Pio XI lo elegge arcivescovo coadiutore di Zagabria il 28 maggio 1934 e viene consacrato vescovo il 24 giugno dello stesso anno dall'arcivescovo Anton Bauer. Il 7 dicembre 1937 Stepinac succede all'arcivescovo Bauer come arcivescovo di Zagabria in momenti religiosi, sociali, politici molto difficili per la Croazia come per tutte le altre nazioni, in primo luogo Italia e Germania, nelle quali le Chiese nazionali dovettero confrontarsi e prendere posizione rispetto ai totalitarismi di quegli anni.\nStepinac di fronte agli ustascia.\nInizialmente Stepinac accolse benevolmente la creazione dello Stato indipendente di Croazia e il regime ustascia al governo. Dopo l'arrivo di Ante Paveli\u0107 a Zagabria il 13 aprile 1941 si rec\u00f2 da lui per un brindisi in suo onore. Il 15 aprile Stepinac comunic\u00f2 nella cattedrale di Zagabria l'indipendenza della Croazia, formulando i migliori auguri per il suo avvenire. Egli si prodig\u00f2 affinch\u00e9 il nuovo Stato, a lungo desiderato da molti croati, venisse riconosciuto dal Vaticano e, il 28 aprile 1941, rinnov\u00f2 in una predica l'invito ai fedeli a sostenere la nuova Nazione. Tuttavia, gi\u00e0 nel 1937 a Zagabria, Stepinac era a capo di un'associazione che assicurava assistenza agli esiliati del nazionalsocialismo. A partire dal 1942 pronunci\u00f2 energiche omelie, in cui attaccava senza mezzi termini il razzismo, giungendo ad affermare: \u00ab\"Il moderno razzismo nutre rancore contro la Chiesa poich\u00e9 essa non vuole cadere in ginocchio dinanzi al suo idolo, la nazione, e adorarlo\"\u00bb.\nStepinac apprezzava e sosteneva, in Vaticano, e prodigandosi in suo favore, la Croazia, uno Stato nel quale il cattolicesimo veniva considerato come parte essenziale dell'identit\u00e0 nazionale croata. Lo Stato indipendente di Croazia, governato dagli \u00f9stascia, fu per\u00f2 anche uno dei pi\u00f9 terribili per quanto riguarda odi e persecuzioni contro le altre nazionalit\u00e0 jugoslave, tanto che Paveli\u0107 venne addirittura richiamato dai governi di Berlino e Roma per l'eccessiva violenza e brutalit\u00e0 del regime. L'atteggiamento dell'arcivescovo era prevalente fra i cattolici croati, tra i quali per\u00f2 non mancarono n\u00e9 coloro che ebbero responsabilit\u00e0 di primo piano nei massacri, n\u00e9 coloro che si opposero al regime.\nStepinac prese pubblicamente posizione contro le leggi razziali e chiese al governo croato di modificare le sue politiche.\nIn particolare, sermoni anti-razzisti di Stepinac vennero letti nel 1943 da sacerdoti in tutta la Croazia e vennero diffusi anche tramite radio partigiane: come risposta, le autorit\u00e0 di occupazione tedesche arrestarono 31 sacerdoti. Secondo lo storico Michael Phayer, \u00ab\"Nessun capo di una chiesa nazionale parl\u00f2 del genocidio in modo cos\u00ec evidente come fece Stepinac. Le sue parole furono coraggiose e di principio\"\u00bb.\nIl dopoguerra: l'arresto e il processo.\nDopo la seconda guerra mondiale prendono il potere i comunisti di Josip Broz Tito, che avevano combattuto contro gli ustascia attraverso la guerra partigiana. Secondo Stepinac furono uccisi dal movimento di liberazione nazionale tra i 260 e i 270 sacerdoti. Vennero inoltre chiuse le scuole cattoliche, espropriate le propriet\u00e0 della Chiesa, requisite le tipografie e violata la libert\u00e0 di stampa, aggrediti i vescovi ed eliminata la religione dall'insegnamento ufficiale delle scuole.\nNell'imminenza del processo il governo jugoslavo, intenzionato a migliorare i difficili rapporti con la Santa Sede, chiese al Vaticano di nominare un nuovo arcivescovo di Zagabria in sostituzione di Stepinac, il quale, richiamato a Roma, avrebbe cos\u00ec evitato il processo per i numerosi crimini imputati. Il Vaticano, tuttavia, conferm\u00f2 Stepinac, che nel 1952, dopo la sua scarcerazione, fu nominato cardinale da Pio XII.\nSecondo lo scrittore Rivelli, la Santa Sede avrebbe sostenuto Stepinac per finalit\u00e0 propagandistiche: \u00abNei primi giorni del gennaio 1946 le autorit\u00e0 jugoslave consegnano al rappresentante ufficiale della Santa Sede in Jugoslavia, monsignor Patrizio Hurley (succeduto a Marcone a met\u00e0 maggio 1945, subito dopo la fine della guerra), un'ampia documentazione sulle attivit\u00e0 collaborazioniste di monsignor Stepinac e di gran parte del clero croato con la dittatura di Ante Paveli\u0107. L'iniziativa diplomatica ha lo scopo di indurre la Santa Sede a rimuovere l'arcivescovo di Zagabria, destinando monsignor Stepinac ad altro incarico pastorale in altra nazione: una mossa che permetterebbe di evitare il processo, e di salvaguardare le relazioni diplomatiche fra Belgrado e il Vaticano. Ma la Santa Sede ha bisogno di un \"martire\" anticomunista, di una campagna propagandistica nel ruolo di \"vittima\", di un caso politico-giudiziario capace di riaccendere il fanatismo del cattolicesimo croato e di creare difficolt\u00e0, interne e internazionali, al regime \"materialista\", \"ateo\" e \"bolscevico\" della nuova Jugoslavia di Tito. Per cui la Santa Sede conferma monsignor Stepinac nella carica di primate di Croazia. Cos\u00ec, il 18 settembre 1946, la magistratura di Zagabria dispone l'arresto di Alojzije Stepinac, accusandolo di collaborazionismo e di attivit\u00e0 eversiva contro lo Stato jugoslavo\u00bb.\nIl processo contro di lui per presunta collaborazione con gli ustascia inizi\u00f2 il 30 settembre 1946. Al processo il cardinale si difese, non rispondendo oppure negando le accuse che gli venivano rivolte: \"\u00abSono stati falsificati i documenti e le foto che mi mostrano con la mano alzata in saluto fascista e non \u00e8 vero che ho preso parte alla benedizione delle flotte croate che partirono per il mar Nero; non presi parte n\u00e9 a quella cerimonia, n\u00e9 sollevai la mano in segno fascista\u00bb\". I capi d'accusa sono di fatto i seguenti: collaborazione con i nazisti, relazioni con il governo di Paveli\u0107, nomina di cappellani dell'esercito croato, conversione forzata di serbi-ortodossi al cattolicesimo, opposizione al governo comunista.\nIl processo dur\u00f2 pochi giorni e dei 35 testimoni proposti dalla difesa, tra cui c'erano alcuni serbi ed ebrei, ne vennero ascoltati solo 8. L'11 ottobre 1946 l'arcivescovo Stepinac veniva condannato. La sentenza di colpevolezza lo condanna \u00aballa pena di privazione dalla libert\u00e0 con lavori forzati per la durata di 16 anni e alla privazione dei diritti politici e civili per la durata di cinque anni\u00bb.\nStepinac cardinale.\nFu creato cardinale da papa Pio XII nel concistoro del 12 gennaio 1953, ma non gli fu mai permesso di recarsi a Roma e pertanto non ricevette mai un titolo cardinalizio. Non pot\u00e9 prendere parte nemmeno al conclave del 1958 in cui fu eletto papa Giovanni XXIII.\nDurante la prigionia, trasformata in seguito negli arresti domiciliari - in alternativa ai quali gli proposero l'esilio, che rifiut\u00f2 -, Stepinac avrebbe sviluppato i sintomi di una malattia genetica e mor\u00ec nel 1960, sempre durante gli arresti domiciliari. Tuttavia, esiste una testimonianza di un carceriere di Stepinac che riferisce di avergli somministrato del veleno. Qui finisce la sua vita, ma la sua figura ritorn\u00f2 all'attenzione dell'opinione pubblica nel 1998 dopo la sua beatificazione da parte di Giovanni Paolo II.\nControversie su Stepinac.\nAccusa.\nLe accuse a Stepinac riguardano la sua collaborazione con il governo di Paveli\u0107. Come la Chiesa cattolica in Italia, con i rapporti con Mussolini (a partire dai Patti Lateranensi tra il governo fascista e la Chiesa del 1929), anche la Chiesa cattolica croata ebbe infatti relazioni molto strette con il governo di Paveli\u0107. Soprattutto la stampa croata fu uno strumento essenziale per appoggiare il governo di Paveli\u0107 e, per esempio, il \"Katoli\u010dki tjednik\", che si dichiara un giornale completamente apolitico, sostenne lo stato croato indipendente di Paveli\u0107.\nSecondo Rivelli tutta la capillare struttura della Chiesa cattolica croata si sarebbe mobilitata per sostenere e divulgare l'ideologia ustascia presso i fedeli.\nL'arcivescovo Stepinac durante la Pasqua del 1941 nella cattedrale di Zagabria proclam\u00f2 la nascita dell'NDH (Stato Indipendente di Croazia) e prese parte al parlamento croato secondo la relazione stenografica di tale parlamento. Nel 1944 Stepinac ricevette la pi\u00f9 alta decorazione croata, la \"medaglia al merito\". In occasione della partenza delle navi di Paveli\u0107 per il Mar Nero insieme agli alleati tedeschi contro l'armata rossa, l'arcivescovo Stepinac avrebbe inoltre tenuto una messa solenne insieme al delegato papale Ramiro Marcone.\nPer quanto riguarda gli ebrei, l'accusa afferma che avendo la Chiesa cattolica rapporti strettissimi con Paveli\u0107, non \u00e8 possibile che Stepinac - essendo il capo della Chiesa croata - non abbia n\u00e9 visto, n\u00e9 saputo cosa Paveli\u0107 e il suo movimento stessero facendo grazie anche ad un'attiva collaborazione di settori della Chiesa stessa. Sempre secondo l'accusa le prese di posizione di Stepinac contro Paveli\u0107 non sarebbero chiare e, considerato l'evolversi delle vicende belliche, andrebbero imputate a considerazioni di opportunit\u00e0. In generale, l'atteggiamento di Stepinac nei confronti degli ustascia sarebbe riconducibile a un fanatico anti-comunismo.\nAnche Stella Alexander, che pur ha scritto un libro in difesa del cardinale, disse che \u00ab\"il cardinale Stepinac aveva difficolt\u00e0 a capire qualsiasi cosa tranne la Croazia e il Vaticano\"\u00bb.\nDifesa.\nLa difesa afferma che la figura di Stepinac si \u00e8 sin dall'inizio differenziata dalle idee e dalle azioni degli ustascia. Secondo la Chiesa, Stepinac ha sempre voluto separare la propria figura dal movimento ustascia. A questo proposito il vescovo ha lasciato la seguente deposizione: \u00abCome vescovo non sono mai stato n\u00e9 appartenente al partito contadino croato, n\u00e9 a quello ustascia, n\u00e9 al partito croato nazionale. Ho difeso l'interesse del popolo e continuer\u00f2 sempre a farlo, mentre la politica come tale la lascio agli altri\u00bb.\nIn una sua omelia nella cattedrale di Zagabria il 25 ottobre 1942 Stepinac afferm\u00f2: \u00ab\"Ogni popolo e ogni razza, come al giorno d'oggi troviamo sulla terra, ha diritto a una vita degna e ad essere trattato con dignit\u00e0. Per questo la Chiesa cattolica ha sempre accusato - ed anche oggi lo fa \u2013 l'ingiustizia e la violenza che prende campo in nome di teorie di classe, di razza e nazionalistiche [...] esse tradiscono in materia di fede il loro compito, se non continuer\u00e0 ancora ad alzare la propria voce in difesa di tutti quelli che soffrono per queste ingiustizie...\"\u00bb.\nIl Ministro dell'istruzione del governo ustascia Julije Makanec, nell'articolo \"Chiamati e non chiamati\" in \"Hrvatski Narod\" del 7 novembre, rispose pesantemente all'omelia dell'ottobre 1943, anzitutto per il fatto che l'arcivescovo aveva condannato come inumani certi modi di fare degli ustascia, ed in secondo luogo, per avere ribadito che la dottrina della Chiesa cattolica si opponeva alla teoria razziale. Secondo Makanec la predica dell'arcivescovo era un coltello che si infiggeva nella schiena degli \"eroici combattenti\" ustascia, e riteneva che l'arcivescovo non avesse il diritto di immischiarsi nella politica e gli consigliava di occuparsi di cose ecclesiali..\nIl generale tedesco Edmond Glaise von Horstenau, capo della polizia tedesca a Zagabria, al riguardo avrebbe affermato: \u00ab\"Se un vescovo in Germania parlasse cos\u00ec, non scenderebbe vivo dall'altare. L'Arcivescovo Stepinac \u00e8 un grande amico degli ebrei\"\u00bb.\nLa difesa sostiene inoltre che un problema nel reperire affermazioni di Stepinac sta nel fatto che durante il periodo ustascia sarebbe stato proibito stampare e pubblicare le prediche di Stepinac; per questo furono pubblicate solamente dopo, a guerra finita. Ed \u00e8 per questo che \u00e8 difficile spiegare la sua posizione rispetto a Paveli\u0107, perch\u00e9 - sia da una parte sia dall'altra - \u00e8 facile mettergli in bocca parole che non sono state sue.\nIn relazione alla questione ebraica, secondo la difesa ci sono molti avvenimenti documentati e libri che sostengono non soltanto la completa innocenza di Stepinac, ma il suo aiuto materiale agli ebrei. Due libri al riguardo sono \"Il caso del cardinale Stepinac\" di Richard Patee e \"Stepinac e gli ebrei\" di Alexandra Stefan. In particolare, ci sono molti testimoni che dicono come il cardinale abbia aiutato materialmente e concretamente gli ebrei durante l'olocausto.Tra queste testimonianze molto significativa e rilevante \u00e8 quella del rabbino Freiberger, che il 4 agosto 1942, fece pervenire al Papa una lettera nella quale esprimeva la sua pi\u00f9 profonda gratitudine per l'opera di soccorso e aiuto attuata da tanti religiosi cattolici verso gli ebrei, dal vescovo Stepinac e dalla chiesa croata auspicando che il Vaticano proseguisse in questa direzione. \u00abPieno di rispetto \u2014 scriveva \u2014 oso comparire dinanzi al trono di Vostra Santit\u00e0 per esprimervi come Gran Rabbino di Zagabria e capo spirituale degli ebrei di Croazia la mia gratitudine pi\u00f9 profonda e quella della mia congregazione per la bont\u00e0 senza limiti che hanno mostrato i rappresentanti della Santa Sede e i capi della chiesa verso i nostri poveri fratelli\u00bb. Altra importante testimonianza da parte ebraica \u00e8 quella del Dr. Weltmann, delegato in Turchia della commissione per l'aiuto agli ebrei europei, che scrisse nel giugno del 1943 al delegato apostolico a Istanbul Angelo Roncalli, futuro papa Giovanni XXIII: \u00abNoi sappiamo che mons. Stepinac ha fatto tutto il possibile per alleviare la sorte infelice degli ebrei in Croazia\u00bb.\nPer quanto riguarda il dibattito sulle conversioni, mentre l'accusa afferma che Stepinac attuava conversioni forzate di massa, la Chiesa afferma che esse avvennero col consenso dei serbi, per poterli salvare dai campi di concentramento. Le parole di Stepinac stesso sono chiarissime e documentabili; in una lettera inviata a Ante Paveli\u0107, composta dopo la riunione della Conferenza episcopale del novembre 1941 e contenente le risoluzioni prese dall'episcopato cattolico, \u00e8 scritto che: \u00abtutte le questioni riguardanti la conversione degli ortodossi alla religione cattolica sono esclusivamente di competenza della gerarchia della Chiesa\u00bb e che possono essere ricevuti nella Chiesa solo coloro che si convertono \u00absenza alcuna costrizione, nella pi\u00f9 completa libert\u00e0\u00bb. Un documento interno alla Chiesa emanato per chiarire come i sacerdoti cattolici dovessero comportarsi in situazioni estreme (attuando misure che diventavano eccezioni alle leggi canoniche) \u00e8 ancora pi\u00f9 esplicito: \u00abQuando vengono da voi persone di religione ebraica o ortodossa, che si trovano in pericolo di morte e desiderano convertirsi al cattolicesimo, accoglietele per salvare la loro vita. Non richiedete a loro nessuna particolare istruzione religiosa, perch\u00e9 gli ortodossi sono cristiani come noi e la religione ebraica \u00e8 quella nella quale il cristianesimo ha le sue radici. L'impegno e il dovere del cristiano \u00e8 in primo luogo quello di salvare la vita degli uomini. Quando sar\u00e0 passato questo tempo di pazzia, resteranno nella nostra Chiesa coloro che si saranno convertiti per convinzione, mentre gli altri, passato il pericolo, ritorneranno alla loro fede\u00bb.. L'atteggiamento di Stepinac, vescovo cattolico, .\nIn una lettera indirizzata ad Ante Paveli\u0107 il 24 febbraio 1943, Stepinac defin\u00ec il campo di concentramento di Jasenovac \u00abvergognosa macchia per lo Stato Indipendente Croato\u00bb.\nBeatificazione.\nIl 3 ottobre 1998, a Marija Bistrica presso Zagabria, durante il governo di Franjo Tu\u0111man nella Croazia da poco indipendente, papa Giovanni Paolo II beatific\u00f2 il cardinale Alojzije Stepinac alla presenza di 500\u00a0000 persone.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "847366", "revid": "100096194", "url": "https://it.wikipedia.org/wiki?curid=847366", "title": "Brett Hawke", "text": "Ha partecipato alle Olimpiadi di Atene 2004, arrivando sesto nei 50\u00a0m sl.\nSi \u00e8 ritirato dall'attivit\u00e0 agonistica nel 2006 dopo i Commonwealth Games di Melbourne, dove ha vinto il bronzo nel\u00eci 50\u00a0m sl e l'argento nella staffetta 4x100\u00a0m sl.\nAttualmente lavora come Assistant Coach per la squadra di nuoto di Auburn University, sua Alma Mater."}
{"id": "847367", "revid": "57342", "url": "https://it.wikipedia.org/wiki?curid=847367", "title": "Uno, due, tre", "text": ""}
{"id": "847369", "revid": "1522738", "url": "https://it.wikipedia.org/wiki?curid=847369", "title": "Barbara Diffy", "text": ""}
{"id": "847370", "revid": "114601845", "url": "https://it.wikipedia.org/wiki?curid=847370", "title": "Mulay", "text": "Mulay o Mulai, (Arabo marocchino \ufee3\u0648\u0644\u0627\u064a \"Mawl\u0101y\", \"Mio Signore\") \u00e8 un titolo portato da numerosi sovrani del Marocco che si considerano discendenti di al-\u1e24asan e al-\u1e24usayn, (nipoti del profeta Maometto). \n\u00c8 il corrispettivo marocchino del titolo Sayyid in uso altrove nel mondo arabo-islamico.\nIn particolare, questo titolo contraddistingue i sovrani delle dinastie degli Alawidi (attualmente regnanti in Marocco) e degli Idrisidi, la prima dinastia, alide, del Marocco.\nOggi \u00e8 vietato aggiungere questo titolo altamente onorifico - produttivo di potenziali vantaggi non solo morali - al proprio nome senza poter dimostrare la propria discendenza."}
{"id": "847371", "revid": "125629274", "url": "https://it.wikipedia.org/wiki?curid=847371", "title": "Istituto nazionale di previdenza e assistenza per i dipendenti dell'amministrazione pubblica", "text": "L'Istituto nazionale di previdenza e assistenza per i dipendenti dell'amministrazione pubblica (INPDAP) era un ente pubblico non economico istituito, a seguito della delega conferita al governo con la legge 24 dicembre 1993, n. 537, dal d.lgs. 30 giugno 1994, n. 479.\nIl decreto legge 6 dicembre 2011, n. 201 (cosiddetto \"salva Italia\"), convertito con la legge 24 dicembre 2011, n. 214 ha disposto la soppressione dell'INPDAP trasferendo all'INPS le relative funzioni.\nStoria.\nL'INPDAP \u00e8 nato dalla fusione dei seguenti Enti soppressi con la suddetta legge:\nAll'INPDAP sono date in gestione le seguenti casse previdenziali in precedenza gestite dalla Direzione Generale degli Istituti di Previdenza (un'articolazione organizzativa del Ministero del Tesoro):\nNel 1996, all'interno dell'Inpdap fu costituita la Ctps (Cassa trattamenti pensionistici statali): precedentemente, la gestione delle pensioni dei dipendenti statali era direttamente a carico del bilancio dello Stato. Nel 1999, l'Inpdap acquis\u00ec competenze pensionistiche e personale dalle Direzioni territoriali dell'economia e delle finanze, gi\u00e0 Direzioni provinciali del tesoro, dipendenti dal Ministero dell'Economia e delle Finanze.\nNel dicembre 2011 il governo Monti decret\u00f2 la soppressione dell'INPDAP e il trasferimento delle relative funzioni all'INPS per effetto del decreto legge n. 201 del 6 dicembre 2011 (\"decreto salva Italia\"); dal 1\u00ba gennaio 2012 l'Inpdap conflu\u00ec in Inps. Le risorse strumentali, umane e finanziarie degli enti soppressi furono trasferite all'INPS con successivi decreti ministeriali; nel frattempo, le strutture centrali e periferiche continuavano ad espletare le attivit\u00e0 connesse ai loro compiti istituzionali.\nI concorsi in atto, ai fini dell'assunzione di nuovo personale, al 2011 sono sotto il \"vecchio logo\", mentre, la remunerazione avverr\u00e0 tramite l'Istituto nazionale di previdenza sociale (INPS).\nOrgani ed organizzazione.\nGli organi dell'Istituto erano:\nLa struttura amministrativa \u00e8 guidata dal direttore generale.\nLa struttura organizzativa territoriale dell'INPDAP si articola in:\nAttivit\u00e0.\nL'Inpdap provvedeva a molteplici attivit\u00e0 nel settore della previdenza e dell'assistenza dei pubblici dipendenti, tra le quali:\nL'INPDAP, a decorrere dal 1\u00ba gennaio 1996, aveva in carico la gestione separata dei trattamenti pensionistici dei dipendenti statali e delle altre categorie di personale i cui trattamenti di pensione erano a carico del bilancio dello Stato.\nCasse previdenziali gestite dall'INPDAP.\nL'INPDAP era competente per la gestione delle prestazioni pensionistiche dei dipendenti delle amministrazioni pubbliche iscritte alle casse degli ex istituti di previdenza. Ci\u00f2 includeva tanto l'adozione dei provvedimenti di pensione (di vecchiaia, di anzianit\u00e0 e di inabilit\u00e0) che dei provvedimenti di riconoscimento di servizi e periodi utili a pensione (riscatti, ricongiunzioni, contribuzione figurativa, totalizzazione).\nLe pensioni in pagamento al giugno 2007 erano 2.366.211.\nVersamento dei contributi.\nOgni mese ogni ente pubblico deve presentare il modello D.M.A. - denuncia mensile analitica - all'Indpap, Si tratta di una dichiarazione telematica contenente i dati previdenziali, le retribuzioni e le contribuzioni destinate ai fondi di previdenza complementare, dei lavoratori retribuiti nel mese precedente.\nPrestazioni creditizie e sociali.\nTutti i dipendenti in attivit\u00e0 di servizio assicurati presso l'INPDAP sono iscritti, mediante contributo dello 0,35% sulla retribuzione, alla \"Gestione autonoma delle prestazioni creditizie e sociali\".\nA partire dal 1\u00ba novembre 2007, a seguito di quanto previsto dal Decreto Ministeriale 45/2007, saranno iscritti alla suddetta Gestione anche:\nLe categorie di cui sopra potranno rinunciare all'iscrizione entro il 31.10.2007, ovvero revocare l'iscrizione nei sei mesi successivi.\nLa \"Gestione autonoma per le prestazioni creditizie e sociali fornisce i seguenti servizi:\nPiccolo prestito.\nIl piccolo prestito consente di ottenere per una durata di 12, 24, 36, 48 mesi una somma pari a due, quattro, sei, otto mensilit\u00e0 del proprio stipendio senza presentare alcuna documentazione di spesa.\nLe trattenute in busta paga decorrono dal secondo mese successivo all'erogazione.\nIl piccolo prestito \u00e8 rinnovabile trascorsa la met\u00e0 del periodo per il quale \u00e8 richiesto. Il tasso si aggira intorno al 5%.\nIl piccolo prestito: viene erogato ai pensionati e ai dipendenti pubblici per esigenze legate alla quotidianit\u00e0, da specificare comunque all'atto della richiesta. Per ottenerlo bisogna compilare i moduli forniti dall'ente ed inoltrare le domande on line all'ufficio competente provinciale.\nCessioni dirette.\nLe cessioni sono definite dall'ente come \"prestito pluriennale\". Possono essere di durata di 5 o 10 anni per una trattenuta massima non superiore al quinto dello stipendio. \u00c8 richiesta la documentazione di spesa ed \u00e8 prevista un'ampia casistica di motivazioni in base alle quali effettuare la domanda.\nIl tasso effettivo delle cessioni erogate direttamente dall'INPDAP \u00e8 inferiore al 5%.\nCessioni garantite.\nIl prestito pluriennale garantito permette di ottenere un prestito quinquennale o decennale tramite una societ\u00e0 finanziaria accreditata presso l'Inpdap, garante del rimborso delle rate contro alcuni rischi. La trattenuta massima non pu\u00f2 superare il quinto dello stipendio. Non occorre presentare documentazione di spesa.\nVisto che i prestiti diretti vengono erogati in base ad una graduatoria, alla motivazione allegata e alle disponibilit\u00e0 di bilancio, l'ente previdenziale dispone di \"convenzioni\" con istituti di credito disposti a concedere finanziamento con condizione vantaggiose.\nLa convenzione principalmente prevede le condizioni economiche e i tassi massimi applicabili dagli istituti a lei associati.\nLa legge 30 dicembre 2004 n. 311 (legge finanziaria per l'anno 2005) ha stabilito che le societ\u00e0 finanziarie possono erogare prestiti pluriennali anche senza la garanzia dell'INPDAP.\nIl dipendente che opta per questa scelta non pu\u00f2 effettuare operazioni creditizie con l'INPDAP."}
{"id": "847382", "revid": "287204", "url": "https://it.wikipedia.org/wiki?curid=847382", "title": "Stelle principali della costellazione del Toro", "text": "Segue un prospetto delle stelle principali della costellazione del Toro, elencate per magnitudine decrescente."}
{"id": "847384", "revid": "100192883", "url": "https://it.wikipedia.org/wiki?curid=847384", "title": "Oleksandr Volynec'", "text": "Ha partecipato alle Olimpiadi di Atene 2004, arrivando settimo nei 50\u00a0m sl."}
{"id": "847387", "revid": "31886", "url": "https://it.wikipedia.org/wiki?curid=847387", "title": "Iadi (astronomia)", "text": ""}
{"id": "847388", "revid": "9498", "url": "https://it.wikipedia.org/wiki?curid=847388", "title": "Cadfael", "text": ""}
{"id": "847391", "revid": "184755", "url": "https://it.wikipedia.org/wiki?curid=847391", "title": "Santuario della Madonna del Soccorso (Prato)", "text": "Il santuario della Madonna del Soccorso si trova a Prato nell'omonima piazza.\nStoria.\nEsisteva un piccolo tabernacolo con una \"Madonna che allatta il bambino\" opera del primo Quattrocento di Piero o Antonio Miniati poco fuori porta Santa Trinita presso quale avvenne un evento ritenuto miracoloso: il 6 novembre 1570 una pastorella con il suo gregge fu sorpresa da un'improvvisa pioggia torrenziale, cos\u00ec forte e prolungata da far straripare i fossi circostanti e intimorire la bambina, che si rifugi\u00f2 presso il tabernacolo posto in un luogo rialzato; pregando la sacra immagine le acque, che ormai circondavano la zona, avrebbero iniziato a ritirarsi, fino a lasciare il passo per la bambina e il suo gregge.\nCon altri eventi prodigiosi e una devozione popolare sempre crescente, si decise far lastricare la strada che portava al tabernacolo e costruire un piccolo oratorio (1574). Poco tempo dopo fu stanziato di far nascere in quella zona una nuova chiesa vera e propria, che venne eretta in pochi anni (1575-1585) su progetto di Alfonso Parigi il vecchio.\nLa chiesa fu progettata con un portico che circondava la facciata su tre lati, in maniera da fare da riparo per i numerosi pellegrini che arrivavano in questa zona di aperta campagna che faceva una sorta di filtro tra interno ed esterno. Questa caratteristica, qui usata per la prima volta, divenne un modello frequentemente replicato per altre chiese sorte tra Sei e Settecento, soprattutto santuari mariani, in tutta la Toscana.\nIl campanile fu innalzato nel 1826 in uno stile tra barocco e neoclassico, su progetto di Giovan Battista Bacci.\nIl 26 giugno 1899 il complesso venne danneggiato dalla scossa del terremoto della Valle del Bisenzio, che determin\u00f2 il cedimento e la caduta di una volta della chiesa.\nNel 1921 la chiesa fu elevata a propositura.\nDescrizione.\nNel sobrio interno a navata unica con soffitto a capriate, un imponente altare cinquecentesco in pietra serena lumeggiata in oro di Piero di Andrea, con paraste scanalate concluse da timpano spezzato, accolse il tabernacolo, staccato non senza difficolt\u00e0. Attorno all'immagine sacra il fiorentino Santi di Tito realizz\u00f2 una bellissima tavola di Santi di Tito con \"Dio Padre, lo Spirito Santo e angeli\" (1580-84), che corona scenograficamente la \"Madonna col Bambino\". L'altare si trova separato dalla navata da una struttura ad arco su pilastri.\nNella navata due nicchie settecentesche sono appena accennate e accolgono i confessionali e due tele. Quella di sinistra, l'Educazione della Vergine di Giuliano Traballesi faceva \"pendant\" con un'immagine di Giuseppe Gricci sopra l'altare sinistro: il Transito di San Giuseppe; purtroppo la prima opera fu rubata nel febbraio 1997 e sostituita con un dipinto devozionale.\nL'acquasantiera a pila a destra dell'entrata fu donata nel settembre 1578 dalle comunit\u00e0 in pellegrinaggio di Santa Lucia e San Bartolomeo a Coiano."}
{"id": "847392", "revid": "287204", "url": "https://it.wikipedia.org/wiki?curid=847392", "title": "Contea di Morgan", "text": "Contea di Morgan o Morgan County \u00e8 la denominazione delle seguenti contee degli Stati Uniti:"}
{"id": "847395", "revid": "29863", "url": "https://it.wikipedia.org/wiki?curid=847395", "title": "Morgan County", "text": ""}
{"id": "847397", "revid": "287204", "url": "https://it.wikipedia.org/wiki?curid=847397", "title": "Stelle principali della costellazione del Telescopio", "text": "Segue un prospetto delle stelle principali della costellazione del Telescopio, elencate per magnitudine decrescente."}
{"id": "847398", "revid": "1522738", "url": "https://it.wikipedia.org/wiki?curid=847398", "title": "Vicky", "text": ""}
{"id": "847402", "revid": "3115", "url": "https://it.wikipedia.org/wiki?curid=847402", "title": "Nitrianske Su\u010dany", "text": "Nitrianske Su\u010dany (in tedesco \"Sutschan\", in ungherese \"Nyitraszucs\u00e1ny\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1249 come feudo della rocca di Nitra e poi possedimento ecclesiastico del monastero di Zobor. Nel XVI secolo pass\u00f2 al castello di Ska\u010dany, per poi passare al vescovato di Nitra. "}
{"id": "847403", "revid": "1305772", "url": "https://it.wikipedia.org/wiki?curid=847403", "title": "ITC-irst", "text": "L'Istituto per la ricerca scientifica e tecnologica, in sigla ITC-irst (spesso abbreviato in IRST), \u00e8 uno degli istituti di ricerca costituiti all'interno dell'Istituto trentino di cultura (ITC) oggi ristrutturato con il nome di Fondazione Bruno Kessler (FBK).\nL'istituto ha sede a Povo, sulla collina est di Trento. La ricerca condotta in irst, come negli altri centri della Fondazione, \u00e8 in gran parte finanziata dalla Provincia Autonoma di Trento. Irst \u00e8 nato nel 1976 all'interno dell'ITC (fondato da Bruno Kessler nel 1962) e, a partire dal 1985, \u00e8 stato fra i primi istituti di ricerca in Italia ad occuparsi di intelligenza artificiale, sotto la direzione di Luigi Stringa. Attualmente si occupa in prevalenza dei settori dell'informatica avanzata, dei microsistemi e della micromeccanica, della fisica-chimica delle superfici e interfacce.\nPrima della riforma del 2007 l'istituto scientifico era organizzato in sei divisioni:\nCon la legge sul \"Riordino del sistema provinciale della ricerca e dell'innovazione\" irst ha subito una scissione in due centri: Information Technology e Materials and Microsystems a loro volta organizzati in unit\u00e0 di ricerca.\nL'attivit\u00e0 di ricerca e sviluppo ha fatto s\u00ec che irst sia divenuto sede principale per alcuni progetti di software libero importanti, come ad esempio il GRASS GIS, il software open source leader nel settore dei GIS, e il NuSMV, un model checker simbolico molto usato nel mondo della ricerca.\nMolti sono stati, e tuttora lo sono, i contributi dati alla comunit\u00e0 scientifica, a quella del software libero, e a quelle delle aziende e altri centri di ricerca nazionali e internazionali.\nL'irst collabora con l'Universit\u00e0 degli Studi di Trento, con la quale \u00e8 stato istituito un dottorato internazionale in informatica e telecomunicazioni (ICT) nel 2001."}
{"id": "847406", "revid": "3115", "url": "https://it.wikipedia.org/wiki?curid=847406", "title": "Nitrica", "text": "Nitrica (in ungherese \"R\u00e1kosv\u00f6lgyudvarnok\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nIl comune \u00e8 sorto nel 1960 in seguito all'unione di due preesistenti comuni, \"Dvorn\u00edky nad Nitrou\"' (in tedesco \"Hof an der Neutra\", in ungherese \"B\u00e9laudvarnok\"), menzionato per la prima volta nel 1249, e \"Ra\u010dice\" (in tedesco \"Ratschitz\", in ungherese \"R\u00e1kosv\u00f6lgy\"), menzionato per la prima volta nel 1113. I due villaggi hanno avuto una storia comune, dapprima come feudi della rocca di Nitra e poi, come possedimenti ecclesiastici del monastero di Zobor."}
{"id": "847408", "revid": "1639652", "url": "https://it.wikipedia.org/wiki?curid=847408", "title": "IRST", "text": ""}
{"id": "847409", "revid": "1781667", "url": "https://it.wikipedia.org/wiki?curid=847409", "title": "Opatovce nad Nitrou", "text": "Opatovce nad Nitrou (in tedesco \"Abtsdorf an der Neutra, Weinitz-Apathy\", in ungherese \"Bajm\u00f3cap\u00e1ti\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1424. Il villaggio deriva il suo nome da quello di un'abbazia allo stesso preesistente, e alla quale appartenne come feudo ecclesiastico fino al 1468, quando pass\u00f2 alla Signoria di Ska\u010dany. "}
{"id": "847410", "revid": "110157", "url": "https://it.wikipedia.org/wiki?curid=847410", "title": "Oslany", "text": "Oslany (in tedesco \" O\u00dflan\" o \"Hosslen\", in ungherese \"Oszl\u00e1ny\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1254 quando apparteneva agli Ivanki, amministratori della Corona d'Ungheria. Successivamente pass\u00f2 alla citt\u00e0 di Zvolen, per poi tornare nuovamente possesso della Corona. A partire dal 1554 appartenne agli Oszl\u00e1ny/Osliansky, ai Morsy/Mor\u0161ocky, ai Gothoym, ai Chery e ai Ghiczy. Nel XVII secolo pass\u00f2 alla Signoria di Bojnice."}
{"id": "847412", "revid": "2027619", "url": "https://it.wikipedia.org/wiki?curid=847412", "title": "Santuario della Madonna del Giglio", "text": "Il santuario della Madonna del Giglio si trova a Prato in via San Silvestro, adiacente a piazza San Marco.\nStoria.\nL'antico Spedale del Dolce.\nIntorno al 1270 in questo luogo sorgeva la chiesa dello Spedale di San Silvestro, fondato nei pressi di Porta Tiezi alla met\u00e0 del sec. XIII da Dolce de' Mazzamuti, venne sottoposto fino da allora al controllo diretto del Comune di Prato. Non sappiamo se all'epoca l'ospedale, a fianco della consuete attivit\u00e0 di assistenza agli ammalati ed ai pellegrini, svolgesse anche quella di accoglienza di bambini abbandonati, sicuramente praticata dagli inizi del Quattrocento e che ne diverr\u00e0 l'attivit\u00e0 principale. L'ospedale era amministrato da due rettori, eletti dagli Otto di Prato, ai quali spettava la nomina del camarlingo, cui era affidata la gestione economica e la tenuta dei registri contabili. Dopo un primo periodo di notevole sviluppo, dovuto soprattutto ai lasciti ed alle donazioni, l'ospedale sub\u00ec un notevole tracollo economico, legato in particolare al sacco del 1512 operato dalle truppe spagnole e ad una grave epidemia di peste (1526). Proprio per rimediare a tale dissesto il granduca Cosimo I Medici, che gi\u00e0 nel 1537 ne aveva ordinato la chiusura, ne decret\u00f2 l'unificazione con l'Ospedale della Misericordia.\nIl Santuario.\nLa chiesa, di cui resta visibile il portale duecentesco sotto il portico, fu trasformata in santuario dopo una serie di miracoli che presero avvio il 26 agosto 1664 col prodigioso rifiorire di un giglio secco posto davanti a una \"Madonna col Bambino\" del primo Quattrocento, dipinta sul pozzo esterno alla chiesa.\nLa trasformazione in santuario fu condotta su progetto di Pier Francesco Silvani e si concluse nel 1680 con il trasporto del venerato dipinto nell'imponente altare maggiore in scagliola (1665), su disegno di Giovan Battista Balatri, completato nel 1705 da una tela di Pier Dandini con \"Dio Padre e santi\". I monocromi di fianco all'altare maggiore e le altre decorazioni sono opera di Rinaldo Botti e collaboratori (1717 circa).\nUno degli altari laterali, realizzati nel 1670-1674 \u00e8 ornato da una tela di Alessandro Rosi raffigurante i Santi \"Francesco Saverio e Pietro d'Alcantara\".\nIl santuario fu utilizzato dal 1788 come cappella mortuaria del vicino cimitero, poi dal 1791 come sede della Compagnia di San Bartolomeo. Nella seconda met\u00e0 del Seicento viene annesso alla parrocchia di San Marco.\nStoria recente.\nNel 1944 la basilica fu in parte danneggiata dai bombardamenti alleati e circa un terzo del portico antistante alla chiesa fu distrutto.\nNel 1982 il canonico Renzo Francalanci ha fatto in modo che alla Madonna del Giglio nell'affresco sovrastante l'altare maggiore, fosse apposta una corona d'oro, dando cos\u00ec all'immagine la definizione \"Maria incoronata Regina\".\nIl rettore ha inoltre istituito presso il santuario la comunit\u00e0 dei cosiddetti \"Cavalieri del Giglio\", con lo scopo di assicurare la custodia e il servizio al santuario. Questi cavalieri e dame, ogni anno, organizzano attivit\u00e0 benefiche a favore delle necessit\u00e0 del Santuario e diversi gemellaggi internazionali. Egli ha dato inoltre ospitalit\u00e0 al gruppo dei \"Cavalieri del Santo Sepolcro\", che hanno curato il restauro del santuario.\nDal 1980 per oltre 40 anni fino alla scomparsa avvenuta il 2 marzo 2021 il rettore del santuario \u00e8 stato il can. Renzo Francalanci, archimandrita della Chiesa greco-melchita cattolica di Antiochia, Alessandria e Gerusalemme."}
{"id": "847419", "revid": "1603714", "url": "https://it.wikipedia.org/wiki?curid=847419", "title": "Chiesa di Santa Maria del Giglio (Venezia)", "text": "La chiesa di Santa Maria del Giglio, vulgo Santa Maria Zobenigo, \u00e8 un luogo di culto cattolico situato nel centro della citt\u00e0 di Venezia, nel sestiere di San Marco.\nStoria.\nSecondo le informazioni raccolte dagli studiosi antichi, la chiesa sarebbe stata eretta nel X secolo dalla famiglia Iubanico o Giubenico (da cui l'appellativo \"Zobenigo\") forse con il concorso degli Erizzo, dei Barbarigo e dei Semitecolo. Incerta \u00e8 anche l'erezione a parrocchiale, da far risalire probabilmente all'XI secolo. Chiesa matrice e collegiata fino al 1807, aveva giurisdizione su numerose filiali (San Mois\u00e8, San Fantin, San Maurizio, San Beneto, Sant'Angelo, San Vidal, San Samuele, San Gregorio, San Vio, Sant'Agnese, San Trovaso, San Barnaba e San Raffaele).\nDurante le soppressioni napoleoniche ebbe alle sue dipendenze San Vidal, San Maurizio e San Fantin, ma dal 1967 la chiesa \u00e8 rettoriale, dipendente da San Mois\u00e8.\nLa chiesa fa parte dell'associazione Chorus Venezia.\nDescrizione.\nRicostruita nel 966 e nel 1105 a causa di vari incendi, l'attuale aspetto si ebbe dopo il restauro del 1680.\nIl campanile trecentesco, isolato dal corpo della chiesa, fu demolito nel 1775 perch\u00e9 pericolante. Il suo basamento \u00e8 ora usato come piccolo negozio. Due vedute di Canaletto e Guardi (ambedue in collezione privata) documentano il complesso ancora integro.\nFacciata.\nL'erezione del prospetto marmoreo della chiesa di S. Maria del Giglio si deve ad un legato di 30.000 ducati da parte di Antonio Barbaro. La facciata della chiesa \u00e8 opera dell'architetto Giuseppe Sardi da Morcote, capolavoro del barocco. Essa \u00e8 costituita da una serie di nicchie con statue e bassorilievi intervallate da colonne ioniche (fascia inferiore) e corinzie (fascia superiore). La statua nella nicchia centrale del secondo ordine, raffigurante \"Antonio Barbaro sul sarcofago\", \u00e8 stata attribuita allo scultore fiammingo Giusto Le Court mentre le quattro statue dei suoi fratelli sono attribuite al suo allievo il tedesco Enrico Merengo. Le numerose Vittorie nei pennacchi e gli Atlanti sono attribuiti a Tommaso Rues.\nLa facciata della chiesa \u00e8 stata definita: (1) da John Ruskin assieme alla facciata della chiesa di San Mois\u00e8 una \u00ab\"manifestazione di insolente ateismo\" essendo \"queste dedicate esclusivamente alla celebrazione di due famiglie\u00bb\" e non di Dio. (2) il pi\u00f9 alto esempio della \u00abcelebrazione personalistica\u00bb dell\u2019architettura barocca veneziana.\nCuriosit\u00e0\nIn merito alla rappresentazione di Antonio Barbaro, questo, per difficolt\u00e0 personali e politiche, non riusc\u00ec mai ad ottenere la carica pi\u00f9 alta di capitano generale, ma solo quella di provveditore generale (fra 1658 e 1661). Nel testamento chiede infatti per la facciata una statua \u00abcon habito generalitio, et tutto armato\u00bb, e soprattutto \u00abcon Bare[tin] in testa, baston e spada\u00bb, trasmettendo un senso di ambiguit\u00e0 e forse di rivalsa, se si pensa che una consolidata tradizione iconografica ritrae col caratteristico bastone di comando quasi esclusivamente i capitani generali. Come si intuisce da un disegno preparatorio della facciata allegato al testamento, inoltre, le intenzioni iniziali comprendono all\u2019estremit\u00e0 sinistra del piano della statua un obelisco con corona a sei punte, altro simbolo della dignit\u00e0 di capitano. L\u2019obelisco viene per\u00f2 sostituito nella realizzazione finale da una semplice statua della Fama. Infine, altra curiosit\u00e0 nella facciata sono del tutto assenti richiami alla Repubblica..\nGuardando l'entrata della chiesa, si trovano sei mappe stilizzate in pietra, rappresentanti le localit\u00e0 dove Antonio Barbaro svolse le sue attivit\u00e0 principali a favore della Repubblica di Venezia: Candia, Corf\u00f9, Padova, Roma, Spalato, Zara.\nInterno.\nL'interno della chiesa \u00e8 a navata unica con tre corte cappelle laterali per lato. La cappella maggiore nel'abside \u00e8 anch'essa a pianta quadrangolare ed \u00e8 coperta da volta a lunetta.\nSull'altare maggiore, ai lati del tabernacolo, vi sono due sculture raffiguranti l\"'Annunciazione\", opera di Enrico Merengo.\nAttraverso un corridoio fra la prima e la seconda cappella di destra si accede alla cappella Molin, con a sinistra la tela \"Madonna col Bambino e san Giovannino\", l'unico dipinto di Pieter Paul Rubens conservato a Venezia; all'ingresso della cappella vi \u00e8 \"San Vincenzo Ferreri\" di Giambattista Piazzetta e Giuseppe Angeli (1750).\nNella seconda cappella di destra, poi, sull'altare, vi \u00e8 la statua di \"San Gregorio Barbarigo\" opera di Giovanni Maria Morlaiter.\nLa terza cappella di destra ospita la pala con la Visitazione di Jacopo Palma il Giovane.\nLungo le pareti della navata si sviluppa la \"Via Crucis\", i cui quattordici quadri furono dipinti nel 1755 da sette artisti diversi, tra cui spiccano i nomi di Francesco Fontebasso e Giambattista Crosato.\nDietro l'altare maggiore si trovano i \"Quattro Evangelisti\" di Jacopo Tintoretto.\nSull'ampia cantoria lignea collocata sulla parete fondale dell'abside trova luogo l'organo Mascioni \"opus 321\", costruito nel 1914. Lo strumento, a due tastiere e pedaliera e a trasmissione pneumatica, \u00e8 contenuto in una cassa riccamente scolpita e suddivisa in tre campate da quattro grandi colonne corinzie."}
{"id": "847420", "revid": "92723", "url": "https://it.wikipedia.org/wiki?curid=847420", "title": "Poluvsie", "text": "Poluvsie (in tedesco \"Halbendorf\", in ungherese \"Erd\u0151r\u00e9t\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1358 quando venne fondato da coloni tedeschi qui insediati da un nobile locale, il cavaliere \"Petricius\". All'epoca, nel villaggio, la giustizia veniva amministrata secondo il diritto germanico. Appartenne alla citt\u00e0 di Prievidza e poi a quella di Bojnice. "}
{"id": "847421", "revid": "1553381", "url": "https://it.wikipedia.org/wiki?curid=847421", "title": "Jefferson", "text": ""}
{"id": "847422", "revid": "439868", "url": "https://it.wikipedia.org/wiki?curid=847422", "title": "Poruba", "text": "Poruba (in tedesco \"Kunzling\", in ungherese \"Mohos\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1339 con il nome di Konchlin, come luogo in cui la giustizia veniva amministrata secondo il diritto germanico. Appartenne alla Signoria di Bojnice, e per un breve intervallo ai P\u00e1lffy."}
{"id": "847423", "revid": "287204", "url": "https://it.wikipedia.org/wiki?curid=847423", "title": "Stelle principali della costellazione del Triangolo", "text": "Segue un prospetto delle stelle principali della costellazione del Triangolo, elencate per magnitudine decrescente."}
{"id": "847425", "revid": "1573940", "url": "https://it.wikipedia.org/wiki?curid=847425", "title": "Chiesa di Santa Maria della Piet\u00e0 (Prato)", "text": "La chiesa di Santa Maria della Piet\u00e0 \u00e8 un luogo di culto cattolico di Prato, situato nell'omonima piazza.\nStoria e descrizione.\nVenne edificata fra il 1617 e il 1619 su progetto di Giovanni Mechini al posto di un tabernacolo con un'immagine della \"Vergine\", che dall'aprile del 1616 era pi\u00f9 volte miracolosamente apparsa. \nLa sobria architettura classicheggiante, ispirata ai moduli rinascimentali e moderatamente ornata, \u00e8 tipica espressione della Controriforma. All'interno il presbiterio \u00e8 dominato da un altar maggiore in marmi policromi e pietre dure realizzato da Giovan Battista Cennini e Pier Maria Ciottoli su disegno del Mechini (1623-1625). Qui si trova, all'interno di una tela dipinta da Mario Balassi nel 1638, l'affresco ritenuto miracoloso, trecentesco, con la \"Madonna col Bambino\"."}
{"id": "847433", "revid": "767487", "url": "https://it.wikipedia.org/wiki?curid=847433", "title": "Buddy Buddy", "text": "Buddy Buddy \u00e8 un film statunitense del 1981 diretto Billy Wilder, remake della commedia francese del 1973 \"Il rompiballe\" di \u00c9douard Molinaro. \u00c8 l'ultimo film diretto da Billy Wilder.\nTrama.\nVictor Clooney \u00e8 un critico televisivo cinico e arrogante, che vive una forte crisi personale causata dall'abbandono della moglie, Celia, che \u00e8 fuggita con il suo psicanalista, il dottor Hugo Zuckerbrot, divenutone l'amante, che gestisce una clinica per pazienti affetti da problemi sessuali.\nVictor compie un estremo tentativo di recuperare la moglie e, in viaggio verso la clinica, si sente male e vomita in un autogrill, dove incontra il \"killer\" professionista Trabucco. Entrambi sono diretti alla stessa citt\u00e0 e finiscono per alloggiare nello stesso albergo, in camere contigue. Victor chiama al telefono la moglie cercando di riconciliarsi, ma ne riceve l'ennesimo rifiuto. Deciso a farla finita con la propria esistenza, tenta il suicidio. Trabucco, dal canto suo, aveva scelto una camera di quell'albergo per compiere l'omicidio, su commissione, di un testimone chiave nel processo contro un pezzo grosso della malavita: un suicidio in albergo richiamerebbe la polizia e quindi interviene a salvare la vita di Victor. Vista l'invadenza del vicino e pur di toglierselo di torno, si offre di accompagnarlo alla clinica dove si trova la moglie, con l'intento di farlo fuori in un posto isolato. I due sono per\u00f2 intercettati da una partoriente con l'auto in panne e scortata da due poliziotti in moto. Allora accompagnano la donna proprio nella clinica dove \u00e8 la moglie di Victor. Trabucco torna subito indietro, mentre Victor affronta la moglie e ne riceve ancora un rifiuto, rientrando disperato in albergo. La moglie, allarmata dai propositi suicidi del marito, chiede all'amante dottore di intervenire e si precipitano anch'essi in albergo.\nNel caos provocato da Victor, che cerca nuovamente di suicidarsi, a Trabucco viene praticata dal dottor Zuckerbrot, per errore, un'iniezione di tranquillante destinata all'aspirante suicida. In quelle condizioni, Trabucco non riuscirebbe mai a centrare il bersaglio. Titubante, Victor accetta la richiesta del disperato killer di sparare al posto suo. Tuttavia sbaglia il bersaglio, colpendo un poliziotto della scorta. Trabucco decide quindi di scappare vestito da prete, sempre seguito dal seccante critico. Ma il capo della scorta gli chiede di dare l'estrema unzione al ferito in fin di vita, e il riluttante Trabucco scopre che si tratta proprio della vittima predestinata: prima di cominciare il trasferimento, il responsabile dell'operazione aveva infatti scambiato, come diversivo, i vestiti del testimone con quelli di un agente.\nDato che il contratto \u00e8 stato eseguito, il \"killer\", incassato il compenso pattuito con la malavita, si ritira definitivamente su un'isola del Pacifico, per godersi quanto ha guadagnato dalla sua attivit\u00e0 criminosa, ma viene raggiunto dal sempre pi\u00f9 disperato critico televisivo, che nel frattempo ha fatto saltare in aria la clinica del dottore amante della moglie."}
{"id": "847434", "revid": "226458", "url": "https://it.wikipedia.org/wiki?curid=847434", "title": "Stelle principali della costellazione del Triangolo Australe", "text": "Segue un prospetto delle stelle principali della costellazione del Triangolo Australe, elencate per magnitudine decrescente."}
{"id": "847437", "revid": "122665268", "url": "https://it.wikipedia.org/wiki?curid=847437", "title": "Chiesa dello Spirito Santo (Prato)", "text": "La chiesa dello Spirito Santo si trova nel centro di Prato, in via Silvestri, preceduta dall'oratorio di Sant'Orsola (XVII secolo).\nStoria.\nIn origine dedicata alla Santissima Annunziata, la chiesa fu edificata sull\u2019odierna via Silvestri nel 1335 circa, dall\u2019ordine mendicante dei Servi di Maria. La piccola comunit\u00e0 conventuale era figlia del noto convento fiorentino della Santissima Annunziata.\nLa presenza dei Servi di Maria rimase costante fino al 1783, quando a causa delle soppressioni religiose messe in atto dall\u2019allora vescovo di Pistoia e Prato Scipione de\u2019 Ricci, l\u2019antica chiesa conventuale venne trasformata in parrocchia e prese il titolo di \u201cChiesa dello Spirito Santo\u201d.\nDescrizione.\nRistrutturata nel Settecento, la chiesa conserva una pregevole cantoria lignea barocca con organo (1741); i quattro altari laterali a edicola, del Seicento, separati da confessionali coevi, ospitano a destra una \"Presentazione al Tempio\" (1468) della bottega di Filippo Lippi, e una notevole \"Sant'Anna, Madonna e Bambino\" (1530 circa), attribuita a Michele Tosini e Ridolfo Ghirlandaio oppure a Giovanni Sogliani. All'opposto sono due tavole tardo cinquecentesche di artisti locali: la \"Visitazione\" (1584) di Niccol\u00f2 Latini, dove compare la citazione di un bambino a cavallo di un manico di scopa; una tavola dal sapore arcaico e popolare con la \"Madonna col Bambino e i santi Biagio e Giovanni Battista\"\nIl presbiterio, ridecorato nel 1741, ha un bel coro in noce opera di fra Raffaello Chiari (1598) e, sull'imponente altare, una notevole \"Pentecoste\" (1598) di Santi di Tito, con figure intensamente caratterizzate. Di fianco alla parete sono un'interessante tavola con l\"Annunciazione\" (1370 circa), dai colori tersi e luminosi, opera di Jacopo di Cione, e un rilievo col \"Battista\" (1475 circa), di Francesco Ferrucci.\nIn una cappellina sul lato destro \u00e8 stato posto un \"Crocifisso\" ligneo cinquecentesco di eccellente fattura.\nFiancheggia la chiesa un chiostro rinascimentale, in parte tamponato."}
{"id": "847441", "revid": "287204", "url": "https://it.wikipedia.org/wiki?curid=847441", "title": "Contea di Morgan (Alabama)", "text": "La contea di Morgan, in inglese Morgan County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 111.064 abitanti. Il capoluogo di contea \u00e8 Decatur.\n\u00c8 la contea pi\u00f9 popolosa dell'area metropolitana di Decatur, e la seconda contea pi\u00f9 popolosa dell'area metropolitana statistica Huntsville-Decatur. Il nome le \u00e8 stato dato in onore al generale Daniel Morgan della Virginia.\nGeografia fisica.\nLa contea si trova nella parte centro-settentrionale dell'Alabama. Lo United States Census Bureau certifica che l'estensione della contea \u00e8 di 1.552 km\u00b2, di cui 1.508 km\u00b2 composti da terra e i rimanenti 44 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Morgan venne costituita l'8 febbraio 1818 originariamente con il nome di Contea di Cotaco, nome derivato dal Cotaco Creek (o da un capo indiano locale), con capoluogo Somerville. La contea venne rinominata Contea di Morgan nel 1821, e nel 1891 il capoluogo venne trasferito da Somerville a Decatur."}
{"id": "847442", "revid": "36426", "url": "https://it.wikipedia.org/wiki?curid=847442", "title": "Museo Civico di Prato", "text": ""}
{"id": "847455", "revid": "648716", "url": "https://it.wikipedia.org/wiki?curid=847455", "title": "S/2004 S 6", "text": "S/2004 S 6 \u00e8 il nome provvisorio dato ad un oggetto orbitante attorno a Saturno nelle strette vicinanze dell'anello F. Ancora non \u00e8 chiaro se si tratti effettivamente di un corpo dotato di un nucleo solido o se piuttosto si tratti solo di un agglomerato temporaneo di materiale.\nL'oggetto \u00e8 stato osservato per la prima volta dagli scienziati del team della Missione spaziale Cassini-Huygens il 28 ottobre 2004, ma la sua scoperta \u00e8 stata annunciata ufficialmente solo l'8 novembre dello stesso anno.\nS/2004 S 6 \u00e8 l'oggetto pi\u00f9 tracciato di tutta la regione, con almeno 5 osservazioni in un periodo inferiore ai 3 mesi. Al confronto, per due altri oggetti nelle vicinanze dell'anello F(S/2004 S 3 e S/2004 S 4), scoperti mesi prima, non si \u00e8 avuta la possibilit\u00e0 di effettuare un tal numero di osservazioni.\nNonostante ci\u00f2, non si \u00e8 ancora riusciti a capire se S6 sia a tutti gli effetti un satellite naturale di Saturno, o se si tratti solamente di un agglomerato temporaneo, destinato a svanire nel corso di mesi o anni. Da notare che, durante una sequenza di immagini di un intero periodo orbitale, realizzata dalla sonda Cassini il 15 novembre 2004 (appena dopo l'ufficializzazione della scoperta) con una risoluzione di 4km, non fu rinvenuta la presenza di S6, che fu di nuovo osservato solo giorni dopo. Ci\u00f2 potrebbe essere dovuto alle differenti condizioni di luce durante le osservazioni nelle diverse parti dell'orbita di S6, anche se, in quel periodo, l'intera regione era fortemente retroilluminata dal Sole.\nS/2004 S 6 \u00e8 stato osservato sia all'esterno che all'interno dell'anello F: pertanto, la sua orbita deve intersecarsi con quella dell'anello. Calcoli accurati hanno dimostrato che l'oggetto influenza periodicamente il materiale dell'anello. Grazie a ci\u00f2, si \u00e8 arrivati alla conclusione che la struttura spiraliforme di polveri, individuata attorno all'anello F, sia dovuta all'influenza gravitazione di S6.\nConfrontando le osservazioni, si \u00e8 ipotizzato che il nucleo solido dell'oggetto (sempre che effettivamente esista), non abbia un diametro superiore ai 3-5 km."}
{"id": "847456", "revid": "287204", "url": "https://it.wikipedia.org/wiki?curid=847456", "title": "Stelle principali della costellazione del Tucano", "text": "Segue un prospetto delle stelle principali della costellazione del Tucano, elencate per magnitudine decrescente."}
{"id": "847459", "revid": "287204", "url": "https://it.wikipedia.org/wiki?curid=847459", "title": "Biblioteca comunale Mozzi Borgetti", "text": "La Biblioteca comunale Mozzi Borgetti, sorta nel 1773 nei locali del Collegio della soppressa Compagnia di Ges\u00f9, \u00e8 la storica biblioteca comunale di Macerata. \nFondata sulle numerose donazioni ricevute in quasi duecentocinquanta anni di attivit\u00e0, la biblioteca prende il nome dai fratelli Bartolomeo e Giuseppe Mozzi, appartenenti a una storica famiglia maceratese, e dal dominicano Tommaso Borgetti, che nei primi anni dopo l'apertura della Biblioteca furono protagonisti dei lasciti pi\u00f9 importanti e dello stanziamento di sussidi economici fondamentali per garantire l'accesso al pubblico del fondo librario. \nIl costante aumento delle donazioni pervenute negli anni, ne fanno una delle Biblioteche pi\u00f9 importanti delle Marche e dell'intero centro Italia: \u00e8 dotata di oltre 350.000 volumi, fra cui oltre 10.000 manoscritti, 300 incunaboli e oltre 4.000 edizioni del XVI secolo. \nLa fototeca, costituita come sezione specifica della biblioteca negli anni '70, contiene oltre 37.000 immagini, nonch\u00e9 56.000 negativi su lastra di vetro che documentano prevalentemente la storia locale (eventi, personaggi, costume, urbanistica, monumenti, opere d'arte).\nStoria.\nDal collegio gesuitico alla Pubblica Libreria.\nDalla fine del Quattrocento la citt\u00e0 di Macerata, divenuta sede degli organi del Governo della Marca di Ancona, si afferm\u00f2 come centro di attrazione e aggregazione culturale. Gi\u00e0 nota per l'insegnamento del diritto, nel 1540 papa Paolo III istitu\u00ec lo Studio generale, attribuendo un grande valore al piccolo nucleo di studiosi e dando ufficialmente vita all'Universit\u00e0, che nel giro di pochi anni, grazie all'impegno profuso dal Comune, riusc\u00ec ad assicurarsi docenti di grande fama e prestigio, mettendosi sullo stesso piano di atenei pi\u00f9 antichi, come Bologna, Padova e Perugia.\nIn questo contesto di fermento culturale, nel 1561, giunsero a Macerata i Gesuiti che, dopo una sistemazione provvisoria, iniziarono nel 1600 i lavori per una sede stabile: la chiesa di San Giovanni e l'edificio adiacente, anticamente utilizzato come ospedale. Qui furono posti il Collegio, nella quale studi\u00f2 anche Matteo Ricci prima di partire per l'Oriente, e soprattutto la ricca biblioteca di cui erano dotati i gesuiti.\nIl 21 luglio 1773 con la bolla \"Dominus ac Redemptor\" papa Clemente XIV decretava lo scioglimento della Compagnia di Ges\u00f9, creando una disputa fra il Comune di Macerata e il vescovo Carlo Augusto Peruzzini per l'affidamento dei locali dell'ex collegio gesuita e dei preziosi beni in esso contenuti. Grazie all'intercessione dei cardinali concittadini Mario Compagnoni Marefoschi e Guglielmo Pallotta, il pontefice, con breve del 15 dicembre 1773, concesse il palazzo del collegio e la chiesa di San Giovanni ad uso del Comune di Macerata.\nFu grazie ad un ulteriore grande sussidio del nuovo papa Pio VI, il cui stemma \u00e8 contenuto all'interno della Camera Seconda delle Sale Antiche della Biblioteca, che il comune pot\u00e9 organizzare una vera e propria pubblica libreria aperta a tutti gli studiosi, che inaugur\u00f2 ufficialmente il 31 marzo 1787.\nCon il governo napoleonico in Italia si riaprirono le dispute riguardanti la propriet\u00e0 dell'edificio, le cui sale della biblioteca erano state finemente decorate da pittori, orafi e artigiani. Quando il nuovo apparato statale decise di mettere in vendita il locale, il Comune di Macerata riscontr\u00f2 gravi difficolt\u00e0 legali ed economiche. Nel 1814, per\u00f2, fu risolutivo il decreto del generale napoleonico Gioacchino Murat, che cedette gratuitamente in piena propriet\u00e0 alla citt\u00e0 di Macerata il palazzo detto di S. Giovanni per la vicinanza alla omonima chiesa.\nLe donazioni.\nCostituita inizialmente, come gi\u00e0 indicato, da circa 5.000 volumi e arricchita dal lascito dell'avvocato Francesco Mornati, la Biblioteca sub\u00ec importanti trasformazioni, soprattutto di ordinamento, grazie all'apporto della pregevolissima collezione di Bartolomeo Mozzi, ultimo discendente di una facoltosa famiglia maceratese, e del suo impegno in prima persona per trasformare un gi\u00e0 importante patrimonio librario in un vero e proprio istituto bibliografico, con una dotazione finanziaria e un'organizzazione propria per rendere accessibile il fondo alla consultazione pubblica.\nLe ingenti somme di denaro donate gli permisero di dettare delle disposizioni precise sull'utilizzo dei fondi e sulla gestione della vigilanza dell'Istituto, affidata al Comune, che a questo punto ritenne maturo il tempo per la nomina di un bibliotecario che assicurasse la gestione e la conservazione del patrimonio librario. La scelta ricadde su Domenico Troili, primo bibliotecario ufficiale dal 1786. Il Troili non fu scelto per caso: aveva gi\u00e0 accumulato esperienza come pro-bibliotecario presso la Estense di Modena.\nLa biblioteca si increment\u00f2 nel corso dell'Ottocento con importanti donazioni tra cui, nel 1833, quella del domenicano Tommaso Borgetti, da cui nacque addirittura inizialmente una seconda biblioteca, la \"Borgettiana\" con amministrazione separata dalla \u201cMozziana\u201d fino al 1855, quando alla morte del Borgetti avvenne la fusione dei due istituti.\nNon mancarono lasciti di illustri maceratesi, fra i quali ricordiamo lo storico dell'arte Amico Ricci, di cui pervennero la ricca biblioteca e i manoscritti delle opere, con tutti i materiali di lavoro. Consistente fu l'apporto delle biblioteche conventuali soppresse dopo l'unit\u00e0 d'Italia, da cui vennero incamerati 19.000 volumi.\nFra gli incrementi pi\u00f9 significativi dell'ultimo secolo si segnalano: la biblioteca della famiglia Castiglioni di Cingoli, cui appartenne papa Pio VIII, acquisita nel 1935 e composta di circa 20.000 volumi; i manoscritti inediti dell'abate Colucci, autore delle \"Antichit\u00e0 Picene\", i carteggi di Luigi Lanzi, Diomede Pantaleoni, Giuseppe Neroni (con 88 lettere di Giuseppe Gioacchino Belli); il materiale raccolto dal musicologo Giuseppe Radiciotti, grande biografo e studioso rossiniano, per un dizionario dei musicisti della regione; l'archivio di Ireneo Aleandri, il progettista dello Sferisterio di Macerata; la biblioteca e l'archivio dello storico della letteratura Giulio Natali; i carteggi della famiglia Ricci Petrocchini e i libri appartenuti a Massimo D'Azeglio; la donazione Ciccolini.\nIl caso della Biblioteca Pantaleoni.\nNel 2000, a seguito di una disputa legale durata per quasi settantacinque anni e che ha visto coinvolti diversi soggetti, si \u00e8 aggiunta la Biblioteca dell'economista di famiglia maceratese Maffeo Pantaleoni. La famiglia Pantaleoni, nelle persone di Diomede e Maffeo Pantaleoni, aveva accumulato nel corso degli ultimi due secoli una biblioteca che contava oltre settemilaseicento volumi, risultato di un percorso culturale di assoluto valore nazionale e internazionale. Diomede, figura di spicco del Risorgimento marchigiano, aveva accumulato numerosi testi di politica e diversi manoscritti di eminenti figure con cui aveva collaborato, come Camillo Benso Conte di Cavour e Massimo d'Azeglio. Il nucleo centrale del fondo librario del figlio Maffeo, anch'esso parlamentare e senatore del Regno d'Italia in seguito, era costituito da libri di argomento prettamente economico, con una particolare specificit\u00e0 di volumi provenienti dall'est europeo, in lingua originale. Non mancavano un gran numero di testi d'interesse storico, riferiti alla storia coloniale italiana e all'ultimo periodo di vita di Maffeo Pantaleoni, nel quale si allontan\u00f2 progressivamente dalle posizioni radicali e socialiste, per avvicinarsi a una difesa sempre pi\u00f9 convinta del regime fascista. \nNel 1925, alla sua morte, fece disporre che la ricca biblioteca di famiglia fosse oggetto d'eredit\u00e0 dei figli Massimo e Marcella, che tenessero con loro soltanto i libri di loro interesse e che donassero il resto del prezioso fondo alla Biblioteca comunale Mozzi Borgetti, che gi\u00e0 aveva ricevuto in regalo numerosi carteggi da parte del padre Diomede. Il lascito non fu mai ufficializzato, perch\u00e9 per volont\u00e0 diretta dell'allora Capo del Governo, Benito Mussolini, la biblioteca Pantaleoni venne affidata come deposito temporaneo al Ministero delle finanze, affinch\u00e9 venisse riordinata, custodita e catalogata. Queste operazioni non vennero mai portate avanti e la Biblioteca fu considerata, col passare degli anni, parte integrante di quella ministeriale. Massimo e Marcella Pantaleoni, insieme al Comune di Macerata, cominciarono a spingere affinch\u00e9 fossero rispettate le volont\u00e0 testamentarie del Pantaleoni, che ben sapeva quanto la sua biblioteca avrebbe costituito un grande valore aggiunto al gi\u00e0 cospicuo patrimonio della Mozzi Borgetti. Dagli anni '50 poi, a seguito di queste richieste formalizzate anche davanti all'Avvocatura Generale, il Ministero decise di sigillare e rendere segreto il patrimonio dei Pantaleoni, chiarendo al Comune di Macerata che non lo considerava in nessun modo erede legittimo, in quanto le volont\u00e0 morali di Maffeo non avevano valore legale e gli unici a poter richiedere la Biblioteca erano Massimo, fino alla sua morte, e Marcella, che per\u00f2 non riuscirono mai a uscire da questo vulnus burocratico, dentro al quale ormai pi\u00f9 soggetti si erano perduti. \nLa svolta arriv\u00f2 soltanto nel 1995, quando anche grazie all'intervento del deputato maceratese Valerio Calzolaio, si riusc\u00ec ad aggirare l'insieme di norme che impediva il ritorno a Macerata del prezioso fondo: la Biblioteca Mozzi Borgetti, dopo un'interrogazione parlamentare, fu ufficialmente delegata a gestire e ad aprire alla pubblica consultazione degli studiosi il fondo librario dei Pantaleoni, di cui per\u00f2 il Ministero delle finanze rimaneva il depositario. \nLa nuova sala della Biblioteca fu denominata \"Sala Pantaleoni\" e inaugurata il 21 giugno del 2000 dall'allora Presidente della Repubblica Carlo Azeglio Ciampi, con una cerimonia pubblica alla presenza delle autorit\u00e0 politiche maceratesi. Un'ulteriore attestazione del legame ormai consolidato fra la storica famiglia maceratese e la Mozzi Borgetti fu data da Marcella Pantaleoni, che qualche anno dopo l'inaugurazione volle donare una serie di pregevoli ritratti di famiglia, oggi esposti in maniera circolare nella nuova sala.\nLa Sede.\nIl \"fabbricato di San Giovanni\".\nLa chiesa gesuitica di San Giovanni, pur non avendo forse l'origine longobarda attribuita ad altre chiese maceratesi, ha anch'essa derivazioni remote, da ricercarsi addirittura agli albori della storia maceratese. \nFu, infatti, nel 1138 che il Comune di Macerata, appena affrancatosi dalla dominazione dei vescovi fermani, accolse con favore l'arrivo in citt\u00e0 dell'Ordine dei Frati Ospedalieri di Gerusalemme, che contribuirono alla diffusione del clima spirituale delle crociate. Fu soltanto nel mese di giugno del 1174, per\u00f2, che ai gerosolimitani venne donata la chiesa di San Giovanni, cui era annesso uno stabile adiacente che dai frati stessi fu adibito a uso ospedaliero fino al 1296, quando fu ristrutturato e in seguito alla fondazione della diocesi maceratese, nella met\u00e0 del XIV secolo, fu unito alla chiesa di San Giovanni e da quel momento occupato e abitato dagli Arcidiaconi, che vi esercitarono normali funzioni parrocchiali.\nQuando cominci\u00f2 a farsi sentire prepotentemente anche a Macerata l'eco della Riforma cattolica e i suoi effetti sulle modalit\u00e0 di predicazione ed evangelizzazione, nella seconda met\u00e0 del XVI secolo, il Comune chiam\u00f2 insistentemente i Gesuiti di Ignazio di Loyola, che nell'agosto del 1561 ottennero da Pio IV in concessione la chiesa di San Giovanni e l'antico ospedale a essa adiacente, che nei secoli ebbero continue dispute di propriet\u00e0 comuni. Il 25 marzo 1680, per\u00f2, le travi del vecchio fabbricato che pure avevano resistito nei secoli a ristrutturazioni e attacchi, cedettero improvvisamente, provocando la morte di ventidue fra i giovani scolari dei gesuiti. Il durissimo lutto scosse molto la cittadinanza e il comune stesso, che nel 1683, d'accordo con i gesuiti, finanzi\u00f2 la ricostruzione del collegio. Il palazzo che attualmente ospita la Biblioteca Mozzi Borgetti, difatti, denuncia chiaramente la sua precedente destinazione conventuale e collegiale: la facciata severa, le porte massicce e inquadrate, l'impostazione delle scale e la disposizione poco fantasiosa dei locali rimandano all'austerit\u00e0 della congregazione religiosa che per secoli \u00e8 stata proprietaria dello stabile.\nLa ristrutturazione e la decorazione delle Sale Antiche.\nSe da un lato in oltre due secoli di attivit\u00e0 dall'inaugurazione della Pubblica Libreria a oggi, nonostante la creazione di nuove sale e depositi nello stabile, l'impostazione di studio collegiale derivata dai gesuiti \u00e8 rimasta sostanzialmente la stessa, dall'altro, il pregio artistico dell'Istituto si \u00e8 visto aumentare notevolmente con la ristrutturazione delle Sale Antiche.\nLa direzione pittorica della decorazione di queste sale fu, infatti, affidata al maceratese Vincenzo Martini, che si occup\u00f2 anche dell'esecuzione materiale dei dipinti pi\u00f9 complessi e di maggior rilievo. All'entrata delle tre camere di nord est che egli stesso decor\u00f2, pose un'iscrizione in latino (\"Studia Literarum/ Adolescentiam Alunt/ Senectutem Oblectant\") che serviva a indicare ai giovani l'importanza dello studio durante l'adolescenza, ma anche durante gli anni della vecchiaia, e a presentare il percorso pittorico di pitture a fresco delle tre camere. Nelle prime due, il Martini raffigur\u00f2 nei soffitti il Sole e l'Aurora, copiando dalla celebre \"Aurora\" del pittore Guido Reni. Nella terza camera, invece, raffigur\u00f2 una sua invenzione: \"La Sapienza Divina\", come compimento di un tragitto che indicasse agli avventori che lo studio delle scienze e delle lettere erano l'unico modo per dissipare le tenebre dell'ignoranza e raggiungere la vera e celeste sapienza. Risulta sicuramente singolare l'iscrizione in ebraico tenuta in mano dall'angelo protagonista dell'ultima pittura a fresco: essa \u00e8 in ebraico, ma contiene un messaggio tipicamente cristiano, ovvero \"\u00e8 dopo la morte che inizia la vera vita\", riferendosi quindi alla resurrezione. Al centro di questa sala fu aggiunta, alla fine dell'Ottocento la scaffalatura lignea di Romolo Cappelloni decorata a intaglio con lo stemma di Macerata fra due cornucopie.\nAltri importanti dettagli che sottolineano il programma illuministico di Bartolomeo Mozza prima e dell'intero Istituto poi, sono i sedici medaglioni dipinti dallo stesso Martini e posti sulle lesene lignee della Sala degli Specchi o Galleria Traversa, raffiguranti scienziati e filosofi. \u00c8 oltremodo curioso notare che sono presenti personaggi scomodi per lo Stato della Chiesa come Galileo Galilei e Isaac Newton e le cui idee, , erano considerate pericolose e dannose da diffondere. A collaborare col Martini furono Domenico Cervini e Domenico Marzapani, che ultimarono le decorazioni della galleria imitandovi le grottesche che Raffaello utilizz\u00f2 nelle logge vaticane. Un ulteriore abbellimento fu apportato da Giuseppe Ciferri che intagli\u00f2 un fregio dorato con gli stemmi di Pio VI, del cardinale Pallotta e del Comune di Macerata, i tre soggetti storicamente considerati come realizzatori della Biblioteca Mozzi Borgetti. \nLa donazione Ciccolini.\nA impreziosire ulteriormente le gi\u00e0 splendide sale antiche sono stati gli oggetti da arredamento regalati nel 1956 dalla marchesa Irene Costa Ciccolini alla biblioteca, fra cui due imponenti candelabri a quattro luci in bronzo a patina scura e parzialmente dorati e soprattutto un magnifico orologio da mensola. Questo insieme d'arredamento di grande valore fu donato da Napoleone III alla viscontessa Ortensia di Casa Bianca di Avignone in occasione delle sue nozze con il marchese Claudio Ciccolini. \nFu Aldo Adversi, direttore della Biblioteca fino al 1987, ad attribuire per primo questa prestigiosa \"guarniture de chemin\u00e9e\" all'orafo francese Philippe Thomire, a cui forse fu commissionata da Napoleone Bonaparte stesso nel 1805. Questo orologio napoleonico \u00e8 anche definito \"Orologio maceratese con il carro delle Stagioni\" per via del suo forte significato allegorico e il suo continuo rimando allo scorrere inesorabile del tempo. Vi si possono notare una coppia di leoni che rappresentano la coppia formata da uomo e donna trainata dall'amore, un Cupido alato, che porta con s\u00e9 il tempo, raccontato dalle personificazioni delle quattro stagioni. Su un cocchio dorato, siedono invero la Primavera, una fanciulla che reca in mano un festone fiorito e con il capo coronato di fiori; l'Estate, una giovane donna che porta con s\u00e9 un fascio di spighe di grano; l'Autunno, raffigurato come Bacco in posa sinuosa che si diletta con mele e grappoli d'uva e infine l'Inverno, delineato come un vecchio barbuto che ha bisogno di avere con s\u00e9 uno scaldino. Il pregevole manufatto \u00e8 posto su un basamento di marmo verde antico sui lati del quale sono posti i dodici segni zodiacali in bronzo dorato.\nLe altre sale.\nLa navata del lato meridionale delle Sale Antiche della Biblioteca si compone di cinque stanze, generalmente pi\u00f9 strette e \"scomode\" delle tre camere della navata settentrionale. Durante i lavori di ristrutturazione e decorazione della Biblioteca dopo la sua inaugurazione, infatti, la navata meridionale non era stata ancora presa in considerazione come corpo effettivo della Libreria e veniva piuttosto usata come deposito. Le ingenti donazioni che cominciarono a pervenire, per\u00f2, obbligarono i curatori ad adibire stanze apposite a contenere e conservare al meglio il patrimonio librario che man mano cresceva. Le nuove sale della Biblioteca vennero allestite e inaugurate negli anni fra il 1837 e il 1839, abbattendo il muro in foglio che le divideva e impediva l'accesso dalla Sala degli Specchi. La particolarit\u00e0 di questi locali e la differenza evidente rispetto alle altre stanze sta nel fatto di non essere state decorate con le pitture a fresco sui muri e di aver mantenuto la rigida disposizione claustrale del collegio gesuitico, non essendo state intaccate in nessun modo dalle numerose trasformazioni subite dall'intero fabbricato nei secoli. L'assenza di elementi pittorici decorativi e la disposizione rigida e stretta dei fondi e degli schedari presenti nelle stanze crea in realt\u00e0 un effetto suggestivo, sicuramente diverso dalla fascinazione che si subisce visitando le altre stanze, ma comunque importante per respirare il clima rigido che nei secoli precedenti gli allievi dei gesuiti avevano sperimentato in quelle stanze. Sar\u00e0 soltanto durante i primi anni del 900, dopo una riforma generale dell'ordinamento della Biblioteca, che queste sale verranno riorganizzate con ulteriori fondi e donazioni pervenute. Il prezioso patrimonio dello storico dell'arte maceratese Amico Ricci, comprendente la sua completa raccolta di manoscritti, numerosi volumi di grande interesse artistico e la sua stupenda libreria storico-archeologica, \u00e8 interamente conservato nella sala a lui dedicata; la sala sette, invece, fu intitolata a Domenico Silverj, importante musicista marchigiano dell'800 e noto per essere stato il primo sindaco di Tolentino, e al suo interno sono conservate le opere riguardanti la musica e i musicisti, la drammaturgia e il teatro. Le sale 9 e 10 recano al loro interno attualmente le donazioni effettuate dallo storico della letteratura italiana Giulio Natali e i numerosi volumi che trattano di Storia del Risorgimento dei fratelli Giovanni e Domenico Spadoni, che vanno a impreziosire una gi\u00e0 ampia raccolta di volumi sul tema risorgimentale, permettendo alla Biblioteca la creazione di una vera e propria stanza tematica. L'ultima sala della navata meridionale \u00e8 quella dove sono custoditi oltre 1.500 manoscritti, carteggi e incunaboli di inestimabile valore e che testimoniano ancora una volta il profondo valore storico e culturale di questa biblioteca. \nNell'ingresso da piazza Vittorio Veneto sono conservati i busti di Benedetto Cairoli, di Ercole Rosa e di Papa Gregorio XVI di Fedele Bianchini. I numerosi stemmi in pietra provengono dall'antica Fonte Maggiore. Alla raccolta archeologica dei Musei Civici appartengono il sarcofago strigliato dell'atrio e il grande dolio romano di et\u00e0 repubblicana all'ingresso della Sala Castiglioni.\nLe Raccolte.\nAttualmente la Biblioteca \u00e8 dotata di circa 400.000 volumi, che ne fanno una delle maggiori della regione. Di particolare pregio e interesse 10.000 manoscritti, poco pi\u00f9 di 300 incunaboli, oltre 4.000 edizioni del XVI secolo. Particolare segnalazione, fra i fondi a stampa, meritano oltre alle opere di interesse storico locale, le edizioni giuridiche, filosofico-naturalistiche e mediche dei secoli XVII-XVIII. Possiede inoltre una raccolta musicale e teatrale con manoscritti fra cui l'archivio della Cappella del Duomo, in deposito centinaia di libretti, manifesti, musica a stampa. Importanti collezioni di storia risorgimentale furono raccolte e donate dai fratelli Giovanni e Domenico Spadoni. Va inoltre segnalata una ricca fototeca con circa 37.000 immagini, oltre 56.000 lastre fotografiche in vetro in corso di riordino e una collezione di disegni e stampe.\nTutti i fondi antichi e di pregio sono catalogati e accessibili alla consultazione. La biblioteca fa parte del polo bibliotecario cittadino e partecipa al progetto SBN (Servizio Bibliotecario Nazionale) effettuando la catalogazione delle opere di nuova acquisizione nella rete informatizzata. Dall'aprile 2006 \u00e8 iniziato il recupero al catalogo on line anche del patrimonio librario pregresso, che fino a questo momento ha consentito il recupero di oltre 74.000 volumi. \u00c8 stata anche catalogata in Opac una parte cospicua (circa 2.000 unit\u00e0) delle foto del Fondo Balelli. Tali foto possono quindi essere ricercate per soggetto e visualizzate nel catalogo online. A disposizione del pubblico vi sono il catalogo alfabetico per autori, a schede di formato internazionale, il catalogo alfabetico per soggetti e cataloghi separati dei fondi speciali. Gli incunaboli e i manoscritti dispongono di inventari a stampa rispettivamente curati da Mario Bevilacqua e da Aldo Adversi. \nDi particolare interesse storico \u00e8 il fondo Radiciotti-Spadoni, comprendente notizie biografiche, lettere manoscritte e schedari su oltre 1.200 musicisti marchigiani, frutto del lavoro di oltre quarant'anni del musicologo Giuseppe Radiciotti. Dopo aver raggiunto una certa notoriet\u00e0 in campo musicale con la monumentale biografia di Gioacchino Rossini, egli scelse di dedicare i frutti della sua ricerca a rendere noti i nomi, le vite e le opere musicali di un elevato numero di musicisti marchigiani che ingiustamente non venivano ricordati al pari di colossi come Rossini, Spontini o Pergolesi. Inizi\u00f2, dal 1888, un minuzioso lavoro di indagine fra archivi comunali e lettere manoscritte a lui pervenute, ma davanti alla difficolt\u00e0 di trovare un editore lasci\u00f2 incompiuto il \"Dizionario dei musicisti marchigiani.\" Alla sua morte, grazie alle volont\u00e0 dell'unica figlia superstite, l'enorme raccolta di materiale per il \"Dizionario\" fu donato alla Biblioteca Mozzi-Borgetti, dove l'allora curatore e amico del Radiciotti, Giovanni Spadoni, ebbe l'onere di portare a compimento quest'importante opera, che alla fine venne addirittura ampliata arrivando a contenere oltre 1.500 biografie di musicisti marchigiani, tutte catalogate e ordinate in ordine alfabetico. \nProgetti.\nLa Biblioteca comunale Mozzi-Borgetti fa parte della rete nazionale Nati per Leggere dal 2010.\nDal 2012 \u00e8 promotrice e capofila della realizzazione dello stesso progetto in ambito provinciale tramite un protocollo d\u2019intesa denominato \u201cLeggere \u00e8 familiare\u201d a cui hanno aderito i rappresentanti regionali dell\u2019AIB - Associazione Italiana Biblioteche, dell\u2019ACP - Associazione Culturale Pediatri, la FINP - Federazione Nazionale dei medici pediatri, l\u2019ASUR Marche Area vasta 3, il Collegio provinciale delle Ostetriche, l\u2019Universit\u00e0 degli Studi di Macerata e la Rete delle biblioteche scolastiche della provincia di Macerata. \nL\u2019attivit\u00e0 svolta in ambito provinciale, a partire dal 2012, ha visto coinvolti, oltre ai soggetti firmatari del protocollo, varie biblioteche pubbliche e private, associazioni, asili nido e altri soggetti privati, fino alla coprire il territorio di un numero complessivo di 22 Comuni.\nNel 2016 il progetto NpL \u201cLeggere \u00e8 familiare\u201d \u00e8 risultato il vincitore del Premio Nazionale Nati per Leggere nella sezione Rete di Libri tra i progetti esordienti, premiato al Salone del Libro di Torino con la motivazione: \u201cIn breve tempo sono riusciti a creare una rete ampia e articolata che coinvolge molti comuni e comprende le componenti pediatriche e sanitarie e tutte le aree previste dal programma Nati per Leggere\u201d."}
{"id": "847461", "revid": "181699", "url": "https://it.wikipedia.org/wiki?curid=847461", "title": "Ordinanza di pagamento delle somme non contestate", "text": "L'ordinanza di pagamento delle somme non contestate \u00e8 stata introdotta in Italia dalla legge 353/1990 con il nuovo art.186 bis . \u00c8 un'ordinanza di natura provvisoria.\nDalla norma emerge che tale ordinanza non pu\u00f2 essere pronunciata prima della regolare costituzione della parte debitrice. Emerge, inoltre, che la mancata contestazione non pu\u00f2 essere desunta dalla contumacia o da atteggiamenti che non derivano da quello difensivo. Ci deve essere, insomma, una consapevole rinuncia a contestare.\nLa natura anticipatoria e provvisoria del provvedimento \u00e8 resa chiara dal fatto che \u00e8 soggetta alla disciplina delle ordinanze revocabili e dal fatto che \u00e8 emanabile soltanto prima della precisazione delle conclusioni.\nL'ordinanza in questione \u00e8 un titolo esecutivo e conserva l'efficacia con l'estinzione del processo"}
{"id": "847467", "revid": "1781667", "url": "https://it.wikipedia.org/wiki?curid=847467", "title": "Rokytov", "text": "Rokytov (in ungherese \"Rok\u00edt\u00f3\", in tedesco \"Reicholdsdorf\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1295. All'epoca vigeva nella localit\u00e0 il diritto germanico. Nel 1414 entr\u00f2 a far parte dei possedimenti della Signoria di Makovica. \nIl nome del villaggio deriva dalla parola slovacca \u201crak\u201d cio\u00e8 granchio."}
{"id": "847469", "revid": "339392", "url": "https://it.wikipedia.org/wiki?curid=847469", "title": "Mauro Caff\u00e8 S.p.A", "text": ""}
{"id": "847472", "revid": "1632387", "url": "https://it.wikipedia.org/wiki?curid=847472", "title": "Joan Jett", "text": "La carriera di Joan Jett ebbe inizio nel 1975 quando fond\u00f2 le Runaways, una rock band femminile gestita dal manager Kim Fowley, il quale lanci\u00f2 le cinque ragazze verso il successo internazionale. Fu dopo lo scioglimento delle Runaways che la Jett, e parallelamente la sua collega Lita Ford, intrapresero la carriera solista, ottenendo entrambe un buon successo durante tutti gli anni ottanta. La Jett in particolare venne conosciuta grazie al successo globale ottenuto dalla hit \"I Love Rock 'n' Roll\", cover dei The Arrows tratta dal disco omonimo (1981), che sar\u00e0 riconosciuto in assoluto come il suo brano pi\u00f9 famoso, riproposto in seguito da altri artisti come Britney Spears, 5ive e Miley Cyrus.\nDurante la prima fase della sua carriera, la Jett era solita pubblicare dischi composti in buona parte da cover di artisti rock &amp; roll degli Cinquanta e Sessanta: la sua musica era particolarmente influenzata dall'hard rock, dal glam rock e dal punk rock. Fu in seguito, a partire dai primi anni novanta, che l'artista divenne fonte d'ispirazione per quella schiera di band al femminile rappresentatrici delle scene alternative rock, riot grrrl e grunge.\nDa qui ebbero inizio diverse collaborazioni con alcuni gruppi e personaggi del movimento come L7, Bikini Kill, Circus Lupus e Babes in Toyland. Tuttavia la sua carriera sub\u00ec un calo dopo questo ritorno di fiamma, sparendo dalla scena musicale per diversi anni. Joan \u00e8 tornata sulle scene poi nel 2006 con la pubblicazione dell'ultimo album \"Sinner\" (2006), dove torna ad indirizzarsi sul rock degli esordi con sfumature pi\u00f9 moderne.\nBiografia.\nJoan Jett nacque a Wynnewood, nei sobborghi di Filadelfia (Pennsylvania) con il nome di Joan Marie Larkin. Si ricolloc\u00f2 poi a Rockville (Maryland) nel 1967 all'et\u00e0 di 9 anni, ma lasci\u00f2 il Maryland a 12 anni, spostandosi a Los Angeles, California con la sua famiglia. A 15 anni fond\u00f2 il suo primo gruppo, una all-female band con il quale cominci\u00f2 ad esibirsi attorno alla zona. Kim Fowley, produttore discografico di Los Angeles, scopr\u00ec la band ad uno dei loro concerti e divenne loro manager; presto il gruppo venne rinominato The Runaways e si assicur\u00f2 un contratto con la major Mercury Records.\nLa band realizz\u00f2 tre album durante la carriera, ma non ottenne mai un rilevante successo commerciale negli Stati Uniti, al contrario riuscirono a guadagnarsi una ottima schiera di fan in Giappone; il gruppo divenne popolare nel circuito di Los Angeles nella scena hard rock e punk rock. Ci\u00f2 port\u00f2 la Jett a produrre il primo full-length della punk rock band The Germs, intitolato \"(GI)\", nel 1979. Le Runaways si sciolsero prematuramente nella primavera del 1979 e Joan si spost\u00f2 a New York per dare inizio alla carriera solista.\nAnni ottanta: Carriera solista.\nCon l'ausilio del produttore/manager Kenny Laguna, Joan realizz\u00f2 negli States il primo album omonimo nel 1980, senza suscitare l'interessamento da parte di alcuna etichetta. Questo primo lavoro era composto da un rock &amp; roll pi\u00f9 tradizionale, con influenze punk rock e glam rock, mantenendo comunque l'atteggiamento ribelle degli esordi nella all-female band. Il disco, composto in gran parte da cover, ottenne ottime vendite per essere un prodotto indipendente, e subito la Boardwalk Records si present\u00f2 come interessata per un contratto discografico. La label ristamp\u00f2 il disco sotto il nome di \"Bad Reputation\", e presto ottenne la 51\u00aa posizione nelle classifiche statunitensi. Tra i vari session player coinvolti nelle sessioni del disco, figuravano anche gli ex membri dei Sex Pistols Steve Jones e Paul Cook, che suonarono nel brano \"You Don't Own Me\" (cover di Lesley Gore).\nLa Jett a questo punto decise di comporre una vera e propria band, che nomin\u00f2 the Blackhearts, poco prima di passare alle registrazioni del secondo album. I Blackhearts erano composti dal chitarrista Ricky Byrd, il bassista Gary Ryan, ed il batterista Lee Crystal. Pubblicato verso la fine del 1981, l'album \"I Love Rock 'n Roll (album)\" divenne il suo pi\u00f9 grande successo, permettendo all'artista di entrare nella Top 10 statunitense e guadagnare il platino. Il singolo omonimo estratto dal disco, era originariamente una cover dei Arrows del 1975, e la versione della Jett ottenne un enorme successo, rimanendo per 7 settimane alla posizione n. 1 nella primavera del 1982. Il singolo successivo, la cover di Tommy James &amp; the Shondells \"Crimson and Clover\", entr\u00f2 anch'esso nella top 10; mentre il terzo singolo, la cover di Gary Glitter \"Do You Wanna Touch Me (Oh Yeah)\", tratta dal primo disco, \"Bad Reputation\", si piazz\u00f2 alla 20\u00aa posizione nell'estate 1982. L'etichetta spinse ad includere all'interno dell'album la canzone natalizia \"Little Drummer Boy\", che sostitu\u00ec il brano \"\"Oh Woe Is Me\" (quest'ultimo verr\u00e0 incluso nel disco solo nella versione rimasterizzata).\nIl terzo disco, intitolato semplicemente \"Album\", venne realizzato nel 1983, ed ottenne il disco d'oro spinto dalle hit \"Fake Friends\" e \"Everyday People\" (cover degli Sly &amp; the Family Stone), che entrarono nella Top 40. Nel 1984 vide la luce il quarto album dal titolo di \"Glorious Results Of A Mispent Youth\", che venne pubblicato in Spagna con il nome di \"I Need Someone\". Questo album, conteneva tra le varie cover, anche una delle hit pi\u00f9 famose pubblicate delle Runaways, ovvero \"Cherry Bomb\", tuttavia non ottenne particolari riscontri commerciali. Durante questo periodo l'artista fece causa al giornale Playboy a causa della pubblicazione di alcune foto nel quale pare fosse stata ripresa nuda in una vasca da bagno. La Jett poi ritir\u00f2 la causa dopo che venne rivelato che la ragazza in questione era in realt\u00e0 un'altra ex componente Runaways, la bassista Laurie MaCallister.\nJoan partecip\u00f2 anche alla colonna sonora del film \"Toccato!\" (1985) con il brano \"Gotcha Where I Want Ya\". Il quinto album \"Good Music\", pubblicato nel 1986, vedeva numerosi ospiti contribuire alle sessioni. Il disco includeva la cover dei Beach Boys \"Fun, Fun, Fun\", nel quale parteciparono come coristi i Beach Boys stessi. Tra le altre cover figuravano \"You Got Me Floatin\"' di Jimi Hendrix e \"Roadrunner\" di Jonathan Richman. Mentre anche questo disco non venne particolarmente preso in considerazione, la Jett ottenne il suo primo ruolo di attrice nel film \"La luce del giorno\" (titolo originale \"Light Of Day\") con Michael J. Fox nel 1987. La title track, scritta da Bruce Springsteen, entr\u00f2 nella Top 40 a seguito dei buoni riscontri del film.\nDopo questa serie di album passati quasi inosservati, Joan non ottenne un'altra posizione nella Top Ten fino al 1988, quando il brano \"I Hate Myself for Loving You\", estratto dal disco \"Up Your Alley\", riusc\u00ec a scalare le classifiche piazzandosi alla 8\u00aa posizione; \"Up Your Alley\" divenne il suo secondo disco ad ottenere il platino. In occasione delle nuove sessioni di quest'ultimo lavoro, la sezione ritmica venne aggiornata con il bassista Kasim Sulton ed il batterista Thommy Price (quest'ultimo, gi\u00e0 membro degli Atomic Playboys di Steve Stevens). Inoltre, tra gli ospiti figurava l'ex chitarrista dei Rolling Stones Mick Taylor, accreditato nella traccia d'apertura \"I Hate Myself For Loving You\", scritta in collaborazione con il noto produttore/songwriter Desmond Child, che entr\u00f2 nella Top Ten statunitense.\nAnche il singolo successivo, \"Little Liar\" ottenne buoni riscontri, entrando nella TOP 20 e contribuendo alla popolarit\u00e0 \"Up Your Alley\" che super\u00f2 il milione di copie. La notiamo nel 1986 come ospite nel disco \"The Final Frontier\" del gruppo heavy metal dei Keel, nel brano delle Bangles \"Hazy Shade Of Winter\" (cover dei Simon and Garfunkel) nel 1987, e nel disco \"Discipline\" del noto produttore Desmond Child nel 1990. Inoltre contribu\u00ec alla composizione del famoso brano \"House Of Fire\" di Alice Cooper, contenuto nell'album \"Trash\" (1989).\nAnni Novanta.\nJoan Jett si ripresent\u00f2 nel 1990, anno della pubblicazione del cover album \"The Hit List\" che ottenne la 36\u00aa posizione. Curiosamente, per la prima e unica volta i Blackhearts non vennero accreditati nel titolo di un disco di Joan Jett dopo la formazione della band, nonostante il gruppo partecipi comunque alle incisioni delle tracce. L'anno successivo, vide la luce l'ottavo album in studio, \"Notorious\", che per\u00f2 fall\u00ec nelle vendite. Nel 1993, viene pubblicata la raccolta \"Flashback\", che includeva pezzi rari dei primi anni. La Jett poi recit\u00f2 il ruolo di Felicia Martins nella serie TV \"Highlander\".\nProprio attorno ai primi anni novanta, una nuova generazione di rocker al femminile esplose cavalcando l'ondata grunge e alternative rock che si propagava all'inizio del decennio, grazie a gruppi come le L7 o le Bikini Kill, che citarono la Jett e le Runaways come fonte di ispirazione. Joan venne presto coinvolta nella scena, contribuendo alla produzione di materiale di band come i Circus Lupus e Bikini Kill. Come conseguenza, il suo nuovo album \"Pure and Simple\" ricevette molti pi\u00f9 elogi di ogni suo altro album dai met\u00e0 anni ottanta. Le sonorit\u00e0 del disco vedevano nuovamente la Jett ricalcare il classico stile rock &amp; roll, aggiornando la formazione con il chitarrista Tony Bruno (ex Danger Danger, Saraya), il bassista Kenny Aaronson (ex Dust, Rick Derringer) e Thommy Price (ex Blue \u00d6yster Cult, Scandal, Atomic Playboys, Adam Bomb) alla batteria, con il contributo di diversi ospiti come Kathleen Hanna delle Bikini Kill, Kat Bjelland delle Babes in Toyland, Mike Howe e John Marshall dei Metal Church e Donita Sparks e Jennifer Finch delle L7.\nAlcune tracce erano state composte in collaborazione con i songwriter da classifica Jim Vallance e Desmond Child. La versione audio cassetta del disco presentava in aggiunta la traccia \"Hostility\", composta con la collaborazione di Donita Sparks, mentre la versione in vinile conteneva un'ulteriore traccia, \"Here To Stay\" scritta e suonata con in contributo di Kat Bjelland delle Babes in Toyland. Nel 1995, la Jett form\u00f2 un gruppo chiamato Evil Stig con i rimanenti membri dei The Gits, una punk rock band di Seattle, la cui cantante, Mia Zapata, era stata stuprata e uccisa nel 1993. Con questo progetto registr\u00f2 un live album omonimo. Nel 1997 venne pubblicata la raccolta \"Fit To Be Tied\" conteneva al suo interno anche la traccia inedita \"World Of Denial\". La punk band del New Jersey Electric Frankenstein reinterpret\u00f2 \"Bad Reputation\" che incluse nel loro album \"Sod The Odds!\".\nLa Jett partecip\u00f2 nel 1998 ad un tribute album di Iggy Pop chiamato \"We Will Fall: The Iggy Pop Tribute\", con i brani \"Real Wild Child\" e \"I Wanna Be Your Dog\", quest'ultimo in versione live. Quest'ultimo brano inoltre che era gi\u00e0 stato proposto nel disco \"Up Your Alley\" (1988). Nel 1998 la boyband britannica dei 5ive campion\u00f2 la base del brano \"I Love Rock 'n' Roll\" nella versione di Joan Jett cantando sulla base un testo differente intitolandolo \"Everybody Get Up\". Dal 1999, il chitarrista Doug Cangialosi sostitu\u00ec Tony Bruno nei The Blackhearts in occasione nelle sessioni del disco \"Fetish\". In questo periodo Joan si ras\u00f2 la testa inizi\u00f2 ad orientarsi su tematiche bondage.\nAnni 2000.\nCon l'inizio del nuovo millennio emersero alcune voci sulla reunion delle Runaways. Tuttavia gli ex membri non acconsentirono ad aderire al progetto. La traccia \"Bad Reputation\" venne riproposta dagli Halfcocked ed inclusa nella colonna sonora del film di animazione \"Shrek\" nel 2001. Lo stesso anno la cantante ottenne ulteriore pubblicit\u00e0 quando Britney Spears riprese il brano \"I Love Rock 'n' Roll\", incluso nel suo disco \"Britney\", che lanci\u00f2 come singolo l'anno successivo. Sempre nel 2001, Joan partecipa al tribute album dei Twisted Sister \"\", con il brano \"We're Not Gonna Take It\".\nLe date live negli States nell'estate 2004 videro come turnista l'ex bassista degli Hanoi Rocks Sam Yaffa. Mentre nel 2005 il ruolo di bassista venne assegnato a David Zablidowsky, noto per aver suonato con i Trans Siberian Orchestra. Nel 2004 la cantante pubblica \"NAKED\", diffuso per\u00f2 solo in Giappone, che segna il ritorn\u00f2 alle sonorit\u00e0 punk. Lo stesso anno partecipa ad un concerto tributo ai Ramones (immortalato nel film-documentario \"\") per il trentesimo anniversario della fondazione della band, insieme a Henry Rollins dei Black Flag, Steve Jones dei Sex Pistols, Tim Armstrong dei Rancid, Brett Gurewitz dei Bad Religion ed altri ancora.\nNel 2006, una versione aggiornata dell'album \"NAKED\", ribattezzata \"Sinner\", viene pubblicata sul mercato internazionale con l'aggiunta di quattro brani. Da questo disco verr\u00e0 estratto come singolo \"A.C.D.C.\", una cover degli Sweet, al quale videoclip partecip\u00f2 Carmen Electra. I tour in ottobre e novembre vedranno il gruppo al fianco degli Eagles of Death Metal. Nel tour di Avril Lavigne del 2008 viene proiettato un video-montaggio di tutti i video musicali della cantante con in sottofondo \"Bad Reputation\" cantata da Avril stessa. Successivamente il video \u00e8 stato incluso nel DVD \"The Best Damn Tour - Live in Toronto\".\nIl 19 giugno 2010 apre il concerto dei Green Day al Wembley Stadium di Londra.\nNel 2014 suona e canta \"Smells Like Teen Spirit\" durante l'introduzione dei Nirvana nella Rock and Roll Hall of Fame.\nIl 18 aprile 2015 Joan Jett &amp; The Blackhearts vengono introdotti nella lista dei performer della Rock and Roll Hall of Fame, insieme allo scomparso Lou Reed, i Green Day, Bill Withers, Stevie Ray Vaughan and Double Trouble e la Paul Butterfield Blues Band.\n\u00c8 vegetariana ed ha accettato di essere testimonial della campagna PETA in favore del vegetarismo, con un video in cui spiega che tutti dovrebbero smettere di mangiare carne per il bene degli animali e del pianeta. Nell'estate del 2009 \u00e8 stato girato un film dedicato al vecchio gruppo di Joan Jett, le Runaways, intitolato proprio \"The Runaways\", uscito nelle sale nel 2010. Alcune delle attrici coinvolte nella realizzazione della pellicola sono Kristen Stewart (nei panni di Joan Jett) e Dakota Fanning.\nNel 2015 collabora con la \"Happy Hippie Foundation\", suonando con artisti come Miley Cyrus, Melanie Safka e Laura Jane Grace allo scopo di produrre video di collaborazioni musicali, tutte con la stessa tematica, e rendere queste ultime le portavoce della fondazione stessa.\nViene considerata una delle migliori rappresentanti del punk rock.\nVita privata.\nJoan ha costantemente rifiutato di confermare o negare le voci che la vedevano come lesbica o bisessuale. In un'intervista nel 1994 con il magazine Out afferm\u00f2: \u00ab\"I'm not saying no, I'm not saying yes, I'm saying believe what you want. Assume away\u2014go ahead.\"\u00bb (\"Non sto dicendo di no, non sto dicendo di s\u00ec, sto dicendo credete in quello che volete. Prendete una decisione e andate avanti\"). Nel 2006, ha smentito i pettegolezzi che la vedevano come apertamente lesbica, ribadendo: \u00ab\"I never made any kind of statement about my personal life on any level. I never made any proclamations. So I don't know where people are getting that from.\"\u00bb (\"Non ho mai rilasciato dichiarazioni di nessun tipo riguardanti la mia vita privata. Quindi non so dove la gente l'abbia sentito\").\nJett ha appoggiato Howard Dean nelle elezioni presidenziali negli Stati Uniti d'America del 2004, data la sua posizione alla Guerra in Iraq. \u00c8 stata vegetariana per oltre 20 anni supportando sia PETA che Farm Sanctuary.\nJett divenne vegetariana al fronte del suo amore per gli animali. Dopo aver abbracciato il vegetarianismo, apprese dell'impatto ambientale causato dall'allevamento intensivo, e divenne sostenitrice del vegetarianismo e del veganismo."}
{"id": "847473", "revid": "110157", "url": "https://it.wikipedia.org/wiki?curid=847473", "title": "Centro di scienze naturali", "text": "Il Centro di scienze naturali, posto alle pendici del Monteferrato nella zona di Galceti, \u00e8 una fondazione del Comune di Prato.\nQuesta fondazione \u00e8 costituita dal museo composto da 750 metri quadri di sale con raccolte di uccelli, mammiferi, pesci, rettili, insetti, conchiglie, minerali, rocce, erbari, reperti archeologici e paletnologici e da un parco ambientale con animali in libert\u00e0.\nParco.\nIl parco ha una estensione di 16 ettari, situato nel cuore dell'area protetta del Monteferrato, con un giardino botanico dove possono essere osservate le numerose specie vegetali caratteristiche del pratese, comprese quelle che vivono sulle tipiche rocce di serpentino. Il parco ospita inoltre molti animali selvatici come cervi, daini, caprioli, cinghiali e molti anatidi che rimangono spontaneamente in questo parco.\nIl parco, costituito da una pineta di pino marittimo, \u00e8 attraversato da una rete di sentieri che permettono al visitatore di osservare sia gli animali in libert\u00e0 sia quelli nei recinti. Una delle principali attivit\u00e0 del Centro \u00e8 quello della cura, del riadattamento e del reinserimento degli animali selvatici nel loro ambiente naturale. All'interno del parco si trovano due laghetti per la sosta e la nidificazione degli animali acquatici. Tra gli animali ospitati si annoverano: falchi, aironi, pavoni, cervi, daini, cinghiali e caprioli. Tra gli animali recintati scimmie e serpenti.\nMuseo.\nIl museo, con i suoi 750 m\u00b2 di sale espositive, ha una collezione che comprende tutte le branche delle scienze naturali, con esempi di flora e fauna presenti anche all'interno del parco.\nUna sezione \u00e8 dedicata ai reperti, come chopper, raschiatoi, frecce neolitiche, che testimoniano la presenza di insediamenti umani nella zona di Prato fino dal paleolitico ritrovati proprio all'interno del parco. Vi sono inoltre resti dell'et\u00e0 del bronzo ed etruschi. \nRettilario.\nNel 2014 \u00e8 stato allestito un rettilario all'interno della zona chiusa del Centro, che ospita in teche varie specie di serpenti, sauri, anfibi, insetti e Aracnidi.\nBiblioteca.\nLa biblioteca raccoglie materiale prevalentemente legato all'attivit\u00e0 di salvaguardia e tutela a cui il Centro \u00e8 preposto, di argomento ecologico e naturalistico, che spaziano dalla botanica alla geologia, dalla biologia alla zoologia, dal problema della crescita industriale a quello dello sviluppo sostenibile, oltre ad un ampio fondo di carte topografiche e una sezione sulla legislazione legata all'ambiente.\nDi rilevante importanza \u00e8 la notevole documentazione riguardante Prato e il suo territorio. \nUna parte della biblioteca \u00e8 riservata ai giovani ed ai ragazzi.\nRiviste specializzate italiane e straniere completano il patrimonio della biblioteca.\nDirezione.\nAttualmente la Fondazione PARSEC, che gestisce il Museo di scienze planetarie, l'Istituto Geofisico Toscano si occupa anche di questo ente."}
{"id": "847476", "revid": "767487", "url": "https://it.wikipedia.org/wiki?curid=847476", "title": "Richvald", "text": "Richvald (in ungherese \"Erd\u0151v\u00e1g\u00e1s\", in tedesco \"Reichwald\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio venne fondato nel 1335 da coloni tedeschi. All'epoca apparteneva alla Signoria di Kobyly. Nel 1427 pass\u00f2 ai Per\u00e9ny, e successivamente, nel XVI secolo agli Szapolyai e ai Baran\u00f3. Nel XIX secolo appartenne alla citt\u00e0 di Bardejov.\nIl suo nome in tedesco significa \u201cselva imperiale\u201d."}
{"id": "847479", "revid": "580197", "url": "https://it.wikipedia.org/wiki?curid=847479", "title": "Grande Area di Tokyo", "text": "La Grande Area di Tokyo (o \"Greater Tokyo Area\" in inglese, \u9996\u90fd\u570f \"Shuto-ken\" in giapponese) \u00e8 una grande area metropolitana situata in Giappone e comprendente le prefetture di Chiba, di Kanagawa, di Saitama e di Tokyo; quest'ultima \u00e8 anche il centro dell'area. Quest'area da sola detiene un PIL di miliardi di $, il pi\u00f9 alto tra tutte le aree metropolitane mondiali.\n\u00c8 la pi\u00f9 popolata area metropolitana del mondo, con abitanti nel 2007, e copre un'area di circa , estesa circa quanto la Campania, ma con popolazione sei volte maggiore.\nCitt\u00e0.\nAltre citt\u00e0 fuori da Tokyo.\nLe principali citt\u00e0 fuori da Tokyo della Grande Area di Tokyo sono:\nAltre citt\u00e0 sono:\nFonte: stat.go.jp census 2005"}
{"id": "847480", "revid": "768068", "url": "https://it.wikipedia.org/wiki?curid=847480", "title": "Fagotto", "text": "Il fagotto \u00e8 uno strumento musicale a fiato ad ancia doppia, le cui ance, due pezzi di canna comune (Arundo donax) lavorati e legati tra di loro, sono posizionati uno sopra l\u2019altro. Il fagotto appartiene al gruppo dei legni.\nIl nome \"fagotto\" deriva dalla forma che esso aveva in origine, simile a quella di un mantice a soffietto che immetteva l'aria in due tubi affiancati. Il musicista che lo suona \u00e8 detto fagottista.\nStruttura.\n\u00c8 composto da un tubo conico lungo circa ripiegato su s\u00e9 stesso a forma di \"U\" e ricavato in tre diversi segmenti e un padiglione, da altrettanti masselli di legno (pero, acero, palissandro, ebano e altri): i segmenti esterni sono innestati su quello mediano, detto \"piede\" o \"stivale\", costituito da un blocco a sezione ovale nel quale sono ricavati due tratti di tubo paralleli, uno ascendente e l'altro discendente, congiunti da un accordo a gomito (\"culatta\") all'estremit\u00e0 inferiore.\nHa l'imboccatura ad ancia doppia e un sistema di chiavi e 5 fori.\nL'ancia \u00e8 inserita su un cannello metallico ritorto innestato nel segmento iniziale chiamato \"esse\". I fori sono scavati con andamento obliquo, in modo da raggiungere la colonna d'aria contenuta nel tubo in punti tra loro pi\u00f9 distanziati di quanto non siano le aperture esterne, adeguate all'estensione delle dita di una mano.\nDel fagotto esiste inoltre una versione il cui canneggio \u00e8 lungo il doppio, in modo da produrre suoni pi\u00f9 bassi di un'ottava; questo strumento si chiama controfagotto.\nStoria.\nL'evoluzione tecnica dello strumento si deve soprattutto alla casa produttrice tedesca Heckel, che lo arricchisce con chiavette e fori non presenti fino alla met\u00e0 del XIX secolo. Le sue origini sono da riferire alla dulciana (detta anche dolciana), strumento rinascimentale costruito in taglie dal soprano al basso. Il basso ebbe particolare fortuna e venne usato anche in funzione solista in grandi e piccole formazioni durante tutto il XVII secolo. La dulciana si evolve e divenne un fagotto grazie alle sperimentazioni che avvengono soprattutto in Francia.\nDa un punto di vista storico fino alla met\u00e0 dell'800 si identificano due tipi di fagotto: il fagotto barocco e il fagotto classico. Dalla fine dell'800 si delineano due tendenze di costruzione essenziali: il sistema tedesco Heckel, utilizzato ormai in tutto il mondo e il sistema francese Buffet Crampon, oggi utilizzato solitamente dall'orchestra dell'Op\u00e9ra di Parigi e raramente nel resto del mondo.\nUtilizzo.\nIl timbro del suono del fagotto, frutto della corposit\u00e0 del legno che lo compone e della peculiarit\u00e0 dell\u2019ancia doppia, \u00e8 particolare, pieno e scuro. \n\u00c8 uno strumento fondamentale in orchestra, sia come basso che come solista. Viene usato nella musica barocca, nella musica classica dell\u2019Ottocento, nella musica europea e nella musica contemporanea. Strumento dalle notevoli capacit\u00e0 musicali, in grado di estendersi per tre ottave e mezzo, il fagotto fu grandemente utilizzato dal periodo barocco; Vivaldi, ad esempio, compose ben trentanove concerti per questo strumento. \nIl periodo classico fu contrassegnato da un forte utilizzo del fagotto come strumento solista, da autori quali Mozart, Hummel, Franz Danzi, Johann Baptist Vanhal, solo per citarne alcuni. Weber, Saint-Sa\u00ebns ed Edward Elgar lo utilizzano in periodo romantico per sonate e romanze.\nCelebri sono i passi della sinfonia n. 4 di Beethoven, della sinfonia n. 9 di Shostakovich, di \"Sheherazade\" di Rimskij-Korsakov, della sinfonia n. 4 di \u010cajkovskij, di \"Pierino e il lupo\" di Prokofiev, de \"L'apprenti sorcier\" di Paul Dukas, del \"Bol\u00e9ro\" di Ravel e della \"Sagra della Primavera\" di Stravinskij. In ambito operistico apprezziamo invece il fagotto nella celebre aria \"Una furtiva lagrima\" dell\"Elisir d'Amore\" di Gaetano Donizetti, ma anche nelle \"Nozze di Figaro\" di Mozart e nel \"Peer Gynt\" (Nell'antro del re della montagna) di Edvard Grieg.\nIl suo utilizzo \u00e8 normalmente associato alla musica classica, ma esistono eccezioni. Un esempio celebre nella musica popolare brasiliana \u00e8 il solo di fagotto\nnella canzone \"Preciso me encontrar\" di Cartola.\nNotazione ed estensione.\nIl fagotto \u00e8 uno strumento \"tagliato\" in Do, quindi non traspositore (note scritte ed eseguite coincidono). \nDato il suo registro grave, il fagotto legge in chiave di basso (di Fa) e in chiave di tenore (di Do) soprattutto nel registro medio-acuto. Molto raramente lo strumento legge in chiave di violino (di Sol), ovvero solo quando si raggiungono le note del suo registro estremo nell'acuto. \nIl fagotto ha un'ampia estensione che parte dal Si\u266d0 nel grave fino al Mi4 nell'acuto.\nQuest'ultima nota \u00e8 normalmente la pi\u00f9 acuta richiesta dallo strumento e la possiamo trovare in pezzi solistici o in altre composizioni come il \"Concerto per pianoforte e orchestra in sol maggiore\" di Maurice Ravel. \nNonostante questa sia l'estensione standard dello strumento, non \u00e8 difficile incontrare in determinate composizioni note che superano questi limiti.\nNel registro grave lo strumento, tramite un'apposita prolunga della campana, pu\u00f2 raggiungere anche il La0; possiamo trovare questa nota in alcune composizioni di Gustav Mahler, Carl Nielsen, Richard Strauss ecc. \nNel registro acuto invece, tramite l'aggiunta di ulteriori chiavi e l'uso di specifiche posizioni, si possono raggiungere note come il Sol4. Queste note sono presenti normalmente solo in ambito solistico di tipo contemporaneo."}
{"id": "847482", "revid": "88740", "url": "https://it.wikipedia.org/wiki?curid=847482", "title": "Vancouver Canucks", "text": "I Vancouver Canucks sono una squadra canadese di hockey su ghiaccio con sede a Vancouver (Columbia Britannica), che gioca nella National Hockey League, la lega professionistica nordamericana. I Canucks sono inseriti nella Pacific Division della Western Conference. Giocano le partite casalinghe alla Rogers Arena (precedentemente nota come General Motors Place) che ha una capienza di 18\u00a0910 spettatori.\nI Canucks hanno aderito alla NHL nel 1970. Nella loro storia hanno raggiunto per tre volte le finali della Stanley Cup, senza mai riuscire a vincerle (venendo sconfitti dai New York Islanders nel 1982, dai New York Rangers nel 1994 e dai Boston Bruins nel 2011). I Canucks hanno vinto per nove volte la loro Division.\nSociet\u00e0.\nProprietari.\nIl proprietario iniziale dei Canucks era il gruppo Medicor di Tom Scallen. Nel 1974 la Medicor group vendette la squadra a Frank Griffiths. Dal 1988 al 1997, i Vancouver Canucks furono di propriet\u00e0 dell'imprenditore e filantropo Arthur Griffiths, che aveva ereditato la propriet\u00e0 da suo padre Frank. Griffiths vendette la sua partecipazione di maggioranza dei Canucks dopo una sovra estensione delle sue risorse per cercare di costruire il GM Place (attualmente conosciuto come Rogers Arena). Di conseguenza, la sua quota di maggioranza fu acquistata dal miliardario americano John McCaw Jr..\nNel novembre 2004, l'Aquilini Investment Group, guidato da Francesco Aquilini, ha acquistato una quota del 50% dell'Orca Bay Sports &amp; Entertainment (proprietaria dei Canucks e della Rogers Arena) di John McCaw, Jr. L'8 novembre 2006, Aquilini, assieme ai suoi fratelli Roberto e Paolo, ha acquistato il restante 50% dei Vancouver Canucks e della Rogers Arena.\nNome, colori e simbolo.\n\"Canucks\" \u00e8 un termine \"slang\" che significa \"Canadesi\", al pari di \"Yankees\" per gli statunitensi.\nIl team ha cambiato nel corso della sua storia 13 differenti loghi e maglie. L'ultimo logo indossato, in ordine cronologico (1997), \u00e8 rappresentato da un'orca in stile Haida che, rompendo un blocco di ghiaccio, forma una C stilizzata. Attualmente (dal 2007) la C stilizzata \u00e8 rimasta invariata nella forma ma non nei colori, visto che il blu del ghiaccio \u00e8 stato sostituito con il bianco mentre il rosso delle rifiniture \u00e8 stato sostituito con il blu.\nStadio.\nI Canucks giocano le partite casalinghe alla Rogers Arena. \nLo stadio \u00e8 stato inaugurato nel 1995 con il nome di General Motors Place e pu\u00f2 ospitare fino a 18\u00a0910 spettatori per le partite dei Canucks. \nLa Rogers Arena \u00e8 stata anche sede dell'hockey su ghiaccio durante i Giochi olimpici invernali del 2010. \nL'arena \u00e8 di propriet\u00e0 e finanziata dalla Canucks Sports &amp; Entertainment.\nPrima di trasferirsi alla Rogers Arena, i Canucks hanno giocato per 25 anni le loro partite casalinghe al Pacific Coliseum di Hastings Park. Attualmente lo stadio ha una capacit\u00e0 di 16\u00a0281 spettatori per le partite di hockey su ghiaccio, anche se la capacit\u00e0 alla sua apertura era di sole 15\u00a0713. \nDurante le Olimpiadi del 2010, \u00e8 stato la sede per il pattinaggio artistico e dello short track. \nOggi il Pacific Coliseum \u00e8 la casa dei Vancouver Giants squadra che milita nella lega giovanile Western Hockey League.\nFranchigie affiliate.\nDi seguito la lista delle varie franchigie affiliate con i Canucks.\nGiocatori.\nDalla prima stagione (1970-71), in cui la franchigia entro a far parte della NHL, a oggi ci sono stati 55 portieri e 484 giocatori (attaccanti e difensori) che hanno vestio la maglia dei Canucks per almeno una partita di regular season o di playoffs.\nCapitani.\nQui trovate la lista di tutti i giocatori che hanno avuto l'onore e l'onere di essere nominati Capitano dei Canucks. Questa lista comprende solo i giocatori che hanno svolto questo ruolo da quando la squadra \u00e8 entrata nella NHL, quindi solo dal 1970.\nPrime scelte al Draft.\nQui di seguito tutte le scelte effettuate al primo turno del NHL Entry Draft.\nAllenatori.\nSono 18 gli allenatori ad avere avuto la conduzione tecnica dei Vancouver Canucks; qui sotto trovate lista dei loro nomi; questa lista comprende solo gli allenatori che hanno svolto questo ruolo da quando la squadra \u00e8 entrata nella NHL, quindi solo a partire dal 1970."}
{"id": "847483", "revid": "53508", "url": "https://it.wikipedia.org/wiki?curid=847483", "title": "Leggi di Burgos", "text": "Le Leggi di Burgos (in spagnolo \"Leyes de Burgos\") od Ordinanze per il trattamento degli Indios (in spagnolo \"Ordenanzas para el tratamiento de los Indios\") sono una serie di ordinanze stilate nella citt\u00e0 Castigliana di Burgos il 27 gennaio del 1512, il cui scopo era quello di mettere in regola il trattamento dei popoli nativi del Nuovo Mondo, che non era garantito dal contratto . Furono le prime leggi che la Monarchia Ispanica applic\u00f2 per organizzare la conquista del Nuovo Mondo.\nLa giunta di Burgos.\nLe ripetute denunce della condizione di schiavit\u00f9 degli indigeni da parte dei frati domenicani di Santo Domingo, in particolare l'omelia di padre Antonio de Montesinos (1511), spinsero re Ferdinando II di Aragona a riunire a Burgos una giunta di teologi, giuristi e rappresentanti dei coloni con il compito di promulgare un testo legislativo atto a regolamentare la conquista del Nuovo Mondo e il rapporto tra indigeni e conquistadores attraverso l'encomienda, un sistema feudale utilizzato in Castiglia nel Medioevo che verr\u00e0 applicato, come principio, alla conquista del Nuovo Mondo.\nLe Leggi di Burgos si possono riassumere in quattro principi:\nIl re Ferdinando il Cattolico incaric\u00f2 i due pi\u00f9 distaccati rappresentanti della giunta di scrivere il trattato: Juan L\u00f3pez de Palacios Rubios e Mat\u00edas de Paz.\nLe leggi e la loro applicazione.\nL'introduzione delle leggi era prevista in maniera graduale, cominciando dall'isola di Hispaniola per poi estendersi alle isole di Porto Rico e Giamaica, e in seguito a tutti i possedimenti. Le ordinanze legalizzarono la pratica della ripartizione dei coloni da parte degli encomenderos, stabilendo un minimo di quaranta uomini e un massimo di centocinquanta a testa.\nEra prevista anche una regolamentazione del regime di lavoro, giornata, alimentazione igiene e abitazione degli indigeni. Venne proibita agli encomenderos l'applicazione di ogni punizione agli indigeni; le donne incinte da pi\u00f9 di quattro mesi erano esenti dal lavoro.\nFu resa obbligatoria la catechesi e vietata la bigamia. Gli indigeni erano anche obbligati a costruire le loro capanne vicino alle case degli encomenderos. Si rispett\u00f2, in un certo modo, l'autorit\u00e0 dei capi trib\u00f9, i quali furono esentati dai lavori pi\u00f9 umili ed ebbero la concessione di alcuni indigeni come servitori.\nConseguenze.\nNon ci fu mai, da parte degli encomenderos, una vera applicazione delle Leggi di Burgos, e i dibattiti negli anni successivi portarono al divieto di schiavizzare gli indigeni (1531), alla promulgazione delle Leggi nuove (1542) e alla Giunta di Valladolid (1551-1552).\nCollegamenti esterni.\nParte del testo proviene da ed \u00e8 concesso in licenza GFDL."}
{"id": "847484", "revid": "767487", "url": "https://it.wikipedia.org/wiki?curid=847484", "title": "Re\u0161ov", "text": "Re\u0161ov (in ungherese \"R\u00e9s\u0151\", in tedesco \"Gr\u00fcnwald\", in ruteno \"Re\u0161iv\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nCitato per la prima volta nel 1454, appartenne alla citt\u00e0 di Bardejov."}
{"id": "847485", "revid": "1305772", "url": "https://it.wikipedia.org/wiki?curid=847485", "title": "Falchi", "text": ""}
{"id": "847486", "revid": "287204", "url": "https://it.wikipedia.org/wiki?curid=847486", "title": "Pavoni", "text": ""}
{"id": "847487", "revid": "36426", "url": "https://it.wikipedia.org/wiki?curid=847487", "title": "Daini", "text": ""}
{"id": "847488", "revid": "767487", "url": "https://it.wikipedia.org/wiki?curid=847488", "title": "Regetovka", "text": "Regetovka (in ungherese \"Regett\u0151\", in tedesco \"Sch\u00f6nberg\", in ruteno \"Regetivka\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nRegetovka si \u00e8 sviluppata come centro sciistico.\nStoria.\nCitato per la prima volta nel 1598 il villaggio appartenne fino al 1618 alla Signoria di Makovica. Secondo la leggenda venne fondato all'epoca da soldati ungheresi, tant'\u00e8 che nel 1618 veniva ancora denominato \"Ungersky Regetow\", cio\u00e8 Regetovka Ungherese. Nel XIX secolo pass\u00f2 ai nobili Erd\u0151dy."}
{"id": "847489", "revid": "367445", "url": "https://it.wikipedia.org/wiki?curid=847489", "title": "Caprioli", "text": ""}
{"id": "847490", "revid": "767487", "url": "https://it.wikipedia.org/wiki?curid=847490", "title": "Bad Bleiberg", "text": "Bad Bleiberg (fino al 1978 \"Bleiberg\", in sloveno \"Plajberk pri Beljaku\") \u00e8 un comune austriaco di 2 333 abitanti nel distretto di Villach-Land, in Carinzia; ha lo status di comune mercato (\"Marktgemeinde\"). Si trova a ovest di Villaco, nella valle del Wei\u00dfenbach, .\nGeologia.\nL'area geografica intorno a Bad Bleiberg ha storicamente sempre avuto una vocazione mineraria, a tal punto che, il simbolo stesso della miniera con due martelli incrociati \u00e8 pure presente nello stemma del Comune. Il Distretto minerario di Bad Bleiberg \u00e8 costituito da depositi di piombo e zinco, dalla cui ossidazione secondaria si generano i minerali di interesse industriale. La mineralizzazione utile \u00e8 di tipo baritico a piombo e zinco e i minerali pi\u00f9 comuni che si rinvengono sono prevalentemente calcite, barite, cerussite, galena e wulfenite.\nUna delle miniere pi\u00f9 famose dell'area \u00e8 la Miniera \"Stefanie\", dalla quale sono stati estratti in passato magnifici esemplari di wulfenite.\nAmministrazione.\nIl comune comprende 5 comuni catastali (tra parentesi gli abitanti al 2018:"}
{"id": "847491", "revid": "161273", "url": "https://it.wikipedia.org/wiki?curid=847491", "title": "Stelle principali della costellazione dell'Orsa Maggiore", "text": "Segue un prospetto delle stelle principali della costellazione dell'Orsa Maggiore, elencate per magnitudine decrescente."}
{"id": "847493", "revid": "767487", "url": "https://it.wikipedia.org/wiki?curid=847493", "title": "Por\u00fabka (Bardejov)", "text": "Por\u00fabka (in ungherese \"Tapolyortov\u00e1ny\", in tedesco \"Pefzerhau\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nCitato per la prima volta nel 1451 (con il nome di \"Purubach\") come centro in cui si amministrava la giustizia secondo il diritto germanico, all'epoca apparteneva alla Signoria di Ku\u010d\u00edn governata dai nobili Per\u00e9nyi. Nel 1626 pass\u00f2 al castello di \u0160ari\u0161."}
{"id": "847494", "revid": "466539", "url": "https://it.wikipedia.org/wiki?curid=847494", "title": "Kemerovo", "text": "Kemerovo () \u00e8 una citt\u00e0 della Russia, nella Siberia sudoccidentale, situata alla confluenza dei fiumi Tom' e Iskitim a circa di distanza da Mosca; \u00e8 il capoluogo amministrativo dell'Oblast' omonima. La citt\u00e0 \u00e8 al centro di un importantissimo bacino carbonifero, il Kuzbass.\nStoria.\nSul sito dell'odierna Kemerovo furono fondati, a partire dalla met\u00e0 del XVII secolo, alcuni villaggi che rimasero tali per parecchi anni, almeno fino alla fine del XIX secolo. Successivamente, un intenso sviluppo industriale, soprattutto dall'avvento al potere dei bolscevichi, port\u00f2 questi distinti villaggi (sette in tutto) a crescere fino a fondersi in un'unica entit\u00e0 urbana. Il maggiore di questi, \"\u0160\u010deglovo\" (), diede il nome alla nuova municipalit\u00e0 che si venne a creare (\"\u0160\u010deglovsk\") che, nel 1932, venne ribattezzata Kemerovo.\nA Kemerovo venne costruito, nell'immediato dopoguerra, il Gulag \"Kemerovo\u017eilstroj ITL\" (russo \u041a\u0435\u043c\u0435\u0440\u043e\u0432\u043e\u0436\u0438\u043b\u0441\u0442\u0440\u043e\u0439 \u0418\u0422\u041b), attivo dal 1946 al 1948, che contava nel 1947 circa detenuti (di loro circa 400 donne). Il 25 marzo 2018 l'incendio del centro commerciale Zimnjaja Vi\u0161nja ha provocato 64 vittime, fra cui decine di bambini.\nGeografia fisica.\nTerritorio.\nKemerovo si trova a ad est di Mosca, nella Siberia Sudoccidentale, nella cosiddetta Russia asiatica.\nSuddivisione amministrativa.\nLa citt\u00e0 moderna di Kemerovo \u00e8 formata da 5 distretti municipali:\nEconomia.\nLa citt\u00e0 \u00e8 sempre stata un centro industriale, favorito dalla facilit\u00e0 di reperire fonti energetiche a basso costo (il carbone del Kuzbass): siderurgia, chimica, industria manifatturiera si sono sviluppate in maniera particolarmente intensa. La produzione metalmeccanica della Kemerovo \u00e8 nota per l'attrezzature per le miniere e per le macchine elettriche.\nLa citt\u00e0 ha iniziato tuttavia un periodo di involuzione a partire dal crollo dell'Unione Sovietica.\nL'Azot S.p.a. fondata nel 1956 a Kemerovo che attualmente fa parte del SIBUR Holding S.p.a. \u00e8 il maggiore produttore di concimi chimici della Russia. Tra i prodotti dell'Azot ci sono: caprolattame, ammonio carbonato, diaphene FP, la resina di scambio ionico, sulphenamide C, ammonio nitrato, carbammide.\nLa Kuzbassrazrezugol' (in cirillico: \u041a\u0443\u0437\u0431\u0430\u0441\u0441\u0440\u0430\u0437\u0440\u0435\u0437\u0443\u0433\u043e\u043b\u044c) \u00e8 il secondo produttore russo di carbone ha il quartier generale a Kemerovo.\nLa Sibirskij Cement (in cirillico: \u0421\u0438\u0431\u0438\u0440\u0441\u043a\u0438\u0439 \u0446\u0435\u043c\u0435\u043d\u0442) \u00e8 un Holding russo per la produzione del cemento con sede a Kemerovo.\nLa Kuzbassenergo (in cirillico: \u041a\u0443\u0437\u0431\u0430\u0441\u0441\u044d\u043d\u0435\u0440\u0433\u043e) \u00e8 una societ\u00e0 elettroenergetica regionale con la sede a Kemerovo che consiste di 10 centrali elettriche alimentati dall'acqua e dal carbone che erogano una potenza complessiva di 28 miliardi di kilowatt/ora l'anno."}
{"id": "847497", "revid": "767487", "url": "https://it.wikipedia.org/wiki?curid=847497", "title": "Poliakovce", "text": "Poliakovce (in ungherese \"Tapolylengyel\", in tedesco \"Pollendorf\", in ruteno \"Poljakivcy\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nCitato per la prima volta nel 1414 (con il nome di \"Polyak\") come localit\u00e0 in cui si amministrava la giustizia secondo il diritto germanico, all'epoca apparteneva alla Signoria di Kurima che lo cedette ai Cudar signori di Makovica. Secondo la leggenda venne fondato da coloni provenienti dalla Polonia. "}
{"id": "847499", "revid": "647919", "url": "https://it.wikipedia.org/wiki?curid=847499", "title": "Grande Aerea di T\u014dky\u014d", "text": ""}
{"id": "847502", "revid": "1781667", "url": "https://it.wikipedia.org/wiki?curid=847502", "title": "Petrov\u00e1", "text": "Petrov\u00e1 (in ungherese \"V\u00e9gpetri\", in tedesco \"Petershau\", in ruteno \"Pitrova\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nCitato per la prima volta nel 1414 come localit\u00e0 in cui si amministrava la giustizia secondo il diritto germanico, all'epoca apparteneva alla Signoria di Makovica. Venne completamente distrutto nel corso dei conflitti che insanguinarono la regione nel XV secolo. Nel XVII secolo venne ripopolato in parte con coloni ruteni. "}
{"id": "847509", "revid": "767487", "url": "https://it.wikipedia.org/wiki?curid=847509", "title": "Saliva (gruppo musicale)", "text": "I Saliva sono un gruppo musicale alternative metal statunitense, formatosi a Memphis nel 1996.\nStoria del gruppo.\nHanno scritto colonne sonore per diversi film, quali \"Spider-Man\", \"Fast and Furious\", \"Daredevil\" e \"\".\nDiverse loro canzoni sono inoltre state usate in eventi della World Wrestling Entertainment: \"Ladies and Gentlemen\" \u00e8 stato la colonna sonora di WrestleMania 23 e del film \"Jumper - Senza confini\"; \"Hunt you Down\" del pay-per-view WWE No Way Out 2009; \"Superstar\" \u00e8 stata usata per WrestleMania X8; \"I Walk Alone\" \u00e8 la musica d'entrata del wrestler Batista ed \u00e8 presente nell'album \"WWE Wreckless Intent\" pubblicato nel 2006."}
{"id": "847510", "revid": "1781667", "url": "https://it.wikipedia.org/wiki?curid=847510", "title": "Osikov", "text": "Osikov (in ungherese \"Oszik\u00f3\", in tedesco \"O\u00dfikau\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nIl villaggio \u00e8 citato per la prima volta nel 1293. Nel 1300 nella localit\u00e0 si amministrava la giustizia secondo il diritto germanico. All'epoca apparteneva ai Per\u00e9ny, per poi passare alla Signoria di Hertn\u00edk. Dal XVI al XVIII secolo appartenne ai Forg\u00e1ch e nel XIX secolo agli Anhalt. "}
{"id": "847512", "revid": "121028522", "url": "https://it.wikipedia.org/wiki?curid=847512", "title": "Gallerie nazionali d'arte antica", "text": "Le Gallerie Nazionali di Arte Antica sono un'istituzione museale di Roma articolata in due distinte sedi espositive, una a Palazzo Barberini e l'altra a Palazzo Corsini.\nIl palazzo Barberini fu progettato per papa Urbano VIII da Carlo Maderno (1556\u20131629) sulla precedente collocazione di Villa Sforza. Il soffitto del salone centrale fu decorato da Pietro da Cortona con il panegirico Allegoria della Divina Provvidenza e del potere Barberini per glorificare la famiglia Barberini.\nIl palazzo Corsini, noto in precedenza come palazzo Riario, \u00e8 un edificio del XV secolo risistemato nel XVIII secolo dall'architetto Ferdinando Fuga per il cardinale Neri Maria Corsini.\nLa collezione della galleria comprende lavori di Bernini, Caravaggio, van Dyck, Holbein, Beato Angelico, Lippi, Lotto, Preti, Poussin, El Greco, Raffaello, Tiepolo, Tintoretto, Rubens, Murillo, Ribera e Tiziano.\nOpere principali.\nPalazzo Barberini.\nPierre-\u00c9tienne Monnot\nPerugino\nNuove acquisizioni.\nIl museo, grazie all'autonomia Museale, ha potuto rinvigorire l'importantissima attivit\u00e0 di acquisizione di opere.\nPrincipali opere acquistate:"}
{"id": "847513", "revid": "647919", "url": "https://it.wikipedia.org/wiki?curid=847513", "title": "Greater Tokyo Area", "text": ""}
{"id": "847514", "revid": "767487", "url": "https://it.wikipedia.org/wiki?curid=847514", "title": "Ortu\u0165ov\u00e1", "text": "Ortu\u0165ov\u00e1 (in ungherese \"Ortut\u00f3\", in tedesco \"Ortolfsdorf\" od \"Ortholt\", in ruteno \"Ortutiva\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nSorto nella seconda met\u00e0 del XIV secolo, nel 1414 appartenne alla Signoria di Makovica. Nel XVII secolo venne ripopolato in parte con coloni ruteni. "}
{"id": "847517", "revid": "226458", "url": "https://it.wikipedia.org/wiki?curid=847517", "title": "Stelle principali della costellazione dell'Orsa Minore", "text": "Segue un prospetto delle stelle principali della costellazione dell'Orsa Minore, elencate per magnitudine decrescente."}
{"id": "847518", "revid": "110157", "url": "https://it.wikipedia.org/wiki?curid=847518", "title": "Ondavka", "text": "Ondavka (in ungherese \"Ondavaf\u0151\", in tedesco \"Streckenbach\", in ruteno \"Ondivka\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nCitato per la prima volta nel 1598, appartenne fino al 1618 alla Signoria di Makovica. "}
{"id": "847521", "revid": "767487", "url": "https://it.wikipedia.org/wiki?curid=847521", "title": "O\u013e\u0161avce", "text": "O\u013e\u0161avce (in ungherese \"Ors\u00f3s\", in tedesco \"Ellerndorf\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nCitato per la prima volta nel 1383 come localit\u00e0 in cui si amministrava la giustizia secondo il diritto germanico, all'epoca apparteneva alla Signoria di Tro\u010dany. Nel XVII secolo venne ripopolato in parte con coloni ruteni. Nel XIX secolo pass\u00f2 ai B\u00e1n e ai Semsey. "}
{"id": "847523", "revid": "86599", "url": "https://it.wikipedia.org/wiki?curid=847523", "title": "Cratere Alter", "text": "Alter \u00e8 un cratere lunare intitolato all'astronomo e meteorologo statunitense Dinsmore Alter; \u00e8 situato nell'emisfero settentrionale della faccia nascosta del satellite, poco pi\u00f9 a sud-ovest del cratere Robertson e ad est del cratere Ohm.\nLa parete rocciosa che circonda Abbe appare erosa e ricca di piccoli crateri, prevalentemente nei lati rivolti a nord e a sud. Il fondo del bacino \u00e8 relativamente liscio e povero di crateri. La raggiera attraversa il cratere da est, formando un paio di bande appena visibili.\nCrateri correlati.\nAlcuni crateri minori situati in prossimit\u00e0 di Alter sono convenzionalmente identificati, sulle mappe lunari, attraverso una lettera associata al nome."}
{"id": "847524", "revid": "76963", "url": "https://it.wikipedia.org/wiki?curid=847524", "title": "L'Amore non va in vacanza", "text": ""}
{"id": "847526", "revid": "834", "url": "https://it.wikipedia.org/wiki?curid=847526", "title": "Monastero di San Vincenzo (Prato)", "text": ""}
{"id": "847530", "revid": "1369234", "url": "https://it.wikipedia.org/wiki?curid=847530", "title": "Festival di Sanscemo", "text": "Il Festival di Sanscemo \u00e8 stata una manifestazione musicale nata il 7 aprile 1990, da un'idea di Paolo Zunino, dedicata al rock demenziale e umoristico. Il nome viene da una parodia del Festival di Sanremo.\nPer molti anni il festival si \u00e8 tenuto a Torino (citt\u00e0 che a cavallo tra gli anni ottanta e i novanta aveva avuto un vero e proprio exploit di nuovi gruppi demenziali), e per due sole edizioni si \u00e8 svolto a Genova, nel 2004, e a Milano, nel 2005, ultima edizione tenutasi finora.\nCaratteristiche.\nIl Festival di Sanscemo era caratterizzato da un clima di irriverenza, che spesso sconfinava nel trash. Era tradizione del festival di Sanscemo lanciare sui cantanti in gara, ma anche sui presentatori, ogni sorta di genere alimentare, per disturbarne l'esibizione e costringerli a delle spettacolari schivate. L'alimento pi\u00f9 utilizzato era la verdura (distribuita al pubblico dall'organizzazione stessa del festival) e altri tipi di ortaggi, ma anche pomodori, arance o fette di carne. Proprio per questo motivo, il logo del festival dal 1992 \u00e8 stato un disco con un pomodoro spiaccicato."}
{"id": "847534", "revid": "709565", "url": "https://it.wikipedia.org/wiki?curid=847534", "title": "Krazy Kat", "text": "Krazy Kat \u00e8 un personaggio immaginario ideato nel 1910 dal disegnatore statunitense George Herriman e protagonista dal 1913 della serie di strisce a fumetti Krazy Kat and Ignatz Mouse pubblicata sui quotidiani statunitensi fino al 1944. La serie \u00e8 ritenuta uno dei migliori fumetti di sempre ed \u00e8 stata trasposta in cartoni animati una prima volta in una lunga serie prodotta dal 1916 sino alla fine degli anni trenta e poi in una serie di cortometraggi per la televisione nel 1963. Nel 1922 il compositore John Alden Carpenter scrisse un balletto ispirato al personaggio. Nel 1995 fu uno dei venti personaggi a fumetti inclusi nella serie commemorativa di francobolli statunitensi \"Comic Strip Classics\".\nAmbientazione e personaggi.\nIl fumetto \u00e8 ambientato nella Contea di Coconino in Arizona dove il personaggio protagonista \u00e8 Krazy Kat (deformazione ortografica di \"Crazy Cat\", gatto pazzo) il quale non ha un genere determinato in quanto talvolta l'autore usa il pronome maschile e altre quello femminile ed caratterizzato come ingenuo, curioso e stralunato. Il regista Frank Capra una volta chiese a Herriman se Krazy Kat fosse maschio o femmina, la risposta fu che era \u00abqualcosa di simile a un folletto, un elfo. I folletti non hanno sesso. Il Krazy Kat \u00e8 uno spirito, un folletto libero\u00bb.\nIl suo comprimario principale \u00e8 il topo Ignazio (\"Ignatz Mouse\") che odia Krazy Kat e pertanto cerca in continuazione di colpirlo alla testa con un mattone. Il gatto per\u00f2, essendone innamorato, interpreta questo come un gesto d'amore, ed \u00e8 estremamente felice quando viene colpito.\nAltro comprimario \u00e8 l'agente Bull Pupp (\"Officer Pupp\" o \"Offisa Bull Pupp\"), un cane che, come tutore dell'ordine, cerca di impedire a Ignazio di gettare il suo mattone, con risultati alterni.\nAltri personaggi secondari della serie sono:\nStoria editoriale.\nNel 1908 George Herriman entr\u00f2 a far parte della redazione del New York American Journal, dove nel 1910, incominci\u00f2 a firmare le strisce della \"Famiglia Dingbats\" poi rinominata \"The Family Upstairs\" (La famiglia del piano di sopra). Il 26 luglio del 1910 insieme alla striscia originale apparve un'altra aggiuntiva nella quale si raccontavano le storie di un gatto/gatta e un topo (gi\u00e0 dalla prima apparizione vengono lanciati i mattoni che diverranno una costante della serie). Lentamente la striscia aggiuntiva acquis\u00ec quegli aspetti che la caratterizzeranno in futuro e dal 1911 acquis\u00ec anche un titolo, Krazy Kat &amp; Ignatz Mouse che port\u00f2 alla fine della striscia principale \"The Family Upstairs\". Questa prese definitivamente il posto dell'originale nel 1913 con il nome di Krazy Kat and Ignatz Mouse. -La striscia verr\u00e0 pubblicata dal 1913 sui quotidiani statunitensi fino al 1944, quando si interrompe per la morte dell'autore.\nNel 1909 Herriman cre\u00f2 la striscia Baron Mooch che apparve per la prima volta sul \"Los Angeles Examiner\" e, visto il successo, anche su altri giornali di \"Hearst\"; questa striscia aveva una striscia secondaria, che appariva in basso nelle vignette, intitolata Gooseberry Sprig; Krazy Kat apparve per la prima volta insieme a Gooseberry Sprig in un episodio di Baron Mooch senza Ignatz, qualche tempo prima della \"Family Upstairs\", inoltre Herriman us\u00f2 la striscia di Gooseberry Sprig per creare l'ambiente di Coconino County che sar\u00e0 poi la scenografia di Krazy Kat.\nMolte tavole degli anni venti avevano la speciale caratteristica di un intermezzo, ossia una piccola vignetta, sempre con i personaggi della striscia, ma completamente slegata dalla storia. Questo intermezzo, situato al centro della pagina, venne introdotto soprattutto per questioni tecniche: alcuni giornali che pubblicavano la striscia avevano spazio solo per otto vignette, anzich\u00e9 per tutte le nove contenute nella pagina: in questi casi, l'intermezzo non veniva stampato.\nHerriman riusc\u00ec a mantenere viva l'attenzione sul suo personaggio per pi\u00f9 di trenta anni, senza mai cadere nella monotonia e nella ripetitivit\u00e0, ottenendo l'ammirazione di molti critici e lettori, fra i quali spicca il noto poeta E. E. Cummings, autore anche di saggi su Krazy Kat.\nNel 1951, la Dell Publishing ripropone i personaggi per una serie di fumetti realizzata dal disegnatore John Stanley, noto per i suoi fumetti di Little Lulu. Mentre la premessa della trama ricordava la strip di Herriman, il \"look\" dei personaggi \u00e8 diverso, e in questa versione della striscia Krazy Kat \u00e8 di sesso maschile.\nPubblicazione in italiano (parziale).\nNella versione italiana delle strisce il personaggio parla con la erre moscia che compare nelle didascalie come una lettera \"V\" mentre nella versione in lingua originale parla come un bambino, con errori tipici della parlata infantile. Krazy Kat viene chiamato da tutti gli altri personaggi della striscia \"il gatto\" assumendo quindi una caratterizzazione maschile ma, per esempio, nel libro della Milano Libri Edizioni del 1974, Krazy Kat \u00e8 femminile ed \u00e8 indicato chiaramente come gatta, ma quando Krazy kat viene nominato in terza persona \u00e8 \"il gatto\". un esempio di come lo \"slang\" della striscia \u00e8 stato reso in italiano \u00e8 il modo in cui Krazy Kat si rivolge all'Agente Pupp che in inglese lo chiama \"offissa\" mentre in italiano viene reso come \"agiente\".\nAlcune strisce sono state pubblicate nel volume \"I Primi Eroi\", Garzanti, 1962 e, dal 1965, dalla rivista Linus sin dal suo primo numero e su diversi supplementi (Provolinus, Asterlinus). Alcune strisce realizzate nel 1942 sono apparse nel volume \"Krazy Kat\" della collana \"I Nostri Immortali\", Milano Libri Edizioni, maggio 1974. Dal gennaio 2006 l'editore Free Books ha avviato la ristampa integrale delle strisce in volumi brossurati (edizione italiana della collana della Fantagraphics Books). A novembre 2013 l'editore Nova Express ha ripreso la pubblicazione della edizione della Fantagraphics ma in versione cartonata e formato maggiorato. Il primo volume \u00e8 intitolato \"Necromanzia al Blue Bean Bush\" e presenta le strip di Krazy Kat degli anni 1933-34.\nFilmografia.\nIl fumetto ha avuto varie trasposizioni in cartoni animati: gli studi della Hearst-Vitagraph News Pictorial, a quel tempo propriet\u00e0 dell'editore William Randolph Hearst, fan e mecenate di Herriman, produssero i primi cinegiornali. Hearst decise di aggiungere una sezione di \"strisce animate\" e cos\u00ec produsse la serie di Krazy Kat che si aggiungesse ad altri cartoon, derivati da fumetti che accompagnavano i cinegiornali come Mutt and Jeff e Happy Hooligan (Herriman festeggi\u00f2 l'avvenimento con una tavola di Krazy Kat sul \"Cartoon Magazine\" del marzo 1916); prosegu\u00ec poi la produzione la IFS (International Film Festival), che aveva prodotto anche la prima serie per la Vitagraph di Hearst, e i Bray studios. Nel 1925, il pioniere dell'animazione Bill Nolan produsse una nuova serie di cortometraggi sul personaggio ma allontanondosi dai canoni dei fumetti di Herriman: qui infatti Krazy Kat acquis\u00ec il genere maschile ispirandosi a Felix the Cat. Charles B. Mintz marito di Margaret J. Winkler, che gi\u00e0 distribuiva il Krazy Kat di Nolan, prese in mano la serie e modific\u00f2 ancora il personaggio, rendendolo, cosa tipica dei cartoon degli anni trenta, simile a Michey Mouse. Nel 1939, Mintz aveva un forte debito con il suo distributore, la Columbia Pictures, alla quale vendette il suo studio che cambi\u00f2 nome in Screen Gems che realizz\u00f2 due cartoni animati di Krazy Kat dal titolo \"The Exterminator mouse\" e \"News Oddities\", entrambi del 1940. La King Features Syndacate ha prodotto, tra il 1962 ed il 1964, 50 cortometraggi di Krazy Kat a cartoni animati per la televisione e pi\u00f9 vicini agli standard del fumetto con sfondi disegnati in uno stile simile: sia Ignatz che Offissa Pupp sono presenti, come nella striscia originale, e Krazy Kat riprende la caratterizzazione femminile.\nCortometraggi per il cinema.\nDopo che George Herriman cre\u00f2 nel 1913 il fumetto, il personaggio inizi\u00f2 a comparire tre anni dopo anche in cortometraggi animati prodotti dal 1916 al 1940: Krazy Kat \u00e8 stato protagonista di 232 film, distribuiti in forma teatrale e per sale cinematografiche, la maggior parte muti ed \u00e8 considerata una delle serie cinematografiche pi\u00f9 lunghe della storia del cinema. Di seguito \u00e8 riportato un elenco dei cartoni realizzati per il teatro in base alle case di produzione. In questa lista non sono presenti le serie create per la televisione.\nColumbia Pictures.\nIn questo periodo i cartoni di Krazy Kat iniziano ad usare il sonoro. Tutti i film sono stati diretti da Manny Gould e Ben Harrison.\nSerie televisiva.\nLa serie per la TV prodotta dalla King Features Syndicate tra il 1962 e il 1964, fu messa in produzione insieme ad altre due serie con protagonisti personaggi dei fumetti prestati all'animazione come Beetle Bailey e Barney Google and Snuffy Smith, per seguire la scia del successo della serie a cartoni per la TV: Collericamente vostro Braccio di Ferro con protagonista il personaggio di Braccio di Ferro.\nI registi della serie furono:Gene Deitcth, Al Kouzel, Geoff Pike, e Jack Kinney, fu prodotta con la collaborazione di: King Features Syndicate, Famous Studios, Studio Deitch e Rembrandt Films.\nClay motion.\nLa striscia di Krazy Kat, nel 2005 venne interpretata in claymation dagli Studios inglesi Banana Park Animation."}
{"id": "847546", "revid": "31886", "url": "https://it.wikipedia.org/wiki?curid=847546", "title": "Vela (costellazione)", "text": ""}
{"id": "847547", "revid": "287204", "url": "https://it.wikipedia.org/wiki?curid=847547", "title": "Stelle principali della costellazione delle Vele", "text": "Segue un prospetto delle stelle principali della costellazione delle Vele, elencate per magnitudine decrescente."}
{"id": "847548", "revid": "767487", "url": "https://it.wikipedia.org/wiki?curid=847548", "title": "Bronx (film)", "text": "Bronx (\"A Bronx Tale\") \u00e8 un film del 1993 diretto, prodotto ed interpretato da Robert De Niro. \u00c8 il primo film diretto dall'attore italoamericano. La sceneggiatura \u00e8 stata scritta da Chazz Palminteri ed \u00e8 tratta da un lavoro teatrale dello stesso attore.\nTrama.\nBronx, 1960: Calogero, un bambino di origini italiane figlio di un autista d'autobus, passa le giornate nel suo quartiere imitando il boss Sonny che gestisce le sue attivit\u00e0 in un locale vicino. Un giorno assiste casualmente a un omicidio: per\u00f2 lui testimonier\u00e0 il falso, come suggerito dal padre, che con questi non vuole avere rogne. Diventa cos\u00ec il prediletto di Sonny, il quale lo introduce nel suo giro. Nonostante i divieti dei genitori, Calogero inizia a frequentare il ritrovo degli uomini di Sonny, consolidando l'amicizia con il criminale, che lo prende sotto la sua custodia come un figlio.\nAnni dopo, Calogero \u00e8 ormai cresciuto, Sonny \u00e8 diventato per lui una sorta di secondo padre, molto influente in ogni aspetto della sua vita. Il boss lo vuole indirizzare anche sulle amicizie da seguire, in quanto il ragazzo frequenta giovani violenti e razzisti. Calogero si innamora anche di una ragazza di colore, sorella per\u00f2 di un nero picchiato dai suoi amici. Questi si vendicheranno per un paio di uova lanciate addosso alla vetrina del loro circolo, cercando di distruggere un negozio nero con bottiglie molotov. Durante la fuga, uno dei neri prende una bottiglia inesplosa, la lancia contro l'auto facendo esplodere quelle non usate, finendo cos\u00ec per far morire carbonizzati i ragazzi dentro l'auto.\nCalogero decide di andare a ringraziare Sonny per averlo tolto in tempo da quella compagnia, ma appena arriva al famigerato ritrovo di Sonny e dei suoi uomini, lo vede morire per un colpo di pistola, sparato dal figlio dell'uomo ucciso in quell'omicidio per cui Calogero testimoni\u00f2 il falso. Ai funerali di Sonny \u00e8 presente molta gente, tra cui Calogero e persino suo padre, che ringrazia Sonny per aver salvato la vita a suo figlio. Calogero fa pace con suo padre e i due si incamminano per tornare a casa, mentre Calogero ripensa alle lezioni che ha imparato dai suoi due mentori."}
{"id": "847556", "revid": "933835", "url": "https://it.wikipedia.org/wiki?curid=847556", "title": "Amiternum", "text": "Amiternum era un'antica citt\u00e0 italica fondata dai Sabini, le cui rovine sorgono nei pressi di San Vittorino, a circa a nord dell'Aquila. Oggi \u00e8 possibile vedere solamente un teatro, un anfiteatro e la pianta di una domus, che costituiscono il sito archeologico principale di epoca romana, ma altre importanti testimonianze, tra cui una villa d'epoca romana, sono state rinvenute recentemente nell'area circostante, nei pressi di Coppito e Pizzoli.\nLa citt\u00e0 ha dato i natali ad uno dei maggiori storici romani, Sallustio, ed \u00e8 stata sede di diocesi insieme alle vicine citt\u00e0 di Forcona (frazione di Civita di Bagno) e Pitinum (quartiere di Pettino). Pur essendo sopravvissuta alla caduta dell'Impero romano d'Occidente, Amiternum visse un periodo di grande decadenza fino a scomparire completamente nel XIII secolo. Il suo nome ha dato vita nei tempi a seguire a diversi toponimi: dal contado Amiternino, come generica indicazione dell'attuale Conca aquilana, fino all'attuale comunit\u00e0 montana Amiternina e alla strada provinciale 1 Amiternina.\nStoria.\nPrima della conquista di Roma.\nLa citt\u00e0 di Amiternum (il cui nome deriva da \"ambitus\"/\"amb-\", \u00abintorno\u00bb, e \"Aternus\", stando quindi a significare \u00absui lati del fiume Aterno\u00bb), da non confondersi con la contemporanea Amiternum sannita, precede di molto l'epoca romana e fu una delle pi\u00f9 importanti citt\u00e0 sabine. Secondo Marco Porcio Catone, \u00e8 proprio da un villaggio nelle vicinanze di Amiternum, Testruna, che trae le sue origini il popolo dei Sabini. L'antico centro italico si sviluppava sui lati del colle oggi chiamato San Vittorino ed era un importante centro di scambi tra il Tirreno e l'Adriatico. Gli amiternini vinsero una guerra contro gli aborigeni al tempo di Romolo (fine dell'VIII secolo a.C.), conquistando le loro citt\u00e0 pi\u00f9 importanti, Lista e Cutiliae, in un attacco notturno e furono la popolazione che domin\u00f2 l'alta valle dell'Aterno fino al VI secolo a.C.\nPeriodo romano.\nNel 290 a.C., durante la loro espansione nell'Italia centro-meridionale, i romani, guidati dal console Manio Curio Dentato, conquistarono l'intero territorio dei sabina, compresa Amiternum. In quell'anno la citt\u00e0 ricevette la cittadinanza \"sine suffragio\", cio\u00e8 senza diritto di voto, e nel 268 a.C. gli fu concessa la cittadinanza \"ottimo iure\", che dava la possibilit\u00e0 agli amiternini di contare politicamente in tutto lo stato. La citt\u00e0 divenne quindi una \"praefectura\" e, sotto il dominio di Roma, l'Amiternum sabina venne abbandonata per dare origini ad un nuovo centro poco pi\u00f9 a valle.\nLa citt\u00e0 crebbe e divent\u00f2 un grande centro urbano contando, nei periodi di massima espansione, una popolazione di decine di migliaia di abitanti. Durante la guerra sociale e le guerre civili del I secolo a.C., per\u00f2, si spopol\u00f2 notevolmente, riuscendo per\u00f2 a uscire da questa crisi. In et\u00e0 augustea era ancora abitata dai sabini e proprio in quel periodo venne promossa a \"municipium\". La citt\u00e0 era inoltre un importante nodo stradale: situata lungo l'antica Via Cecilia che arrivava fino ad Hatria, da essa partivano inoltre la Via Claudia Nova e due diramazioni della Via Salaria.\nPer almeno quattro secoli, Amiternum ha rivestito il ruolo di centro del potere, continuando a svilupparsi in maniera marcata, e vi hanno risieduto gli esponenti delle pi\u00f9 importanti famiglie di Roma, mentre i normali cittadini vivevano, con ogni probabilit\u00e0, nelle colline circostanti, le cosiddette \"Ville\" di Preturo. Nel III secolo la citt\u00e0 era ancora una sede vescovile ma gi\u00e0 nel secolo successivo perse questo onore. Nel 346-47 la citt\u00e0 fu colpita da un terremoto, ma che probabilmente non caus\u00f2 danni poich\u00e9 l'epicentro era abbastanza lontano dalla citt\u00e0, e dal IV secolo fu probabilmente devastata dalle guerre gotiche come il resto dell'Italia.\nAmministrazione e famiglie.\nQuando era una \"praefectura\", Amiternum era sede di un prefetto, assistito da un collegio di otto membri della nobilt\u00e0 locale, il quale sembra essere antecedente alla conquista romana. Dopo che la citt\u00e0 cambi\u00f2 il suo status in \"municipium\" si crearono un collegio di duumviri e decurioni, che si riunivano nella \"Curia Septimiana Augustea\". Era presente anche un'influente classe sacerdotale e dei \"tresviri augustales\", addetti al culto dell'imperatore.\nGi\u00e0 nel tardo periodo repubblicano si era sviluppata nella citt\u00e0 una facoltosa classe dirigente, che comprendeva \"equites\" e senatori. Il pi\u00f9 famoso esponente di questa classe \u00e8 lo storico Gaio Sallustio Crispo (nato nell'86 a.C.) ma molte altre famiglie raggiunsero alti gradi dell'amministrazione statale, come gli \"Attii\", i \"Sallii\" e i \"Vinii\".\nIl declino.\nL'inizio del declino risale al V secolo quando, ormai caduto l'Impero romano d'Occidente, gli abitanti della citt\u00e0 dovettero rifugiarsi in luoghi pi\u00f9 facilmente difendibili sulle alture: il centro abitato inizi\u00f2 a spostarsi nell'attuale San Vittorino. Proprio in quegli anni il vescovo della citt\u00e0 \"Quodvultdeus\", di origini africane, ristruttur\u00f2 e potenzi\u00f2 le catacombe realizzando un mausoleo paleocristiano. Tra il VI e il VII secolo la citt\u00e0 vide l'inizio di un periodo di destrutturazione, come suggeriscono delle abitazioni di legno nella zona del teatro. Le strutture pubbliche e molte abitazioni vennero smontate al fine di rinforzare le strutture difensive della citt\u00e0 e abbondanti porzioni dell'abitato furono abbandonate. Come distretto territoriale laico (per l'omonimo Contado) e religioso (come capitale di Diocesi) Amiterno \u00e8 attestata dalle fonti sicuramente fino al 1069 (anno in cui il Vescovo Lodoico o Lodovico prende parte al Concilio Romano), ma venne successivamente unita alla diocesi di Rieti. La citt\u00e0 visse, seppur in maniera evanescente, fino al XIII-XIV secolo, quando perse definitivamente vitalit\u00e0 a causa della fondazione della vicina citt\u00e0 dell'Aquila.\nUrbanistica.\nCome gi\u00e0 detto in precedenza, il primo \"vicus\" originario da cui si svilupp\u00f2 la citt\u00e0 sorgeva sul colle di San Vittorino e, con ogni probabilit\u00e0, questo insediamento costitu\u00ec il primo \"oppidum\" romano. Subito dopo la conquista romana, nel IV secolo a.C., la valle dell'Aterno costituiva un centro di passaggio tra il Tirreno e l'Adriatico e il principale asse viario che vi fu costruito \u00e8 quello intorno al quale sorga la citt\u00e0 amiternina. Nel II secolo a.C. la strada fu notevolmente migliorata dal censore Lucio Cecilio Metello e prese quindi il nome di \"Via Cecilia\". La strada inizialmente non passava per il centro della citt\u00e0, ma correva sul fondovalle, e l\u00ec incontrava un ramo della Via Salaria, importantissima via di comunicazione nel mondo romano. Nel corso degli anni, in epoca repubblicana, il centro si spost\u00f2 verso l'Aterno, nell'area dove sono stati riportati alla luce i maggiori resti archeologici, tuttora in attesa di una miglior valorizzazione culturale ed economico-turistica. Conseguentemente allo spostamento della citt\u00e0, nel I secolo a.C. venne approntato un piano urbanistico che ne regolasse lo sviluppo.\nLa prima grande struttura pubblica che venne edificata nella nuova citt\u00e0 fu il teatro, databile nell'et\u00e0 Augustea, successivamente, nel I secolo, venne edificato l'anfiteatro e nei due secoli successivi due acquedotti e un edificio termale. Nel 2008, dopo degli studi eseguiti con dei rilevamenti magnetici, \u00e8 stata scoperta in linea di massima l'organizzazione della citt\u00e0: il teatro si trovava nei limiti settentrionali del centro, che si sviluppa verso nord per altri 50 metri circa, mentre verso sud sono presenti edifici per almeno un chilometro. L'asse nord-sud era la \"Via Cecilia\", bordata nella parte meridionale da piccoli abitazioni e botteghe di dimensioni ridotte. La \"Cecilia\" passava ad ovest dell'anfiteatro, dove \u00e8 stata riportata alla luce una parte lastricata, e ad est del teatro, attraversando l'Aterno su un ponte i cui resti sono andati distrutti. Dei muri di contenimento delle acque fluviali sono ancora visibili e ci\u00f2 fa pensare che il corso del fiume non sia cambiato.\nLa citt\u00e0 aveva un piano ortogonale ed erano presenti molte strade perpendicolari all'asse principale nella parte meridionale. Ad est dell'anfiteatro, sulla \"Cecilia\", era situato un tempio di 50x40 metri circa, a nord di questo un'ampia area termale e a sud un'area densamente edificata, probabilmente un mercato. A sud dell'anfiteatro erano presenti un altro piccolo tempio, dei giardini e un grande edificio domestico; subito a nord del fiume c'era probabilmente il Foro e nella sua parte occidentale era presente una basilica o un \"sacellum\" e subito a nord di queste un ampio complesso commerciale. A nord del Foro, vicino al teatro, l'acquedotto entrava in citt\u00e0 e a sud- est del teatro c'era una serie di grandi \"domus\".\nResti archeologici.\nI resti dell'Amiternum sabina sono diversi e ben conservati, situati in localit\u00e0 San Vittorino, vicino a L'Aquila. Tra i pi\u00f9 importanti sono l'anfiteatro con la vicina domus dei gladiatori, il teatro di et\u00e0 augustea ed una villa di tarda et\u00e0 imperiale, con mosaici e affreschi. Sono inoltre visibili una porzione urbana della \"via Caecilia\" e resti di terme e di un acquedotto risalenti anch'essi all'et\u00e0 di Augusto. Sono invece in corso di scavo i resti della cattedrale paleocristiana di Santa Maria \"ad civitatem\".\nDiverse sono poi le epigrafi e il materiale scultoreo e architettonico rinvenuto nell'area e conservato in strutture del circondario, soprattutto nel Museo nazionale d'Abruzzo (L'Aquila) e nel Museo archeologico nazionale d'Abruzzo (Chieti), tra cui va ricordata la statua cosiddetta del \"Signore di Amiternum\" esposta durante il summit del G8 del 2009. Nei pressi dell'area archeologica, nell'abitato di San Vittorino, si possono poi visitare le catacombe paleocristiane, presenti nel sottosuolo della chiesa di San Michele Arcangelo.\nAnfiteatro romano.\nSulla \"Via Amiternina\" sorgono i resti dell'anfiteatro di Amiternum, una struttura risalente al I secolo d.C. in grado di contenere fino a persone. Le prime indagini archeologiche che l'hanno riportato alla luce risalgono al 1880, mentre i moderni lavori di consolidamento e restauro sono cominciati nel 1996 per mano della Soprintendenza. Dalla caratteristica forma a ellisse, era quasi interamente circondato da gradinate, oggi scomparse. La struttura prevedeva 48 arcate su due piani ed era rivestita completamente in laterizio.\nAdiacenti all'anfiteatro son i resti di una villa a carattere e funzione pubblica con corte centrale e porticato, di cui rimane qualche debole traccia.\nTeatro romano.\nPi\u00f9 a nord dell'anfiteatro, ai piedi del colle di San Vittorino \u00e8 invece il teatro, probabilmente risalente all'et\u00e0 augustea e rinvenuto nel 1878. La struttura, ricavata sul pendio della collina e caratterizzata da una notevole acustica, era costituita da una gigantesca gradinata circolare, la cavea, di 80 metri di diamentro disposta su due livelli. Il teatro era costituito da blocchi di pietra squadrati e poteva ospitare circa persone. Abbandonato dopo il IV secolo d.C. venne successivamente utilizzato con funzione di necropoli.\nCattedrale paleocristiana.\nLa cattedrale di Santa Maria \"ad civitatem\", secondo Laurent Feller in \"Les Abruzzes Medi\u00e9v\u00e8ls\", era la protocattedrale della scomparsa diocesi di Amiterno, esistente gi\u00e0 nel IX secolo. La cattedrale dipendeva dal monastero benedettino di San Mauro, posto sulla montagna ad ovest della citt\u00e0 romana, ed era la sede diocesana prima della chiesa di San Michele in San Vittorino. Sicuramente gi\u00e0 nell'XI secolo la cattedrale era in fase di abbandono degrado, ma sono attualmente in corso studi e scavi portati avanti dal'Universit\u00e0 degli Studi dell'Aquila."}
{"id": "847557", "revid": "767487", "url": "https://it.wikipedia.org/wiki?curid=847557", "title": "Superfantagenio", "text": "Superfantagenio \u00e8 un film di Bruno Corbucci del 1986 e interpretato da Bud Spencer e Luca Venantini.\nTrama.\nDurante una battuta di pesca a Miami, un gruppo di pescatori ritrova una vecchia lampada ad olio che poi viene venduta a Tony, rigattiere che impiega nel suo negozio un ragazzino di 15 anni di nome Al Haddin. Al \u00e8 orfano di padre e con una madre costretta a lavorare come cantante in un malfamato locale gestito da Monty Siracusa, boss della mala. Lucidando la lampada, Al vede apparire dal nulla un uomo gigantesco in abiti orientali, che si riveler\u00e0 essere il genio della lampada delle fiabe. I due diventano amici e Al ordina al genio di essere invisibile per tutti, tranne che per lui. Al gli confessa inoltre di essere innamorato di Patrizia, figlia del sergente O'Connor e fidanzata con Red Fostner, un bullo del suo quartiere. L'incontro tra Al e Red si conclude con un pestaggio da parte del bullo ma Al, dopo aver espresso al genio il desiderio di picchiarli, ottiene la sua rivincita, mettendo fuori combattimento lui e la sua banda.\nAl ordina poi al genio di fargli da autista e di riportarlo a casa a bordo di una Rolls Royce rossa, che quest'ultimo fa apparire dal nulla e che, di fronte al traffico cittadino e su ordine del ragazzo, fa sollevare in volo. Al decide cos\u00ec di ospitare il genio a casa sua, felice di poter contare sui suoi nuovi poteri, che utilizza per divertirsi e migliorare il suo stile di vita. A casa del ragazzo irrompono per\u00f2 due sicari di Siracusa, il mafioso locale della citt\u00e0, armati di mazze e in cerca del nonno di Al, che ha con il loro capo debiti di gioco. Non trovandolo i due malfattori iniziano a demolire la casa. Al ordina cos\u00ec al Genio di immobilizzarli e di trasformali in scarafaggi, dopo aver magicamente riportato alla normalit\u00e0 tutto ci\u00f2 che i due scagnozzi hanno distrutto.\nTuttavia la lampada e il genio hanno una debolezza: il genio di notte perde tutti i suoi poteri e si trasforma in un uomo normale. Dopo una passeggiata con Patrizia, Al viene rapito da una banda di trafficanti di esseri umani. Intanto il genio viene fermato perch\u00e9 sorpreso a guidare contromano e portato nella centrale di polizia. Il mattino dopo il genio viene evocato da Al e, giunto in suo soccorso, libera tutti i bambini rapiti dai trafficanti e conclude l'opera trasformando la banda di malviventi in maiali. Mentre Al ed il genio si ritrovano in pizzeria per festeggiare la liberazione, irrompono gli uomini di Siracusa, che esigono dal padrone del locale i soldi del racket; interviene quindi il genio, che li mette in fuga a suon di pugni.\nIl sergente, dopo aver visto sparire il genio davanti ai suoi occhi, riferisce tutto al capo della polizia, che subito fa sottoporre il genio ad ogni tipo di analisi ed esperimenti scientifici e stavolta tocca ad Al aiutarlo a scappare prima che faccia buio. Ma ormai \u00e8 notte, il genio \u00e8 diventato un uomo normale, ma ci\u00f2 non gli impedisce di scagliarsi contro il boss per salvare i parenti di Al dalla sua vendetta. Il capo della polizia intanto, venuto a sapere dei poteri magici del genio, chiede a quest'ultimo di trasformarlo nell'uomo pi\u00f9 potente della Terra. Il genio non acconsente ed \u00e8 costretto a scappare insieme ad Al, volando su di un tappeto. I due vengono inseguiti dagli elicotteri dell'esercito, ma li neutralizzano facilmente, trasformandoli in mongolfiere. Scampato il pericolo il genio chiede ad Al di gettare la lampada nella Fossa delle Bermude, dove nessuno potr\u00e0 pi\u00f9 trovarla, ma Al non accetta l'idea che il genio possa sparire, ed esprime il suo ultimo desiderio: quello di trasformarlo in un essere umano ed averlo insieme a s\u00e9 come uomo, ma soprattutto come amico.\nInfluenze.\nIl film ha ispirato il titolo dell'album d'esordio del rapper Niccol\u00f2 Mariani, in arte Nicky Rublo, pubblicato nel 2016 con l'etichetta musicale Snob Lab."}
{"id": "847562", "revid": "767487", "url": "https://it.wikipedia.org/wiki?curid=847562", "title": "Doubravice (\u010cesk\u00e9 Bud\u011bjovice)", "text": "Doubravice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "847576", "revid": "56620", "url": "https://it.wikipedia.org/wiki?curid=847576", "title": "Villa La Suvera", "text": "La Villa La Suvera \u00e8 un edificio storico rinascimentale, situato nella frazione di Pievescola, nel comune toscano di Casole d'Elsa.\nLe origini.\nLe origini della Suvera risalgono all'Alto Medioevo, quando viene menzionata una famiglia di origine feudale, i \"Signori della Suvera\", che presidiavano anche parte della Montagnola, da un insediamento che poi venne abbandonato, ma ancora individuabile, bench\u00e9 nello stato di rovina, chiamato 'il castellaccio'. Possiamo ipotizzare che l'abitato attorno alla Pievescola sia stato ad un certo punto fortificato, con l'edificazione di un castello, forse in un tempo antecedente l'inglobamento nella sfera d'influenza senese. Molto prossimi sono i luoghi, come Abbadia a Isola, legati alla leggendaria Contessa Ava Matilda de' Franzosi, parente del Re di Francia Clodoveo, conosciuta come \"la Regina di Montemaggio\". Si dice che a lei si debba l'antico nome La Suvera, derivante dal francese \"souveraine\", la sovrana. Anche la potente contea confinante degli Ardengheschi, longobardi discendenti da Ardengo, conte palatino di Carlo Magno, incentrata sulle Colline Metallifere, pu\u00f2 aver condizionato in epoca feudale questa zona, di frizione tra signorie di origine longobarda e l'emergente potere comunale della citt\u00e0-stato di Siena. \nSuccessivamente La Suvera, assorbita nell'orbita economica e politica di Siena, ne segu\u00ec le alterne fortune, fino a che la famiglia Chigi, per conto del Magnifico Agostino Chigi, banchiere del papa, la acquis\u00ec per donargliela, tramite il signore di Siena Pandolfo Petrucci, per potersi ingraziare il nuovo papa, il ruvido e bellicoso Giuliano della Rovere, per poter proseguire le loro attivit\u00e0 bancarie per conto del Papa in regime di monopolio. La Suvera non diventava cos\u00ec una delle propriet\u00e0 personali del Papa, dove si ritirava di tanto in tanto per riposare, ma si configurava come un'acuta operazione diplomatica per collocare a Siena le supposte, e leggendarie origini nobili del Papa, anche con un'opportuna assonanza nel nome (la suvera, come la rovere, fa parte della stessa famiglia delle querci), e con la suggerita discendenza dai conti Ghiandaroni di Siena, per dare finalmente un lignaggio illustre alla sua famiglia di origini plebee.\nGiulio II, come principe di una corte rinascimentale, politico e guerriero esso stesso, coltivava appassionatamente l'arte, anche come espressione del suo prestigio. Durante il suo pontificato fu un mecenate per artisti del calibro di Raffaello, Michelangelo e Bramante. A lui si devono gli affreschi delle stanze del Vaticano, la Cappella Sistina e il progetto per la nuova Basilica di San Pietro, cos\u00ec come altre ardite e ambiziose commesse artistiche. E a lui si deve anche un importante intervento di ristrutturazione della Suvera, affidato all'architetto senese Baldassare Peruzzi, gi\u00e0 impegnato in importanti cantieri a Siena e a Roma per i Chigi, perch\u00e9 mitigasse la severit\u00e0 medioevale dell'antica fortezza, aggiornandola al sontuoso gusto rinascimentale. Peruzzi riusc\u00ec nell'impresa di adeguare l'edificio unendo due torri originarie con un corpo a doppio porticato, completato dai loggiati, nella villa che si pu\u00f2 ammirare oggi, applicando un paradigma di villa-fortezza, un modello che ha avuto particolare fortuna in Toscana.\nDa Giulio II la Suvera pass\u00f2 ai suoi discendenti della Rovere. Dal nipote di Giulio II, Niccol\u00f2 della Rovere, ritorn\u00f2 ai Chigi di Siena, e nel corso del tempo, attraverso matrimoni, successioni e acquisizioni pass\u00f2 dalle mani di diverse prestigiose famiglie senesi e romane, fino all'ultimo dopoguerra, quando pervenne agli attuali proprietari, i Marchesi Ricci che, come testimoniato dai registri notarili senesi, ne erano stati proprietari gi\u00e0 nel 1123. \nIl marchese Giuseppe Ricci Paracciani e la moglie, Principessa Eleonora Massimo, iniziarono negli anni '70 la trasformazione della dimora storica in un \"relais\"."}
{"id": "847580", "revid": "767487", "url": "https://it.wikipedia.org/wiki?curid=847580", "title": "Doudleby", "text": "Doudleby \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "847581", "revid": "1186766", "url": "https://it.wikipedia.org/wiki?curid=847581", "title": "Culleo", "text": "Il culleo era una unit\u00e0 di misura usata anticamente nella penisola italica.\nSi trattava di un sacco di cuoio con una capacit\u00e0 approssimativa di 20 anfore (525,3 litri), che a loro volta misuravano 26,265 litri.\nNella vita quotidiana dell'antica Roma, era un contenitore di cuoio a tenuta stagna utilizzato per la conservazione o il trasporto dei cibi.\n\"Poena cullei\".\nOccasionalmente era anche l'otre nel quale, in base alla \"Lex Pompeia de parricidio\", venivano rinchiusi e annegati i parricidi (secondo i latini, tutti i parenti prossimi: genitori, fratelli, figli, ecc), oppure quei sacerdoti speciali incaricati essi soli di consultare i Libri Sibillini (\"Quindecemviri sacris faciundis\") qualora avessero riprodotto o rivelato a persone terze e in tempi non consentiti gli oracoli della Sibilla. La pena capitale del \"culleus\", di origine etrusca, prevedeva che insieme al condannato nel sacco venissero rinchiusi anche una scimmia, un gallo, un cane e una vipera, che nella ristrettezza dello spazio e nella concitazione dell'annegamento avrebbero morso il malcapitato."}
{"id": "847582", "revid": "287204", "url": "https://it.wikipedia.org/wiki?curid=847582", "title": "Cratere Wallace (Luna)", "text": "Wallace \u00e8 un cratere lunare, inondato dalla lava, intitolato al naturalista, esploratore, geografo, antropologo e biologo britannico Alfred Russel Wallace; \u00e8 situato nella zona di sud-est del Mare Imbrium, a nord-est del cratere Eratosthenes. Il bordo del cratere ha una forma quasi poligonale, ma \u00e8 rotto a sud-ovest. Il fondo del bacino \u00e8 relativamente liscio e povero di crateri, anche se \u00e8 colpito dalla raggiera del cratere Copernicus a sud-ovest. Il bordo del cratere si eleva dalla superficie del mare lunare di 0,4\u00a0km.\nCrateri correlati.\nAlcuni crateri minori situati in prossimit\u00e0 di Wallace sono convenzionalmente identificati, sulle mappe lunari, attraverso una lettera associata al nome.\nI seguenti crateri sono stati rinominati dalla IAU:"}
{"id": "847586", "revid": "767487", "url": "https://it.wikipedia.org/wiki?curid=847586", "title": "Drahot\u011b\u0161ice", "text": "Drahot\u011b\u0161ice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "847587", "revid": "111575728", "url": "https://it.wikipedia.org/wiki?curid=847587", "title": "Villa San Chimento", "text": "Villa San Chimento si trova in localit\u00e0 Scorgiano nel comune di Casole d'Elsa in provincia di Siena.\nStoria e descrizione.\nLa villa, costruita alla fine del XVI secolo dalla famiglia Accarigi, \u00e8 un imponente edificio a due piani caratterizzato sulla facciata principale da un bel portico centrale preceduto da una terrazza a cui si accede tramite un'ampia scalinata poligonale. \nL'edificio \u00e8 corredato da un giardino all'italiana, ornato da aiuole circolari bordate da siepi di bosso e attraversato da sentieri dall'andamento sinuoso. All'interno della propriet\u00e0 si trova un antico frantoio ancora in funzione.\nLa villa \u00e8 visitabile tutto l'anno escluso la domenica."}
{"id": "847590", "revid": "1843814", "url": "https://it.wikipedia.org/wiki?curid=847590", "title": "Maltagliati", "text": "I maltagliati sono un tipo di pasta riconosciuta come prodotto tipico della regione Emilia-Romagna.\nQuando si fanno le tagliatelle la pasta viene arrotolata e quindi tagliata a strisce sottili, per ricavarne appunto le \"tagliatelle\". Quella parte di sfoglia che \u00e8 rimasta, perch\u00e9 non permetteva di ricavarne delle tagliatelle, (generalmente i bordi), viene tagliata in modo irregolare tanto da ricavarne pezzetti di pasta del tutto disomogenei (da cui il nome) e trattandosi per lo pi\u00f9 delle aree perimetrali della sfoglia, anche lo spessore \u00e8 disomogeneo. Sono quindi pezzetti di pasta all'uovo che si differenziano per forma (rettangolo, losanga, triangolo), dimensione e spessore. Tradizionalmente \u00e8 consigliato l'uso della spronella per effettuare il taglio. In Romagna vengono chiamati spesso \"puntarine\".\nL'uso pi\u00f9 classico dei maltagliati \u00e8 con la minestra di fagioli, ma esistono numerose altre ricette ."}
{"id": "847593", "revid": "110157", "url": "https://it.wikipedia.org/wiki?curid=847593", "title": "Dra\u017e\u00ed\u010d", "text": "Dra\u017e\u00ed\u010d \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "847594", "revid": "196390", "url": "https://it.wikipedia.org/wiki?curid=847594", "title": "JRock", "text": ""}
{"id": "847595", "revid": "9", "url": "https://it.wikipedia.org/wiki?curid=847595", "title": "David Henry Thoreau", "text": ""}
{"id": "847597", "revid": "196390", "url": "https://it.wikipedia.org/wiki?curid=847597", "title": "Jrock", "text": ""}
{"id": "847598", "revid": "123906463", "url": "https://it.wikipedia.org/wiki?curid=847598", "title": "Villa La Vagnola", "text": "Villa La Vagnola \u00e8 una villa storica situata ai bordi del borgo medievale di Cetona in provincia di Siena.\nStoria.\nLa villa fu fatta edificare, a partire dal 1750, dal nobile cetonese Salustio Terrosi, in occasione delle sue nozze con Maria Antonietta Vagnoli. Il luogo, sul quale in precedenza sorgevano anguste casupole seicentesche, fu completamente bonificato e trasformato con imponenti opere di livellamento di terreno.\nCaratteristiche.\nIl parco, una collina di circa 11 ettari limitata da una cinta di viali di cipressi, comprende una ragnaia di lecci e di altre piante a foglia perenne, un giardino nella zona contigua all'edificio, oliveti e orti. Il sottosuolo \u00e8 percorso da un sistema di gallerie artificiali, spesso ricoperte di stalattiti e stalagmiti e blocchi di travertino fatti prelevare dal Terrosi nelle numerose grotte del Monte Cetona.\nAltre strutture volute da Salustio e dai suoi discendenti ornano il parco tra queste si annoverano: una tomba etrusca, la Tomba della Pania, risalente al VII secolo a.C., ricostruita dopo essere stata smontata e qui trasportata dal luogo di rinvenimento; un teatro di pietra con siepi usate come quinte per circa duecento persone; il \"Roccolo\" per la caccia; la \"Casina turca\" interamente affrescata secondo la moda dell'epoca."}
{"id": "847600", "revid": "36426", "url": "https://it.wikipedia.org/wiki?curid=847600", "title": "Stalattiti", "text": ""}
{"id": "847601", "revid": "9", "url": "https://it.wikipedia.org/wiki?curid=847601", "title": "Cullei", "text": ""}
{"id": "847602", "revid": "36426", "url": "https://it.wikipedia.org/wiki?curid=847602", "title": "Stalagmiti", "text": ""}
{"id": "847607", "revid": "767487", "url": "https://it.wikipedia.org/wiki?curid=847607", "title": "Tenacious D e il destino del rock", "text": "Tenacious D e il destino del rock (\"Tenacious D in The Pick of Destiny\") \u00e8 un film del 2006 diretto da Liam Lynch che racconta in chiave comica la storia della band Tenacious D, realmente esistente, formata dal duo di protagonisti Jack Black e Kyle Gass.\nTrama.\nIl giovane Jack \"JB\" Black, fin da piccolo, ha il sogno di diventare un grande rocker, ispirandosi a miti della musica come i Black Sabbath e i Led Zeppelin. I suoi genitori non sono d'accordo, in quanto molto religiosi e convinti che il rock sia opera del Diavolo, ma dopo l'ennesima lite lo spirito di Ronnie James Dio prende vita da un poster nella sua camera e ordina a JB di seguire la via del Rock raggiungendo la \"citt\u00e0 degli angeli caduti\", ovvero Los Angeles.\nUna volta scappato di casa e trasferitosi in California in cerca di fortuna, JB incontra Kyle \"KG\" Gass, che inizialmente diventa il suo mentore; una volta resosi conto dell'identit\u00e0 delle loro situazioni, i due decidono di formare una band dandole il nome Tenacious D, ottenuto unendo delle voglie a forma di lettere che hanno sul sedere.\nI due, dopo un provino in un locale andato male, provano diversi metodi, anche surreali (come suonare dentro a un pentacolo) per sfornare un pezzo di successo, ma invano. KG, per\u00f2, nota nelle foto dei pi\u00f9 importanti rocker di tutti i tempi che usano tutti lo stesso plettro e si recano in un negozio di musica ad acquistarne uno simile. Il bizzarro negoziante per\u00f2 li mette al corrente della verit\u00e0: l'oggetto che cercano \u00e8 il Plettro del Destino, un oggetto antico e magico, capace di far creare delle musiche meravigliose a chiunque lo usi. Secondo la leggenda, deriverebbe da un dente di Satana, perso nel Medioevo nello scontro con uno stregone per via dell'intervento di un fabbro, ricompensato dallo stregone proprio con l'artefatto, con il quale conquist\u00f2 il cuore di una fanciulla da lui amata. Dopo la sua morte \u00e8 riapparso secoli dopo nelle mani di Robert Johnson, dando cos\u00ec origine al blues e poi al rock, costituendo il segreto del talento di molte leggende.\nI Tenacious D vengono a conoscenza del luogo in cui \u00e8 custodito il plettro del destino, il Rock &amp; Roll History Museum, e decidono di intraprendere un viaggio verso il museo e di appropriarsi del magico oggetto, con il progetto di servirsene per diventare una grande rock band.\nKG per\u00f2 ha un alterco con JB quando il primo vorrebbe andare a suonare per un party di giovani che li hanno assoldati, mentre il secondo pensa unicamente alla loro missione.\nI due si dividono, con KG che si rende conto tardi che lo hanno raggirato, e JB che assume per errore dei funghi allucinogeni in bosco, arrivando miracolosamente al Rock History Museum. I due per\u00f2 si ritrovano e fanno pace, e dopo una serie di assurde situazioni (come JB che disattiva i laser della sicurezza con un'erezione), i due prendono possesso del plettro e sperimentano i suoi fantastici poteri.\nI due, recatisi nel locale della loro prima esibizione, hanno un ultimo ma disastroso alterco, in cui rompono il plettro. Il direttore del locale li consola, dicendogli che non hanno bisogno di un plettro magico per mostrare le loro capacit\u00e0. Tuttavia, quando se ne vanno, il direttore si scopre essere Satana, che si riappropria del dente per poter usare i suoi poteri sulla terra (prima gli era impossibile, e le esibizioni erano solo un modo di riprendersi la sua parte mancante).\nI Tenacious D decidono di lottare in una sfida all\u2019ultima nota con il Re della musica del diavolo, il quale alla fine cerca di colpire KG con un lampo. JB, per\u00f2, glielo ritorce contro facendo scudo all\u2019amico con la sua chitarra e il diavolo viene di nuovo relegato all'Inferno tramite lo stesso incantesimo dello stregone (\"Nel luogo da cui vieni tu finirai, finch\u00e9 integro non tornerai\") dai due dopo avergli staccato un corno, che diverr\u00e0 il \"Bong del destino\". Grazie a questo oggetto, i due rocker possono comporre i brani che li porteranno al successo.\nColonna sonora.\nLa colonna sonora del film \u00e8 stata scritta dagli stessi Tenacious D e costituisce il secondo album della band. Per l'occasione il gruppo ha collaborato con guest star come Dave Grohl, Meat Loaf, John Spiker e Ronnie James Dio, i quali hanno anche una parte nel film."}
{"id": "847611", "revid": "767487", "url": "https://it.wikipedia.org/wiki?curid=847611", "title": "Inferno in diretta", "text": "Inferno in diretta \u00e8 un film del 1985, diretto da Ruggero Deodato.\nIl film chiude la cosiddetta \"trilogia dei cannibali\".\nTrama.\nUna giornalista, accompagnata dal suo cameraman di fiducia, si dirige nella regione del Guayana per svolgere due lavori: ritrovare il figlio dell'impresario televisivo e intervistare il colonnello Horne, ex militare che si \u00e8 unito coi nativi locali per debellare il narcotraffico.\nProduzione.\nSoggetto e sceneggiatura.\nCome ha dichiaro lo stesso regista durante una intervista, l'idea del film nasce dal produttore Alessandro Fracassi che voleva bissare il successo di \"Cannibal Holocaust\". Inizialmente, la pellicola doveva essere diretta da Wes Craven.\nPer la sceneggiatura, Sacchetti si ispir\u00f2 a \"Congo\" di Michael Crichton. Ha pi\u00f9 volte ribadito che si tratta di un copione incompleto e farraginoso.\nRiprese.\nIl lungometraggio \u00e8 ambientato in Venezuela, sulle pendici del R\u00edo Caron\u00ed.\nRacconta l'attore Richard Lynch: \u00abFu un set difficile dovuto al caldo atroce e alle zone incontaminate\u00bb.\nDeodato ricorda di aver avuto diverse diatribe con Willie Aames.\nCast.\n\u00c9 il primo film che segna la collaborazione fra il regista italiano e Richard Lynch, diventati, in seguito, ottimi amici.\nNel cast, compare in un piccolo ruolo secondario Eriq La Salle, futura star di \"E.R. - Medici in prima linea\".\nDistribuzione.\nData di uscita.\n\"Inferno in diretta\" \u00e8 uscito nelle sale cinematografiche italiana l'8 agosto del 1985. Successivamente, fu esportato all'estero, dove \u00e8 conosciuto col titolo internazionale \"Cut and run\".\nDivieti.\nLa versione cinematografica italiana \u00e8 uscita con un divieto ai minori di 14 anni. In alcuni stati, come la Norvegia o la Finlandia, \u00e8 stata permessa la visione solo ai maggiorenni.\nEdizioni home-video.\nLa pellicola \u00e8 stata riproposta in formato VHS e DVD. Esistono versioni straniere incensurate. \u00c9 presente su alcune piattaforme streaming.\nVersione alternativa.\nL'opera non sub\u00ec tagli in Italia ed \u00e8 uscita in versione integrale. In Gran Bretagna e in Germania, sono state eliminate alcune sequenze (come lo scuoiamento umano di uno dei personaggi), per una durata totale di circa 87 minuti. In home video circolano copie integrali. "}
{"id": "847614", "revid": "110157", "url": "https://it.wikipedia.org/wiki?curid=847614", "title": "D\u0159\u00edte\u0148", "text": "D\u0159\u00edte\u0148 \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "847616", "revid": "2111929", "url": "https://it.wikipedia.org/wiki?curid=847616", "title": "Monazite", "text": "La monazite \u00e8 un minerale fosfatico di colore marrone-rossiccio, contenente metalli delle terre rare. Si presenta di solito in piccoli cristalli isolati. Ci sono in realt\u00e0 almeno quattro diversi tipi di monazite, a seconda della composizione percentuale dei diversi elementi nel minerale:\nGli elementi delle terre rare in parentesi sono elencati nell'ordine dato dalla proporzione relativa in cui si trovano all'interno del minerale, cos\u00ec che il lantanio \u00e8 la terra rara pi\u00f9 comune nella monazite (La), e via dicendo. Il silicio, SiO2, sar\u00e0 presente in tracce, come pure piccole quantit\u00e0 di uranio e torio. Per via del decadimento alfa del torio e dell'uranio, la monazite contiene una significativa quantit\u00e0 di elio, che pu\u00f2 essere estratta mediante riscaldamento.\nEtimologia.\nIl nome monazite viene dal greco \"\u03bc\u03bf\u03bd\u03b1\u03b6\u03b5\u03b9\u03bd\" (\"monazein\", \u201cessere solitario\u201d), in allusione ai suoi cristalli isolati. India, Madagascar e Sudafrica hanno grandi giacimenti di sabbie di monazite.\nAbito cristallino.\nI cristalli sono molto rari e di piccole dimensioni, possono presentarsi appiattiti, ma solitamente si presenta in forma granulare. Essa ha una durezza da 5,0 a 5,5 ed \u00e8 relativamente densa, da circa 4,6 a 5,7 g/cm3.\nOrigine e giacitura.\nLa monazite \u00e8 un importante minerale grezzo per torio, lantanio e cerio. Si trova spesso in giacimenti alluvionali, come granuli in sabbie. I giacimenti in India sono particolarmente ricchi di monazite. Pu\u00f2 essere anche un minerale accessorio in rocce granitiche, pegmatitiche e anche in gneiss.\nUtilizzi.\nViene impiegata per l'estrazione dell'ossido di Torio, utilizzato per la produzione delle lampade a gas.\nCuriosit\u00e0.\nA causa della presenza di torio al suo interno, la monazite \u00e8 discretamente radioattiva. Se si tengono dei campioni, dovrebbero essere posti lontano dai minerali che possono essere danneggiati dalle radiazioni. Grazie alla sua natura radioattiva, la monazite all'interno delle rocce \u00e8 un utile strumento per datare eventi geologici, come il riscaldamento o la deformazione di una roccia."}
{"id": "847619", "revid": "44939", "url": "https://it.wikipedia.org/wiki?curid=847619", "title": "Chan Hon Chun", "text": ""}
{"id": "847621", "revid": "110157", "url": "https://it.wikipedia.org/wiki?curid=847621", "title": "Dubi\u010dn\u00e9", "text": "Dubi\u010dn\u00e9 \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "847622", "revid": "287204", "url": "https://it.wikipedia.org/wiki?curid=847622", "title": "Campionato italiano di calcio a 5 1984-1985", "text": "Il secondo campionato italiano di calcio a 5 si \u00e8 svolto tra il 1984 e il 1985 a carattere interregionale. La poule scudetto si \u00e8 disputata negli impianti del complesso sportivo di Serravalle (Repubblica di San Marino) dal 16 luglio al 20 luglio 1985. La composizione dei gironi \u00e8 stata determinata tramite sorteggio. Le qualificazioni si sono svolte con gare di sola andata, al termine delle quali superarono il turno le prime due classificate dei gironi. Nelle semifinali, la prima del girone A affront\u00f2 la seconda del girone B e viceversa.\nIn caso di parit\u00e0, nelle semifinali si sarebbe fatto ricorso direttamente ai calci di rigore mentre nelle finali questi sarebbero stati preceduti da due tempi supplementari di dieci minuti ciascuno.\nGirone A.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nFinali.\n3\u00ba-4\u00ba posto.\nHelios Ostia - Ciesse Ciampino 11-10 (DCR)\n1\u00ba-2\u00ba posto.\nRoma Barilla - Tre G 78 Marino 4-1\nSquadra vincitrice.\nRoma CalcettoSecondo titolo"}
{"id": "847623", "revid": "124805770", "url": "https://it.wikipedia.org/wiki?curid=847623", "title": "Troncata", "text": "In matematica una troncata di un numero reale \u00e8 intuitivamente un numero razionale che viene ottenuto scrivendo solo fino ad un certo punto il primo; questo concetto matematico \u00e8 molto utile, se non essenziale, nel definire l'ordinamento e le operazioni sui numeri reali, nonch\u00e9 essi stessi.\nTipi di troncate.\nPer quanto il concetto generico di troncata sia molto utilizzato, in realt\u00e0 non esiste una troncata unica (stabilito ovviamente l'indice) per un numero reale, dal momento che una troncata pu\u00f2 essere per eccesso o per difetto.\nTroncate per difetto.\nDato un numero reale \"a\" formato dalla serie decimale formula_1, si definisce la sua troncata per difetto come\nIn pratica la troncata per difetto di un numero reale consiste nello spezzare la serie ad un certo indice predefinito (\"n\"), con la conseguenza banale che il numero (razionale) finito ottenuto sar\u00e0 minore o uguale al numero reale.\nInoltre possiamo anche stimare la differenza tra troncata e numero, affermando che essa sar\u00e0 sempre minore di formula_3.\nTroncate per eccesso.\nDato un numero reale \"a\" formato dalla serie decimale formula_1, si definisce la sua tronacata per eccesso come\nIl numero razionale finito corrispondente alla troncata per eccesso non \u00e8 altro che quel numero ottenuto troncando all'opportuno indice il reale di partenza, e poi aggiungendo un'unit\u00e0 sull'ultima cifra. Da questo consegue che la troncata per eccesso sar\u00e0 sempre maggiore o al massimo uguale al reale di partenza; il caso di uguaglianza tra troncata e reale include anche il caso della doppia rappresentazione periodica.\nLa troncata per eccesso pu\u00f2 essere anche definita in relazione con quella per difetto scrivendo:\nIn generale se \"s\" \u00e8 il numero reale, la sua relazione con le troncate sar\u00e0:\nLe troncate e i numeri reali.\nIn sostanza quando noi definiamo un numero reale, dobbiamo definire le troncate, e questo vale anche quando si utilizzano comunemente numeri reali per cos\u00ec dire famosi; difatti 2.71 non \u00e8 la costante di Neper, bens\u00ec la sua troncata per difetto a 2 cifre, ovvero formula_8. Allo stesso modo la celeberrima pi greca, 3.14, \u00e8 formula_9.\nIl reale infatti spesso non \u00e8 scrivibile per esteso ma una sua qualunque troncata \u00e8 un numero decimale finito \u201cvicino\u201d ad esso. Le serie decimali con cui si definiscono i reali sono, anche storicamente, risultato di importanti algoritmi e procedimenti spessissimo derivanti da problemi pratici. Alcuni esempi sono:\nL'idea centrale della teoria dei numeri reali che utilizza i numeri reali \u00e8 di operare su di essi (e definirli) per approssimazione, attraverso le rispettive troncate. Quindi si dice che un numero reale \u00e8 definito se si \u00e8 in grado, anche con metodi diversi, di determinare una sua qualunque troncata, e dunque un decimale, finito, a distanza arbitrariamente piccola da esso.\nOperazioni con le troncate.\nSulle troncate si pu\u00f2 operare con la stessa difficolt\u00e0 con cui si opera con i razionali, in quanto esse altro non sono numeri decimali, finiti. Ed \u00e8 proprio la facilit\u00e0 con cui si opera con le troncate il motivo principale per cui esse sono utilizzate nelle operazioni tra reali. Infatti con il concetto di troncata di un numero reale si ovvia a problemi molto complicati, ad esempio fare la differenza di due numeri aventi cifre illimitate, riducendo gli inconvenienti a delle semplici precisazioni. Queste precisazioni sono per\u00f2 accettabili di fronte al fatto di avere la possibilit\u00e0 di agire sui reali con grande tranquillit\u00e0, con notevoli risvolti soprattutto dal punto di vista pratico...\nLe troncate e l'approssimazione.\nIl concetto di troncata di un numero \u00e8 assai simile a quello di approssimazione di un numero, se non coincidente; difatti possiamo pensare alla troncata per difetto con una stima dal basso di un certo reale, e a quella per eccesso come una stima dall'alto di esso. Inoltre la relazione sussistente tra i due tipi di troncate ci d\u00e0 anche la possibilit\u00e0 di sapere di quanto, al massimo, pu\u00f2 discostarsi la nostra approssimazione dal numero vero e proprio."}
{"id": "847624", "revid": "93556", "url": "https://it.wikipedia.org/wiki?curid=847624", "title": "George Herriman", "text": "Biografia.\nNato il 22 agosto 1880, a New Orleans da una famiglia di etnia creola (Herriman non ha mai riconosciuto pubblicamente la sua etnia, probabilmente per paura dei suoi effetti sulla sua reputazione sulla sua carriera, anche se sul suo certificato di morte \u00e8 catalogato nell'etnia caucasica), quando era ancora un adolescente, George e la sua famiglia si trasferirono a Los Angeles come molte famiglie di diverse etnie per sfuggire alle restrizioni delle leggi di Jim Crow.\nLa carriera.\nGeorge inizi\u00f2 a lavorare presso il Los Angeles Herald-Examiner nel 1897, dove produsse illustrazioni sportive, vignette politiche e strisce quotidiane. Nel 1900 si trasfer\u00ec a New York, dove vendeva le sue vignette a magazine vari e dipingeva le iscrizioni per baracconi a Coney Island.\nTra il 1901 e il 1910, Herriman realizz\u00f2 i suoi primi lavori: Major Ozone, Musical Mose, Acrobatic Archie, Professor Otto and his Auto, Two Jolly Jackies e altri lavori per dei giornali dell'impero Pulitzer e il prestigioso TC Syndicate McClure.\nNel 1908 George Herriman entr\u00f2 a far parte della redazione del New York American Journal dove nel 1910 incominci\u00f2 a firmare le strisce della \u00ab Dingbats Family \u00bb poi rinominata \u00ab The Family Upstairs \u00bb (La famiglia del piano di sopra), Il 26 luglio del 1910 cominci\u00f2 ad apparire insieme a questa striscia un'altra aggiuntiva dove erano raccontate le storie di un gatto/gatta e un topo, pian piano la striscia aggiuntiva acquis\u00ec i \"caratteri-Krazy Kat\" e port\u00f2 alla fine della striscia principale \"The Family Upstairs\" per prenderne definitivamente il posto nel 1913 prendendo il nome di: \u00ab Krazy Kat and Ignatz Mouse\u00bb. Meglio conosciuta come Krazy Kat, sar\u00e0 la sua opera pi\u00f9 famosa, trasformata anche in cartoni animati, che consegner\u00e0 Herriman all'olimpo degli autori di fumetti.\nLe tragedie familiari e il declino.\nNegli anni trenta Herriman sub\u00ec due gravi tragedie familiari: Nel 1931 sua moglie Mabel mor\u00ec in un incidente d'auto, e nel 1939 sua figlia Barbara soprannominata \"Bobbie\" mor\u00ec all'et\u00e0 di 30 anni. Herriman si ritir\u00f2 a una vita solitaria, con solo la compagnia dei suoi cani e gatti.\nHerriman ebbe anche un'altra figlia dal matrimonio con la moglie Mabel, la figlia maggiore che portava lo stesso nome della madre ed era soprannominata \"Toots\", Mabel Herriman mor\u00ec nel 1962.\nHerriman mor\u00ec nel 1944 a Los Angeles per una cirrosi del fegato dovuta a cause non alcoliche e su sua richiesta le sue ceneri furono sparse sulla Monument Valley in Arizona.\nIl suo primo successo.\nNel 1909 Herriman cre\u00f2 la striscia di Baron Mooch, una striscia su uno scroccone corpulento, che cerca sempre di inventarsi un modo per scroccare un pranzo o un biglietto per una manifestazione(esempi), apparve per la prima volta sul \"Los Angeles Examiner\" ed ebbe un tale successo che fu pubblicato anche dagli altri giornali di \"Hearst\", e fu la prima striscia che ebbe una buona continuit\u00e0 di Herriman.\nQuesta striscia va anche menzionata perch\u00e9 la sua striscia secondaria, che appariva in basso nelle vignette di Baron Mooch, Gooseberry Sprig, divent\u00f2 autonoma e fu la prima striscia di fumetti con protagonisti solo animali di Herriman (alcune fonti indicano come la prima striscia di Herriman con solo animali \"Daniel and Pansy\" 1909), il cui personaggio principale era un papero/anatra in cilindro.\nEntrambe le strisce ebbero una pubblicazione continuativa tra il 1909 e il 1910.\nGuest Star Krazy Kat.\nKrazy Kat apparve per la prima volta insieme a Gooseberry Sprig in un episodio di Baron Mooch senza Ignatz, qualche tempo prima della \"Family Upstairs\", inoltre Herriman us\u00f2 la striscia di Gooseberry Sprig per creare l'ambiente di Coconino County che sar\u00e0 poi la scenografia di Krazy Kat.\nKrazy Kat.\nSottigliezze della striscia e il surrealismo non ha reso molto popolare tra il pubblico di massa Krazy Kat, ma ha avuto un seguito tra gli ambienti artistici e intellettuali.\nIl pi\u00f9 ardente sostenitore dell'artista era William Randolph Hearst (che produsse anche i primi corti di Krazy Kat) che appoggi\u00f2 Herriman anche nei momenti bui. Hearst infatti cancell\u00f2 nel 1944 la striscia solo dopo aver appreso della morte di Herriman perch\u00e9 a suo parere nessuno avrebbe potuto sostituire Herriman e cos\u00ec Krazy Kat fu forse la prima striscia a morire con il suo creatore (anche se ebbe una breve riapparizione).\nGalleria d'immagini.\nGalleria fotografica delle strip:"}
{"id": "847625", "revid": "124021643", "url": "https://it.wikipedia.org/wiki?curid=847625", "title": "Visita ad limina", "text": "Con l'espressione visita ad limina (Ad limina apostolorum) si intende indicare l'incontro che, ogni cinque anni, i vescovi di tutto il mondo hanno in Vaticano con il Papa per illustrare quali siano le particolarit\u00e0 che contraddistinguono la loro Regione ecclesiastica dal punto di vista religioso, sociale e culturale, quali siano i nodi maggiormente problematici dal punto di vista pastorale e culturale e come interviene la Chiesa \"particolare\" su questi problemi.\nStoricit\u00e0 della visita \"ad limina\".\nLa prima \"visita ad limina\" \u00e8 evidenziata nella lettera di san Paolo ai Galati ():\nDurante questa visita, Paolo ebbe modo di illustrare a Pietro (e a Giacomo) le difficolt\u00e0 incontrate nell'evangelizzazione in alcune zone della Giudea. Questo pu\u00f2 essere considerato il primo incontro di aiuto reciproco e di confronto su tematiche particolari.\nPer quanto riguarda l'espressione \"ad limina apostolorum\", risale ai primi secoli della storia della Chiesa; infatti, nel linguaggio canonico, con \"limina apostolorum\" erano indicate le tombe degli apostoli Pietro e Paolo e quindi le \"visite ad limina\" erano tutti quei pellegrinaggi compiuti dai fedeli che avevano come meta quelle stesse tombe. Lo stesso termine indic\u00f2 la visita che tutti i vescovi dovevano fare a Roma, secondo quanto stabilito nel Concilio di Roma, nel 745, sotto papa Zaccaria.\nNel corso dei secoli tale pratica si and\u00f2 affievolendo, ritrovando vigore solo nel 1585, sotto papa Sisto V che, con la costituzione \"Romanus Pontifex\" del 20 dicembre, ripristin\u00f2 l'obbligo di tali visite dandogli cadenza triennale; le \"visite\" vennero riconfermate successivamente da papa Benedetto XIV con la costituzione \"Quod sancta\" del 23 novembre 1740. Tutto ci\u00f2 avvenne nel contesto di rafforzamento papale nel controllo dell'operato vescovile nel periodo della Controriforma.\nNel 1909, con il decreto della Congregazione concistoriale \"A remotissima\" (31 dicembre), la cadenza delle \"visite ad limina apostolorum\" fu portata a 5 anni (10 per gli Ordinari delle sedi extraeuropee), e fu stabilito che vi erano tenuti non solo i vescovi diocesani, ma anche tutti i soggetti ad essi equiparati (prelati e abati territoriali, amministratori e vicari apostolici). Nel 1975, la Congregazione per i vescovi riordin\u00f2 ulteriormente le \"visite\" con il decreto \"Ad Romanam Ecclesiam\" del 29 giugno, ridistribuendo le zone per i quinquenni.\nNel Codice di diritto canonico del 1983 le visite \"ad limina apostolorum\" sono prescritte da due canoni (399 e 400):\nIl senso delle visite \"ad limina\".\nIl senso delle visite \"ad limina\" \u00e8 trattato nel Direttorio della Congregazione dei vescovi, pubblicato nel 1988, e afferma che queste non sono un \"semplice atto giuridico-amministrativo consistente nell'assolvimento di un obbligo rituale, protocollare e giuridico\". Esse portano un \"arricchimento di esperienze\" al ministero del Papa e al suo \"servizio di illuminare i gravi problemi della Chiesa e del mondo\", diversi a seconda dei \"luoghi, dei tempi e delle culture\".\nGiovanni Paolo II, parlando all'assemblea straordinaria dei vescovi italiani il 26 febbraio 1986, disse di \"annettere grande importanza\" alle \"visite ad limina\": \"Esse costituiscono un'occasione privilegiata di comunione pastorale: il dialogo pastorale con ciascuno di voi mi consente di partecipare alle ansie e alle speranze che si vivono nelle Chiese da voi guidate in atteggiamento di ascolto per i suggerimenti dello Spirito\".\nTali affermazioni furono ribadite da Benedetto XVI, nell'intervista concessa in lingua tedesca, il 5 agosto 2006, a tre testate televisive tedesche e alla Radio Vaticana, in preparazione al viaggio apostolico in Germania: \"Le visite \"ad limina\", che ci sono sempre state, vengono ora valorizzate molto di pi\u00f9, per parlare veramente con tutte le istanze della Santa Sede e anche con me. Io parlo personalmente con ogni singolo vescovo. (...) In questi incontri, in cui appunto centro e periferia si incontrano in uno scambio franco, cresce il corretto rapporto reciproco in una tensione equilibrata\"."}
{"id": "847629", "revid": "767487", "url": "https://it.wikipedia.org/wiki?curid=847629", "title": "Dubn\u00e9", "text": "Dubn\u00e9 \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "847633", "revid": "125222836", "url": "https://it.wikipedia.org/wiki?curid=847633", "title": "Assemblea nazionale (Francia)", "text": "L'Assemblea nazionale (in francese: \"Assembl\u00e9e nationale\") \u00e8 un ramo del parlamento francese. Nel sistema bicamerale francese, \u00e8 la camera pi\u00f9 importante e quella in cui il governo ha bisogno di una maggioranza. \u00c8 cos\u00ec chiamata dal fatto che nel 17 giugno 1789 il Terzo Stato, riunitosi a Versailles, si proclam\u00f2 \"Assemblea nazionale\".\nDurante il Secondo Impero francese la \u00abcamera bassa\u00bb era chiamata \u00abCorps l\u00e9gislatif\u00bb. Durante la Terza Repubblica questa parte del Parlamento francese era denominata \u00abCamera dei deputati\u00bb e con l'espressione \u00abAssemblea nazionale\u00bb si indicava il parlamento in seduta comune dei membri. I compiti pi\u00f9 importanti di tale Assemblea nazionale erano l'elezione del presidente della repubblica e l'approvazione delle leggi costituzionali (proposte da una camera). Il 10 luglio 1940, all'indomani della resa contro la Germania, fu proprio l'Assemblea nazionale ad approvare una legge costituzionale che attribuiva al maresciallo P\u00e9tain i pieni poteri, segnando cos\u00ec la fine della Terza Repubblica.\nLa sua sede \u00e8 il palazzo Borbone, a Parigi, nei cui pressi sorge anche l'h\u00f4tel de Lassay, residenza ufficiale del presidente dell'Assemblea nazionale. L'attuale Presidente \u00e8 Richard Ferrand eletto il 12 settembre 2018.\nElezione e scioglimento.\nConta 577 deputati (di cui 555 in Francia metropolitana e 22 nei territori oltremare), eletti in collegi uninominali con scrutinio maggioritario in due turni; il mandato dura cinque anni. L'Assemblea nazionale pu\u00f2 essere sciolta dal presidente della Repubblica anche prima della sua scadenza naturale. L'ultimo scioglimento anticipato ebbe luogo nel 1997, ad opera di Jacques Chirac, a causa della impopolarit\u00e0 del governo di Alain Jupp\u00e9 e dello stesso partito del presidente. Le successive elezioni videro per\u00f2 la vittoria della sinistra guidata dai socialisti e la conseguente nomina di Lionel Jospin all'incarico di primo ministro.\nDal 1958 il mandato di deputato \u00e8 incompatibile con la funzione di ministro.\nCompiti e prerogative.\nIl governo \u00e8 responsabile di fronte all'Assemblea nazionale. I deputati possono, se riuniscono 58 firme, formulare una mozione di censura, che \u00e8 poi posta in votazione. Se la mozione ottiene pi\u00f9 della met\u00e0 dei voti, il primo ministro deve presentare le sue dimissioni al presidente della Repubblica, che per\u00f2 non \u00e8 costretto ad accettarle (come \u00e8 successo nel 1962).\nL'Assemblea nazionale ha il compito di votare le leggi, insieme con il Senato.\nPoich\u00e9 ambedue le camere possono modificare il testo di una legge, pu\u00f2 essere necessario che una legge passi in diverse letture prima che si trovi un accordo tra l'Assemblea nazionale e il Senato. Quando le camere non riescono a raggiungere un accordo, il governo pu\u00f2 decidere, dopo una procedura chiamata \"commission mixte paritaire\" (commissione mista paritaria composta da 14 membri equamente ripartiti tra le due camere), di affidare la decisione finale all'Assemblea nazionale, la cui maggioranza \u00e8 quella che esprime il governo. Questa procedura non viene intrapresa frequentemente: di solito le camere trovano un accordo oppure il governo ritira il progetto di legge. Tuttavia in questo modo si assicura all'Assemblea nazionale un potere dominante nella formazione delle leggi, particolarmente importante perch\u00e9 \u00e8 l'Assemblea nazionale a esprimere la fiducia al governo e a potergliela negare con una mozione di censura. Quando l'Assemblea e il Senato hanno maggioranze di diversa tendenza, ci si attende che il Senato tenda ad adeguarsi alle posizioni dell'Assemblea, in modo da ridurre il pericolo di aperti conflitti tra le due camere.\nL'Assemblea nazionale pu\u00f2 riunirsi insieme al Senato nel castello di Versailles e partecipa alle revisioni costituzionali (l'altro tipo di revisione \u00e8 il referendum)."}
{"id": "847635", "revid": "36426", "url": "https://it.wikipedia.org/wiki?curid=847635", "title": "Chianciano", "text": ""}
{"id": "847636", "revid": "228587", "url": "https://it.wikipedia.org/wiki?curid=847636", "title": "Harrison", "text": ""}
{"id": "847638", "revid": "767487", "url": "https://it.wikipedia.org/wiki?curid=847638", "title": "Dyn\u00edn", "text": "Dyn\u00edn \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "847640", "revid": "1305772", "url": "https://it.wikipedia.org/wiki?curid=847640", "title": "Windows NT 3.5x", "text": "Windows NT 3.5x era la prima serie della famiglia Windows NT, prodotti da Microsoft, dal 1994 al 1995."}
{"id": "847646", "revid": "124808349", "url": "https://it.wikipedia.org/wiki?curid=847646", "title": "Irish Republican Army (1922-1969)", "text": "L'Irish Republican Army \u00e8 l'organizzazione militare nata dalla scissione del primo Irish Republican Army (IRA) che aveva combattuto la guerra d'indipendenza prima di dividersi dopo la ratifica del Trattato Anglo-Irlandese tra i favorevoli al trattato, che andarono a formare i ranghi del nuovo esercito nazionale dello Stato Libero d'Irlanda e i contrari al trattato, che combatterono per questa causa nella guerra civile e poi, una volta sconfitti, continuarono la lotta contro la presenza britannica in Irlanda. Questa organizzazione poi rimase unita fino al 1969 quando ci fu la scissione tra Provisional IRA e Official IRA.\nLa scissione dell'IRA.\nLa firma del Trattato Anglo-Irlandese il 6 dicembre 1921 da parte della delegazione guidata da Michael Collins e Arthur Griffith aveva causato malcontento tra gli elementi pi\u00f9 radicali dell'IRA e del Sinn F\u00e9in. Il D\u00e1il \u00c9ireann ratific\u00f2 il Trattato con 64 voti favorevoli contro 57 contrari dopo un lungo e teso dibattito, dopo il quale \u00c9amon de Valera si dimise da Presidente abbandondando il D\u00e1il con i suoi seguaci. Il Sinn F\u00e9in si spacc\u00f2 tra la fazione pro-Trattato e quella anti-Trattato e l'IRA fece altrettanto. La maggioranza dello staff del Quartier Generale, molti dei quali erano vicini a Collins, sostennero il Trattato, ma tra i ranghi dei Volontari la spaccatura era pi\u00f9 netta. Le unit\u00e0 dell'IRA del Munster e del Connacht erano quasi totalmente contrarie, mentre i favorevoli erano soprattutto nel Leinster e in quella che sarebbe diventata l'Irlanda del Nord.\nNel marzo 1922 gli ufficiali dell'IRA contrari al Trattato convocarono un'Assemblea Generale dei loro sostenitori e ribadirono la loro opposizione al Trattato, affermando di ripudiare l'autorit\u00e0 del D\u00e1il che, secondo loro, aveva rotto il giuramento di fedelt\u00e0 alla Repubblica Irlandese. Dichiararono anche che l'Esecutivo dell'IRA era il governo legittimo finch\u00e9 fosse stabilita una Repubblica.\nLe ragioni per cui i Volontari scelsero una parte piuttosto che l'altra furono diverse e complesse. Un fattore fu l'analisi della situazione militare: mentre Michael Collins, Richard Mulcahy e Eoin O'Duffy credevano che l'IRA non sarebbe riuscita a combattere ancora a lungo, altri, come Ernie O'Malley e Tom Barry pensavano che la situazione dell'IRA fosse migliore di quanto era mai stata. Un altro fattore aveva a che fare con la personalit\u00e0 dei singoli comandanti locali: una volta che Sean McEoin scelse di sostenere il Trattato, tutta l'IRA di Longford gli and\u00f2 dietro; lo stesso successe con comandanti anti-Trattato come Liam Lynch a Cork.\nDopo lo scoppio della guerra civile il Governo Provvisorio mand\u00f2 delle direttive ai giornali di chiamare gli insorti \"Irregolari\" e di non associarli alla guerra d'indipendenza. Questo atteggiamento si rafforz\u00f2 col passare del tempo e soprattutto dopo la morte, nell'agosto 1922, di Collins che considerava gli Irregolari fuorviati ma fondamentalmente in buona fede e aveva moltissimi ex amici tra i loro ranghi. Dopo la sua morte il governo guidato da William Cosgrave si sforz\u00f2 sempre pi\u00f9 di togliere legittimit\u00e0 ai ribelli. Alcuni ufficiali del nuovo Esercito Nazionale, guidati da Liam Tobin che era stato il braccio destro di Collins nel dipartimento dell'\"Intelligence\" dell'IRA, formarono un'associazione chiamata \"Old IRA\" (Vecchia IRA) per distinguersi dagli Irregolari. Altri ufficiali pro-Trattato, come Eoin O'Duffy, tendevano a sminuire il ruolo avuto dagli Irregolari nella lotta contro gli Inglesi. Altri uomini dell'IRA, come Florence O'Donoghue, cercavano di impegnarsi per riconciliare le due fazioni.\nNel frattempo l'IRA in Irlanda del Nord rimase per la maggior parte fedele a Collins. L'unico leader dell'IRA nel Nord a schierarsi contro il Trattato fu il comandante della Belfast IRA Joseph McKelvey. Nel maggio 1922 l'IRA del Nord lanci\u00f2 un'offensiva, con l'aiuto di entrambe le fazioni, che per\u00f2 si aren\u00f2 con lo scoppio della guerra civile. Molti membri dell'IRA del Nord in questo periodo si rifugiarono a Sud dove andarono a ingrossare le file del nuovo Esercito Nazionale.\nLa guerra civile.\nIl sostegno dell'opinione pubblica al Trattato si esplicit\u00f2 nella vittoria dei candidati pro-Trattato nelle elezioni generali del 1922. Dopo il voto, nell'aprile 1922, gli Irregolari occuparono alcuni edifici di Dublino e stabilirono il loro quartier generale nel palazzo delle Four Courts, le Corti di Giustizia. Dopo quasi due mesi di pressioni britanniche, Michael Collins decise, seppur a malincuore, di ripristinare l'ordine con la forza e ordin\u00f2 il bombardamento delle Four Courts, e gli Irregolari si arresero dopo due giorni. Un altro gruppo di Irregolari, guidati dal comandante dell'IRA di Dublino Oscar Traynor, occuparono alcuni edifici di O'Connell Street dai quali vennero scacciati con l'artiglieria dopo 5 giorni di combattimenti intensi.\nNel luglio 1922 i Repubblicani, al comando del Capo di Stato Maggiore Liam Lynch controllavano larghe aree nel Sud e nell'Ovest del paese, ma gradualmente persero terreno a causa del miglior equipaggiamento delle forze regolari che continuavano a crescere di numero e ad agosto erano costretti solo in alcune roccaforti, in particolare nella contea di Cork. Le truppe migliori dell'esercito regolare erano quelle della \"Dublin Guard\", un'unit\u00e0 composta di ex uomini dell'IRA, in maggioranza della Brigata Dublino, che avevano scelto da che parte stare soprattutto per lealt\u00e0 personale nei confronti di Collins, che veneravano.\nDopo la morte di Collins le forze regolari gradualmente fiaccarono la resistenza dei ribelli che non avevano pi\u00f9 molto sostegno della popolazione, al contrario di quello che era avvenuto durante la guerra d'indipendenza. In settembre vennero istituiti dei tribunali militari che potevano condannare a morte gli Irregolari catturati (alla fine furono 77 gli uomini dell'IRA giustiziati). Le esecuzioni pi\u00f9 famose avvennero nel dicembre 1922 quando, in risposta all'assassinio, da parte degli Irregolari, di Sean Hales, parlamentare e ufficiale dell'esercito, il governo dello Stato Libero giustizi\u00f2 Rory O'Connor, Liam Mellows, Joseph McKelvey e Dick Barrett, tutti veterani della guerra contro gli Inglesi. All'inizio del 1923 la sorte degli Irregolari era segnata e, dopo la morte in combattimento di Liam Lynch, gli Irregolari, guidati militarmente da Frank Aiken e politicamente da Eamon de Valera, si arresero. Alla fine del 1923 circa 12000 Irregolari si trovavano rinchiusi nelle carceri irlandesi prima di essere rilasciati durante il 1924 (uno degli ultimi a lasciare il carcere di Kilmainham fu de Valera).\nAnche se gli Irregolari erano stati sconfitti, la guerra non si era risolta con un accordo tra le due parti e gli Irregolari, come IRA, avrebbero continuato ad opporsi al nuovo Stato e alla presenza britannica negli anni seguenti.\nIdeologia dell'IRA dopo la Guerra civile.\nNel 1926, non essendo riuscito a persuadere il Sinn F\u00e9in a partecipare alla vita politica dello Stato Libero, de Valera fond\u00f2 un nuovo partito politico, il Fianna F\u00e1il, che attrasse molti dai ranghi del Sinn F\u00e9in e dell'IRA e che nel 1932 vinse le elezioni e de Valera divent\u00f2 capo del governo.\nL'IRA si considerava l'esercito legittimo della Repubblica Irlandese proclamata nel 1916 e riaffermata dal primo D\u00e1il nel 1919 e non riconosceva l'autorit\u00e0 del governo dello Stato Libero, considerato dai Repubblicani solo uno strumento al servizio dell'imperialismo britannico. Nel novembre 1926 l'IRA occup\u00f2 11 caserme della Garda, la polizia irlandese, e uccise due agenti. Il governo rispose immediatamente internando senza processo 110 sospetti membri dell'IRA, usando lo \"Special Powers Act\", una legge draconiana. Nel 1927 l'IRA uccise Kevin O'Higgins, Ministro dell'Interno, considerandolo responsabile delle esecuzioni durante la guerra civile.\nQuando il Fianna F\u00e1il vinse le elezioni nel 1932 l'IRA si aspettava che il partito di governo \"Cumann na nGaedheal\" (precursore del Fine Gael) non lasciasse il potere e si preparava a un'altra guerra civile. Tuttavia, il partito di William Cosgrave riconobbe la sconfitta e diede istruzioni alla polizia e alle forze armate di obbedire alla nuova Amministrazione.\nDurante il governo del Fianna F\u00e1il i membri dell'IRA passarono da meno di 2000 a 10000. Ci\u00f2 era dovuto alle conseguenze della Grande depressione, situazione nella quale il radicalismo sociale dell'IRA era appetibile a molti. Un altro fattore fu la formazione dei \"Blueshirts\", organizzazione di stampo fascista guidata da Eoin O'Duffy e composta da molti veterani che durante la guerra civile avevano sostenuto il Trattato. L'IRA e i Blueshirts si scontrarono in numerose occasioni, anche se, a parte pochissime occasioni, senza far ricorso alle armi.\nIl governo di de Valera all'inizio era amichevole nei confronti dell'IRA, rendendo legale l'organizzazione e rilasciando tutti i Repubblicani internati dal precedente governo, ma in poco tempo le relazioni si deteriorarono. L IRA accusava il Fianna Fail di aver \"svenduto\" la Repubblica non facendo niente per la situazione del Nord. Nel 1936 de Valera mise al bando l'organizzazione dopo l'assassinio di Richard More O'Farrell, un latifondista ucciso dall'IRA. Comunque l'anno dopo de Valera promulg\u00f2 una nuova Costituzione che andava nella direzione voluta dai Repubblicani; infatti aboliva il giuramento di fedelt\u00e0 alla Corona Britannica e inseriva due articoli in cui si reclamava l'autorit\u00e0 dello Stato sull'Irlanda del Nord. Questi cambiamenti fecero s\u00ec che, alla fine degli anni 1930, erano pochi quelli che concordavano con la rivendicazione dell'IRA di essere l'esercito legittimo della \"Repubblica\".\nL'IRA dal 1926 al 1936: avvicinamento al socialismo.\nDal 1926 al 1936 l'IRA fu guidata da Maurice Twomey. In questo periodo l'organizzazione venne sempre pi\u00f9 influenzata da idee \"di sinistra\", anche se il supporto dato a queste tendenze da parte della \"leadership\" fu dovuto a ragioni pratiche pi\u00f9 che ideali. Molti repubblicani credevano che l'IRA mancasse di un programma economico e sociale in grado di essere appetibile nell'Irlanda di quegli anni.\nIn questo periodo l'IRA intervenne in numerosi scioperi, sempre dalla parte dei lavoratori o dei braccianti agricoli. All'interno dell'IRA i pi\u00f9 autorevoli esponenti di queste tendenze socialiste erano Peadar O'Donnell, Frank Ryan e George Gilmore. Queste tendenze, che furono denominate \"repubblicanesimo sociale\", non durarono a lungo e a met\u00e0 degli anni trenta i dirigenti dell'IRA di tendenze socialiste abbandonarono l'organizzazione per fondare un partito, il \"Republican Congress\", che per\u00f2 non dur\u00f2 pi\u00f9 di un anno, scomparendo nel 1935. Il fallimento di coloro che puntavano a \"radicalizzare\" l'IRA era dovuto a vari fattori: in primo luogo c'era l'opposizione della Chiesa cattolica irlandese, molto influente nel paese, cosa che determin\u00f2 una legislazione repressiva introdotta dal governo e anche l'ostilit\u00e0 interna di membri dell'IRA, tra cui anche Twomey, di tendenze pi\u00f9 conservatrici. Per ci\u00f2, dopo il 1935 e fino agli anni 1960 l'IRA si ispir\u00f2 a una linea conservatrice, strettamente nazionalista.\nMolti membri \"di sinistra\" dell'IRA, delusi da questa strategia dell'organizzazione, in quegli anni andarono in Spagna con il nome di Colonna Connolly per unirsi alle Brigate internazionali che combattevano a fianco dei repubblicani nella guerra civile contro le truppe nazionaliste di Francisco Franco. Il pi\u00f9 famoso di costoro fu certamente Frank Ryan, al quale \u00e8 dedicata la canzone \"Viva la Quinta Brigada\" (bisogna anche ricordare che ci furono degli irlandesi, appartenenti al movimento dei Blueshirts, che andarono in Spagna al comando di Eoin O'Duffy per combattere al fianco delle truppe franchiste).\nLegalizzazione e rinnovata repressione.\nDopo che, in seguito alla vittoria elettorale del Fianna F\u00e1il nel 1932, l'IRA era stata resa legale e i suoi membri liberati dall'internamento, nel 1935 l'organizzazione venne ancora bandita, al pari dei Blueshirts. Maurice Twomey venne arrestato e sostituito, come Capo di Stato Maggiore, da Se\u00e1n MacBride, figlio di uno dei leader giustiziati della Rivolta di Pasqua e di Maud Gonne, musa del poeta William Butler Yeats. Il governo di de Valera progressivamente tollerava sempre meno l'IRA conducendo una spietata repressione. Nel 1938, dopo che MacBride aveva lasciato l'organizzazione, il comando dell'IRA fu preso da S\u00e9an Russell che, grazie ai fondi raccolti negli USA dal Clann na Gael, un'organizzazione di supporto all'IRA guidata da Joseph McGarrity, riusc\u00ec a convincere l'organizzazione a lanciare, nel 1939, una campagna di attentati dinamitardi in Inghilterra (chiamata in codice \"S-Plan\") che, dopo i primi mesi, si spense poco a poco quando la rete di militanti dell'IRA in Inghilterra venne smantellata dagli arresti. In Irlanda, dopo il raid con il quale l'IRA riusc\u00ec a rubare quasi l'intera riserva di munizioni dell'esercito irlandese dal Magazine Fort nel Phoenix Park di Dublino, il governo decise di introdurre l\"'Emergency Powers Act\", che reintroduceva l'internamento, i tribunali militari e la possibilit\u00e0 di giustiziare i membri dell'IRA. Nel 1941 l'IRA aveva meno di 1000 membri, molti dei quali erano imprigionati.\nL'IRA durante la seconda guerra mondiale.\nDurante la seconda guerra mondiale l'IRA pensava di ottenere sostegno dalla Germania nazista nella propria lotta contro gli Inglesi e S\u00e9an Russell si rec\u00f2 a Berlino per cercare di ottenere armi e finanziamenti ma mor\u00ec a bordo del sommergibile tedesco che nel 1940 lo stava riportando in patria. In Irlanda furono scoperti contatti tra l'IRA e alcune spie tedesche ma questi contatti non approdarono mai a nulla di concreto. Nel 1942 ci fu anche una ripresa dell'attivit\u00e0 dell'IRA nell'Irlanda del Nord, stroncata rapidamente dalle autorit\u00e0. L'IRA era stata severamente danneggiata dalle dure misure repressive prese sia a nord che a sud del confine e alla fine della seconda guerra mondiale la situazione dell'organizzazione era disastrosa, con moltissimi militanti internati e scarsissima capacit\u00e0 militare.\nLa \"Border Campaign\".\nNel dopoguerra, gradualmente, l'IRA riusc\u00ec a rafforzarsi sotto la guida di un \"triumvirato\" composto da Tony Magan, Padraig MacLogan e Thomas MacCurtain. Si cominciarono ad organizzare i piani per una rinnovata offensiva militare contro l'Irlanda del Nord e, grazie soprattutto a S\u00e9an Cronin, ritornato dagli USA e cooptato nella \"leadership\" dell'organizzazione, e a Charlie Murphy, \"Adjutant General\" (vice del Capo di Stato Maggiore) dell'IRA, venne lanciata l'\"Operazione Harvest\", consistente in una serie di attacchi contro numerose installazioni militari nel Nord.\nFurono 18 le persone che morirono durante la campagna (tra cui 7 uomini della RUC e 8 membri dell'IRA) che dur\u00f2 sino al 1962 quando si esaur\u00ec anche a causa delle misure repressive introdotte ancora una volta da tutti e due i lati del confine.\nUno degli episodi pi\u00f9 noti della campagna fu l'attacco alla caserma della RUC di Brookeborough, nel Fermanagh, che cost\u00f2 la vita a due repubblicani, S\u00e9an South e Fergal O'Hanlon, e ispir\u00f2 due tra le pi\u00f9 famose \"rebel songs\" irlandesi, \"S\u00e9an South\" e \"The Patriot Game\".\nGli anni sessanta: tendenze marxiste e la scissione del 1969.\nNel corso degli anni 1960 all'interno dell'IRA si fecero strada tendenze marxiste grazie al contributo di intellettuali esterni al movimento, che avevano una notevole influenza sul Capo di Stato Maggiore, Cathal Goulding. Si teorizz\u00f2 l'unione della classe lavoratrice, sia cattolica che protestante, contro lo sfruttamento del capitalismo. Furono molti in questi anni i \"tradizionalisti\" ad abbandonare il movimento che poi saranno tra i fondatori della Provisional IRA in seguito agli scontri di Derry e Belfast nell'agosto 1969, quando l'organizzazione non riusc\u00ec a difendere i quartieri cattolici dall'assalto dei protestanti e sui muri di Belfast comparvero le scritte \"IRA=I Ran Away\" (Io sono scappato via). La parte del movimento che non conflu\u00ec nella Provisional IRA divenne nota come Official IRA e rimase attiva fino al 1972 quando dichiar\u00f2 un cessate-il-fuoco che, a parte alcune faide interne al movimento repubblicano, non ha pi\u00f9 violato."}
{"id": "847649", "revid": "287204", "url": "https://it.wikipedia.org/wiki?curid=847649", "title": "Vasi", "text": ""}
{"id": "847652", "revid": "1912293", "url": "https://it.wikipedia.org/wiki?curid=847652", "title": "Villa La Foce", "text": "Villa La Foce si trova in localit\u00e0 La Foce a Chianciano Terme, in provincia di Siena.\nStoria e descrizione.\nLa villa, nata su un nucleo cinquecentesco originario, concepito come stazione di posta e osteria, fu acquistata con estese propriet\u00e0 fondiarie circostanti, dalla famiglia Origo nel 1924. La marchesa Iris Origo commission\u00f2 al noto paesaggista Cecil Pinsent varie sistemazioni paesaggistiche visibili dalla villa, come una schermatura di cipressi dai forti venti che sferzavano la propriet\u00e0, in origine piuttosto desolata, e infine il giardino della villa stessa, con l'intento di conferirle un ruolo d'abitazione patrizia, in analogia ad altre importanti dimore storiche del fiorentino e del senese. Cosicch\u00e9 la Foce, peraltro una fattoria moderna, ispirata da principi illuminati, costituisce un pi\u00f9 recente, e fresco esempio, nel solco delle pi\u00f9 importanti realizzazioni rinascimentali e barocche di giardino all'italiana.\nIl giardino, che si compone di tre gradoni separati, posti a diverse quote, venne realizzato tra il 1924 e il 1939 in fasi successive, senza perdere la sua unitariet\u00e0 compositiva. La parte adiacente alla villa \u00e8 sistemata su due livelli: quello inferiore, pi\u00f9 semplice, \u00e8 racchiuso tra alte siepi di alloro e decorato da piedistalli porta-limoni; quello superiore, \u00e8 caratterizzato da doppie aiuole di bosso, che si compongono in un ottagono, al cui centro \u00e8 ubicata una fontana in travertino raffigurante due pesci che reggono una vasca con la coda. \nSui due lati, che coincidono con l'edificio, \u00e8 posto un pergolato di glicine sorretto da colonne in pietra, mentre in posizione diametralmente opposta \u00e8 collocata una grotta vegetale con essenze miste d'alloro e leccio. Da questo primo settore si accede, tramite uno stretto passaggio tra pilastri sormontati da due vasi baccellati, simili a quelli che si trovano lungo il muro di cinta, al \"giardino dei limoni\" (iniziato nel 1933). Questa parte si sviluppa in terrazzamenti trasversali che seguono le pendenza del terreno verso la collina, ribaltando il classico schema dei terrazzamenti digradanti lungo l'asse di simmetria. Aiuole, bordate da compatte siepi di bosso modellato con semisfere negli angoli e ornate da vasi di limoni, seguono l'andamento del terreno. \nUn elemento architettonico, se si esclude il piccolo pergolato addossato al muro dello stretto giardino di rose, \u00e8 la scala che conduce al vialetto di glicine e prosegue fino ad un viale di cipressi che termina nel bosco. Il giardino di rose, composto da piccole aiuole con disegni geometrici, \u00e8 delimitato da due bordure di cui una di lavanda e una di perenni. \nNel 1938 venne realizzato il gradone inferiore del giardino, collegato a quello dei limoni tramite un alto e scenografico scalone a doppia rampa in travertino. Sotto lo scalone, ornato da vasi, obelischi e da una balaustra pilastrata, si apre al centro una grotta, denominata \"grotta azzurra\", all'interno della quale si trovano sette nicchie. \nQuesto parte del giardino formale, racchiuso da una quinta di cipressi, che cita la soluzione recente del giardino della villa della Gamberaia, \u00e8 composto da aiuole bordate da siepi di bosso(entro le quali erano piantate grandi magnolie), che convergono verso un punto focale, una vasca alle cui spalle \u00e8 collocata una panchina, in travertino di Rapolano, ornata da una statua che rappresenta la \"Natura\" che porta sulle spalle i doni della terra. In connessione della panchina c'\u00e8 un varco nella quinta di cipressi potati, aperto sul paesaggio.\nAl margine del percorso all'interno del bosco, intervallato da altre panchine atte ad ammirare il paesaggio, \u00e8 situato un piccolo cimitero, all'interno del quale \u00e8 posta una piccola cappella in travertino, abbellita da una serliana."}
{"id": "847658", "revid": "17351", "url": "https://it.wikipedia.org/wiki?curid=847658", "title": "Nellis AFB", "text": ""}
{"id": "847661", "revid": "767487", "url": "https://it.wikipedia.org/wiki?curid=847661", "title": "Hab\u0159\u00ed", "text": "Hab\u0159\u00ed \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "847662", "revid": "17351", "url": "https://it.wikipedia.org/wiki?curid=847662", "title": "Base aerea di Nellis", "text": ""}
{"id": "847663", "revid": "1573940", "url": "https://it.wikipedia.org/wiki?curid=847663", "title": "Villa Simoneschi", "text": "Villa Simoneschi si trova in Via Dante 37 a Chianciano Terme in provincia di Siena.\nStoria e descrizione.\nL'edificio \u00e8 un antico edificio padronale a tre piani che risale al 1830 circa, ed \u00e8 situata nelle immediate vicinanze del centro storico di Chianciano Terme. Vi si accede da un monumentale cancello ubicato e si trova al centro di un giardino (non curato da anni) con piante piuttosto rare come: \"Hibiscus syriacus\" (Ibisco), \"Lippia citriodora\" (Lippia), \"Osmanthus fragrans\" (Olea fragrans), \"Ruscus hipoglossum\" (Pungitopo variet\u00e0) e \"Paeonia officinalis\" (Peonia). \nAlla destra per chi accede si trova una Cappella neoclassica, a fianco come un monumentale campanile spicca un Cedrus Libani di notevoli dimensioni, dal lato opposto, \u00e8 situata una fontana in pietra con acqua sorgiva (adesso svuotata e non pi\u00f9 funzionante), scendendo alcuni gradini si apre la zona pi\u00f9 ombrosa e riservata del parco, un giardino formale con piante ad alto fusto. \nIl piazzale a mezzogiorno della villa \u00e8 dominato dalla presenza di una bella fontana (attualmente in disuso) a pila al centro di uno specchio d'acqua dagli eleganti bordi polilobati, cui fa contorno una pavimentazione in lastre di pietra locale sul cui perimetro erano installate quattro singolari panchine a disegno pure in pietra (adesso distrutte da vandali). In fondo al piazzale, verso il Monte di Cetona e la sottostante vallata, si affaccia un'imponente terrazza panoramica, munita di un parapetto classicheggiante con balaustrini in pietra, al di sotto e a lato della quale si trovano rispettivamente la ex-limonaia e la Casina del Giardiniere.\nIl giardino di Villa Simoneschi ospita oltre trenta qualit\u00e0 di piante, arbusti, siepi ed aiuole delimitate da pietre; tra gli alberi ad alto fusto spiccano alcuni: Acer negundo (Acero di Virginia), Taxus baccata (Tasso), Cotinus coggygria (Albero parrucca) e Prunus cerasifera (Prunus). "}
{"id": "847665", "revid": "36426", "url": "https://it.wikipedia.org/wiki?curid=847665", "title": "Cedrus Libani", "text": ""}
{"id": "847666", "revid": "36426", "url": "https://it.wikipedia.org/wiki?curid=847666", "title": "Monte di Cetona", "text": ""}
{"id": "847668", "revid": "110157", "url": "https://it.wikipedia.org/wiki?curid=847668", "title": "Hartmanice (Boemia meridionale)", "text": "Hartmanice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "847669", "revid": "45927", "url": "https://it.wikipedia.org/wiki?curid=847669", "title": "Giochi d'infanzia", "text": ""}
{"id": "847672", "revid": "767487", "url": "https://it.wikipedia.org/wiki?curid=847672", "title": "He\u0159ma\u0148 (\u010cesk\u00e9 Bud\u011bjovice)", "text": "He\u0159ma\u0148 \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "847675", "revid": "773636", "url": "https://it.wikipedia.org/wiki?curid=847675", "title": "Abbazia di San Lorenzo a Coltibuono", "text": "L'abbazia di San Lorenzo a Coltibuono, pi\u00f9 comunemente nota come badia a Coltibuono \u00e8 un'ex-abbazia trasformata in villa, che si trova nel comune di Gaiole in Chianti, in provincia di Siena.\nStoria.\nL'abbazia, situata nel piviere di san Pietro in Avenano, venne fondata nel 1049 dalla famiglia Firidolfi e un paio di anni pi\u00f9 tardi sarebbe stata donata a san Giovanni Gualberto. In questo luogo era esistente una chiesa documentata fin dalla met\u00e0 del X secolo. Quello che \u00e8 certo \u00e8 che nel 1115 era gi\u00e0 in possesso dei monaci Vallombrosani come testimoniano una bolla di papa Pasquale II diretta ad Adimaro abate di Vallombrosa e un atto di Corrado di Scheiern marchese di Toscana datato 1122.\nNei secoli seguenti, grazie a numerose e cospicue donazioni, il cenobio divenne uno dei pi\u00f9 ricchi della regione e nel momento di massima ricchezza arriv\u00f2 a controllare anche la Badia Ardenga, l'abbazia di Spineta e il monastero di San Jacopo a Siena.\nDal 1239 pass\u00f2 sotto la protezione della repubblica di Firenze. Per le sue grandi rendite fu data in commenda, insieme alla badia a Passignano, al cardinale Giovanni de' Medici, il futuro papa Leone X.\nIl 29 settembre 1810 in occasione dei festeggiamenti per la nascita del Re di Roma fu decretata l'espulsione dei religiosi da tutti i monasteri e, di conseguenza, l'abbazia venne soppressa e venduta, i suoi locali trasformati in fattoria mentre la chiesa divenne una semplice parrocchiale. L'acquirente fu Giovanni Calamai, un ricco commerciante livornese proprietario di varie fattorie nei dintorni; il Calamai per\u00f2 ebbe dei problemi in quanto la soppressione della badia aveva suscitato le vive proteste dei parrocchiani. I fedeli si strinsero intorno all'unico monaco rimasto, don Ilarione Parenti, che svolgeva anche funzioni di parroco e che fu protagonista di una stregua resistenza tanto da arrivare a fronteggiare anche un manipolo di soldati francesi inviati per sloggiarlo. Non volendo altri problemi il Calamai decise di affittare la badia a tale Giovanni Checcacci di Montevarchi per 4.700 scudi.\nPochi anni dopo l'avventura napoleonica fin\u00ec e con essa fin\u00ec anche la fortuna del Calamai che, a causa di alcune speculazioni andate male, fu assediato dai creditori. Nel 1816, per salvarsi dai creditori, istitu\u00ec una lotteria i cui premi erano dei beni fondiari e tra i vari premi c'era la badia di Coltibuono, valutata ben 98.000 scudi. La lotteria per\u00f2 stentava e non riuscendo ad ottenere quanto previsto (60.000 biglietti per un ricavato stimato in 240.000 lire) il Calamai appiopp\u00f2 tutto al conte Giovanni Giraud, un avventuriero romano, che magicamente risult\u00f2 il possessore del biglietto vincente. Accusato di truffa decise di disfarsene quanto prima e riusc\u00ec a venderla ad un altro singolare personaggio che all'epoca risiedeva a Firenze: il principe Stanislao Poniatowsky, nipote del Re di Polonia Stanislao Augusto. Legato a Cassandra Luci, la spos\u00f2 nel 1830 e quando rest\u00f2 vedova lei e i figli sperperarono tutto il patrimonio per finanziare spettacoli e opere. Anche loro finirono presto travolti dai debiti e cos\u00ec nel 1846 la badia venne venduta al cavalier Guido Giuntini, il quale prima di pagare si fece dare tutte le garanzie dal Vaticano contro un possibile ritorno dei Vallombrosani.\nPassata attraverso vari proprietari per via ereditaria, appartiene attualmente alla famiglia Stucchi Prinetti, attiva nella produzione di vini e olio biologici con l'etichetta della badia, che accoglie inoltre un agriturismo e dei corsi di cucina e degustazione di vini. L'azienda oggi \u00e8 gestita da Emanuela e Roberto Stucchi Prinetti, due dei quattro figli di Pietro e Lorenza, nata de' Medici, nota scrittrice di libri di cucina.\nArchitettura e patrimonio artistico.\nLa chiesa abbaziale.\nLa chiesa abbaziale, intitolata a San Lorenzo presenta una pianta a croce latina tipica delle chiese vallombrosane; si tratta di un'unica navata rettangolare conclusa da un'abside semicircolare e cupola impostata all'incrocio tra la navata e il transetto con un tiburio quadrilatero la cui copertura a riseghe conferisce alla struttura la forma di una pagoda.\nLa copertura della navata \u00e8 realizzata con una falsa volta settecentesca decorata con affreschi e stucchi di gusto tardo barocco, mentre originali sono le volte a botte del transetto; la navata presenta un paramento murario realizzato in ciottoli di fiume di modesta fattura mentre nel transetto, nell'abside e nel campanile il paramento \u00e8 in filaretto di alberese.\nSulla sinistra si trova la massiccia torre campanaria aperta sulla sommit\u00e0 da quattro grandi monofore e iniziata nel 1160; tale torre \u00e8 dimensioni grandiose e si sposa perfettamente con il tiburio e la parte absidale della chiesa, ci\u00f2 non accade con il corpo longitudinale della chiesa, di modeste dimensioni e con la facciata, quest'ultima preceduta da un modesto porticato che si sviluppa anche nel fianco sinistro della chiesa.\nAl suo interno, sotto l'altar maggiore, riposano i resti mortali del beato Benedetto Ricasoli (+ 1107).\nIl monastero.\nDa un portone posto sulla destra della facciata si pu\u00f2 accedere al monastero. Tutto il complesso \u00e8 stato trasformato in residenza di campagna del XIX secolo ma ancora si distinguono il chiostro e il refettorio anche se hanno perso gran parte dei caratteri medievali.\nIl giardino.\nIl giardino della badia, restaurato radicalmente negli ultimi decenni, \u00e8 impostato secondo uno schema che rispecchia quello dell'antico \"hortus conclusus\" (orto murato) spartito da geometriche di siepi di bosso con inserimenti di piante aromatiche e officinali.\nLa vasca rettangolare posta al centro del giardino e le pavimentazioni dei sentieri sono realizzati in pietra serena. Lunghi pergolati di vite ornano alcuni dei percorsi esterni. Di fianco alla Badia si erge un bellissimo cedro del Libano alto 20 metri e con una circonferenza del tronco di 7 metri, censito nell'elenco delle piante monumentali della Toscana del Corpo Forestale dello Stato.\nLa propriet\u00e0 \u00e8 circondata da grandi boschi di abete bianco, frutto dell'opera di rimboschimento svolta dai monaci e rilanciata poi nell'Ottocento."}
