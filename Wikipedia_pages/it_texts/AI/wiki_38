{"id": "838998", "revid": "144796", "url": "https://it.wikipedia.org/wiki?curid=838998", "title": "Vittuone", "text": "Vittuone (\"Vit\u00fc\u00f2n\", \"Vit\u00ec\u00f2n\" o \"V\u00fct\u00ec\u00f2n\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nTerritorio.\nIl territorio comunale ha forma allungata e confina ad ovest e a sud-ovest con Corbetta, a sud con Cisliano, a est ed a nord-est con Sedriano e infine a nord con Arluno.\nVittuone dista circa 20 chilometri ad ovest dal capoluogo lombardo.\nGeologia e idrografia.\nMorfologicamente, il territorio di Vittuone \u00e8 caratterizzato dall'ambiente pianeggiante tipico della pianura padana, prevalentemente adatto a boschi o coltivazioni. L'altitudine \u00e8 compresa tra i 135 e i 151 \nUno degli aspetti pi\u00f9 significativi dell'idrografia di Vittuone come delle zone limitrofe all'abitato sono le risorgive, che un tempo avevano ampia rilevanza economica per l'agricoltura e oggi costituiscono una delle attrazioni principali del Parco Agricolo Sud Milano. Tra i fontanili pi\u00f9 rilevanti ricordiamo il fontanile Saretta (luogo presso il quale \u00e8 stata rinvenuta la salma di Mike Bongiorno dopo il suo trafugamento) a cui la leggenda popolare ha attribuito acque miracolose ed il Tre Teste.\n\u00c8 parte del Parco Agricolo Sud Milano (superficie a parco 284,46 ha).\nSismologia.\nDal punto di vista sismico Vittuone presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima di Vittuone \u00e8 quello caratteristico delle pianure settentrionali italiane con inverni abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nOrigini del nome.\nIl toponimo \"Vittuone\" sembrerebbe derivare dalle parole latine \"Vicus\" e \"Todone\", ossia \"villaggio di Todone\" con chiaro riferimento a un importante personaggio locale del periodo longobardo, ricordato in un documento del 793 d.C. (\"Codex Diplomaticus Longobardiae\"). In un diploma di Enrico III, re di Germania del 1045 si trova la forma ormai mutata di \"Vicotodone\".\nStoria.\nL'epoca romana.\nVittuone era un villaggio gi\u00e0 esistente in epoca romana e forse di probabili origini gallico - celtiche. Le prime scoperte testimonianti un primordiale insediamento romano risalgono al 1868 quando il nobile Giovanni Venini ritrov\u00f2, nel parco della sua villa di campagna sita in centro al paese, alcune ceneri ed ossa provenienti da urne cinerarie, accompagnate da alcuni cimeli in bronzo.\nNel 1902, presso la cascina Resta a sud dell'abitato, vennero ritrovate monete che riportavano effigi del I e del II secolo d.C. e un vaso antropomorfo (1907). Per tale motivo questi ritrovamenti possono far supporre che Vittuone fu un \"castrum\" di rinforzo alle legioni del Ticino o pi\u00f9 facilmente un \"vicus\" (villaggio minore) del \"pagus\" della vicina Corbetta.\nIl medioevo.\nPer quanto riguarda il primo periodo medioevale, l'inesistenza di una ricca documentazione ufficiale non permette ad oggi di tracciare un quadro storico sintetico ben preciso della storia di Vittuone. Di certo si sa che il borgo gi\u00e0 nel medioevo doveva godere di una qualche rilevanza locale se Goffredo da Bussero, gi\u00e0 sul finire del XIII secolo, cita la presenza nel paese della chiesa di San Martino a \"Vituono\", e dall'archivio della Veneranda Fabbrica del Duomo di Milano si apprende che questa stessa istituzione possedette dei beni nel comune, nel periodo compreso tra il 1347 e il 1486 come prebenda (beneficio parrocchiale) nella Pieve di Corbetta.\nDati storici pi\u00f9 precisi si hanno nel 1311 quando un vittuonese fu rettore a Milano e partecip\u00f2 con Marco Visconti, altri rettori e trecento uomini a cavallo all'attacco della casa dell'arcivescovo Cassono della Torre per intimargli l'esilio. Da una cronaca del Besta intitolata \"Fior dei Fiori\" apprendiamo che tra i capitani delle porte della citt\u00e0 di Milano vi erano alcuni uomini d'arme scelti tra la nobilt\u00e0 del contado: per la porta Ticinese vi fu tra gli altri Giovanni da Vittuone. Fu probabilmente in quest'epoca che inizi\u00f2 a farsi strada nei possedimenti terrieri di Vittuone la famiglia De Capitani che nella prima met\u00e0 del XV secolo ebbe come proprio rappresentante tale Matteo De Capitani che fu protomedico del duca Filippo Maria Visconti dal 1412 sino al 1430.\nL'et\u00e0 moderna.\nNel XVI secolo il nucleo di Vittuone era particolarmente compatto ed articolato essenzialmente attorno a poche corti, gravitanti a loro volta attorno alle principali ville signorili. Al posto dell'attuale chiesa si trovava l'oratorio intitolato ai santi Nazario e Celso con retrostante giardino, risalente all'epoca rinascimentale e regolarmente officiato, mentre la chiesa parrocchiale sorgeva insolitamente fuori dal paese e legata al complesso della Cascina Parrocchiale (chiamata \"Gar\u00e0scia\", oggi demolita), motivazione spiegabile con la presenza in loco del passaggio della Strada Consolare Vercellina che gi\u00e0 dall'epoca romana collegava Milano con Vercelli, passando per Novara. Nei pressi di questa chiesa si trovava inoltre un cimitero, segnalato anche da san Carlo Borromeo in occasione della sua visita pastorale al paese l'8 aprile del 1570.\nDurante tutto il Settecento, Vittuone si arricch\u00ec di edifici e strutture prevalentemente adibiti ad uso agricolo. Nel 1786 il comune di Vittuone fu inserito nella provincia di Pavia. Da segnalare a livello storico la visita, il 24 aprile 1789, dell'arciduca Ferdinando d'Asburgo-Este, governatore del ducato di Milano, che soggiorn\u00f2 nella locale Villa Resta con la moglie, l'arciduchessa Maria Beatrice d'Este, e la figlia Maria Teresa, ed il resto della corte mentre il gruppo era in viaggio a Novara ove il giorno successivo la giovane arciduchessa sarebbe andata in sposa al duca Vittorio Emanuele di Savoia, futuro re di Sardegna.\nAll'epoca napoleonica risale invece l'impianto dell'attuale cimitero, costruito sulla base dell'Editto di Saint-Cloud e allorquando il comune era stato temporaneamente fuso con Sedriano. Alla restaurazione austriaca si deve invece la costruzione di nuove strade di collegamento con il vercellese e la realizzazione della nuova tratta ferroviaria che segner\u00e0 profondamente la futura economia del paese.\nL'Ottocento.\nDurante l'Ottocento il paese non progred\u00ec in grandezza rispetto al passato, ad eccezione di due importanti realizzazioni: la costruzione della cascina appartenuta ai Resta (principale centro agricolo dell'area) e la costruzione nel 1848 dell'attuale chiesa parrocchiale su progetto dell'architetto Giacomo Moraglia al posto del vecchio oratorio rinascimentale. Il precedente luogo di culto cittadino, infatti, si trovava in prossimit\u00e0 del cimitero, presso la Cascina Parrocchiale cio\u00e8 in una zona piuttosto periferica del paese e per questo motivo si decise di edificare la nuova costruzione pi\u00f9 in centro.\nDai rilievi catastali comprendiamo inoltre come si sia mantenuta particolarmente attiva anche l'agricoltura, mantenendo una sostanziale eterogeneit\u00e0 dei coltivati a dispetto di quanto andava diffondendosi nell'area, ovvero della monocoltura specializzata del granoturco. Nel corso del XIX secolo ebbe larga importanza nell'economia locale anche la filanda istituita dalla famiglia Venini presso la propria abitazione che forn\u00ec diversi posti di lavoro alla popolazione vittuonese.\nL'inaugurazione dell'ultimo tratto della ferrovia Milano-Novara completato nel maggio del 1859, permise dalla seconda met\u00e0 dell'Ottocento un incremento delle comunicazioni con i principali centri produttivi dell'area della provincia di Milano, oltre al fatto che questa presenza rivalut\u00f2 notevolmente il ruolo del paese. Con l'unit\u00e0 d'Italia il comune di Vittuone pass\u00f2 dalla provincia di Pavia a quella di Milano.\nIl Novecento.\nIl Novecento segna la rinascita economica di Vittuone con l'apertura delle prime grandi industrie, nate dalla presenza in paese di numerosi lavoratori grazie alla vicinanza della tratta ferroviaria Milano-Torino. Tra le rappresentanze di maggior rilievo ricordiamo in questo periodo la fondazione dello stabilimento della Tecnomasio Italiano Brown Boveri e della Manifattura Tosi.\nNel 1900 venne costruito il primo asilo del borgo ancora oggi esistente, intitolato al nobile Giovanni Venini, suo fondatore grazie ad un lascito testamentario alla comunit\u00e0 di Vittuone.\nAl 1937 risale la costruzione della scuola elementare del paese, ancora oggi attiva. Durante gli anni della Seconda Guerra Mondiale, il paese fu oggetto di interessi militari locali per la presenza della stazione ferroviaria e di numerosi agglomerati industriali favorirono alcune operazioni militari, oltre che per via dell'intensa attivit\u00e0 partigiana del C.L.N.. Fu in questo periodo che ebbe luogo la fucilazione del sindaco dell'epoca, Ferruccio Pozzi, che venne ucciso da un commando fascista il 20 giugno 1945 proprio a Vittuone perch\u00e9 accusato di connivenza col gruppo di azione partigiana del figlio Giampiero, gi\u00e0 ucciso l'anno precedente.\nGli interventi urbanistici del secondo dopoguerra hanno cancellato alcuni retaggi urbanistici del passato, come ad esempio un complesso di abitazioni ottocentesche affacciate su Piazza Italia, la principale del paese, sostituite negli anni '80 dal moderno palazzo comunale e dal teatro comunale \"Tresartes\". Dopo una parentesi durante la quale si \u00e8 cercato di porre freno alle speculazioni edilizie negli ultimi 10 anni si \u00e8 ripreso a costruire massivamente; circa l'80% delle aree non coperte da vincoli sono oggi edificate, e ci si avvia ad costruire sul cosiddetto \"Bosco del Bac\u00ecn\" un'area boschiva di 220.000 metri quadrati posta nella parte nord orientale del paese.\nSimboli.\nLa descrizione araldica dello stemma \u00e8 la seguente:&lt;br&gt;\nLa descrizione araldica del gonfalone \u00e8 la seguente:&lt;br&gt;\nLo stemma di Vittuone \u00e8 la risultante di quelli delle singole casate che in Vittuone hanno lasciato la loro impronta. Nel 1920 il comune realizz\u00f2 il suo emblema che venne concesso con Regio Decreto l'8 aprile 1939 e trascritto nei registri della Consulta Araldica il 7 marzo 1940. In esso comparivano i simboli di quelle che furono considerate le principali famiglie; la ruota venne ripresa dallo stemma dei conti Resta, il castello sormontato dalla colomba venne desunto da quello della famiglia Annoni, le fasce trasversali oro e rosso dallo stemma dei Venini, mentre il cavallo rappresenta lo \"stemma parlante\" la famiglia Destrerio. Quest'ultima famiglia, di certo, non fu una famiglia nobile o degna di rilievo in paese tanto da meritarsi una posizione nell'emblema di Vittuone, avendo contribuito al benessere cittadino unicamente con lasciti di poco conto alla parrocchia. Nello stemma comunale non ritroviamo invece accenno alcuno alla famiglia Salazar, di origine spagnola, che grande importanza ha invece rivestito nei secoli passati nella vita del paese, n\u00e9 della famiglia Arrigoni che pure possedette beni in Vittuone.\nMonumenti e luoghi d'interesse.\nArchitetture religiose.\nChiesa parrocchiale dell'Annunciazione di Maria Vergine.\nLa chiesa parrocchiale, intitolata all'Annunciazione di Maria Vergine, venne costruita nel 1848, su progetto dell'architetto Giacomo Moraglia, in sostituzione della vecchia chiesa di Santa Maria che sorgeva fuori dal paese accanto alla cascina parrocchiale e che era troppo piccola per le esigenze dei fedeli.\nIl luogo prescelto per la nuova struttura si trovava invece in pieno centro cittadino, sull'area dell'antico oratorio dei Santi Nazaro e Celso, benedetto il 7 novembre 1490. Il patronato dello stabile era della famiglia De Capitani, per poi passare ai Cantoni ed infine nel 1732 al conte Giuseppe Resta. L'oratorio, secondo quanto riportato dalle cronache, appariva all'epoca molto decadente e si decise pertanto di demolire tale struttura e di costruirvi appunto sopra il nuovo tempio, avendo il Resta ceduto il patronato dello stabile alla parrocchia, a condizione per\u00f2 che nella nuova chiesa da costruirsi vi fosse una cappella dedicata ai due santi (clausola che poi non venne rispettata). I lavori iniziarono nel 1847 e la nuova chiesa venne benedetta gi\u00e0 nell'autunno del 1848. Nello stesso anni fu avviata l'edificazione del campanile, alto 38 metri, completato nel 1860 con l'arrivo delle campane, sostituite nel 1949 con sei nuove tonalit\u00e0 in Si2 calante; nel 1891 vennero effettuate la tinteggiatura, gli abbellimenti e le decorazioni interne alla chiesa.\nChiesa della Sacra Famiglia.\nLa chiesa della Sacra Famiglia venne costruita a Vittuone tra la fine dell'Ottocento e l'inizio del Novecento come cappella dell'omonimo oratorio, in stile neoromanico.\nLa struttura, di ridotte dimensioni, \u00e8 contraddistinta da una facciata a capanna mista in mattoni a vista e pietre calcaree a creare un gioco di toni chiaroscuri che accompagnano le due alte monofore laterali ed il rosone centrale.\nIl portone \u00e8 sovrastato da una lunetta porticata. La chiesa ha la particolarit\u00e0 di essere compresa all'interno del complesso dell'oratorio stesso, ma di avere il retro gittante su via Cesare Battisti, da dove l'accesso \u00e8 consentito al complesso attraverso un piccolo cancello (oggi perlopi\u00f9 chiuso). Internamente la chiesa ha una struttura ad un'unica navata con tetto a capriate lignee, sovrastato da un piccolo campanile in mattoni a vista terminante a cuspide e dotato del concerto di una sola campana.\nAlla chiesa \u00e8 associata come protettrice anche la Madonna di Lourdes alla quale, di fianco alla chiesa, \u00e8 stata dedicato un piccolo giardino sacro costituito da una grotta e da un laghetto artificiale sottostante con pesci rossi, realizzato nella prima met\u00e0 del Novecento grazie al contributo del parroco don Giovanni Sironi e recentemente restaurato.\nCappella della Madonna del Salvatore.\nEretta per commemorare un'epidemia di colera abbattutasi sul paese nel XV secolo, venne quasi completamente riedificata alla fine del XVII secolo.\nLa struttura, attualmente, si presenta molto semplice, con facciata e tetto a capanna rifinita con lesenature che evidenziano i tratti portanti e decorano al tempo stesso il frontale della cappelletta.\nIl portale \u00e8 in legno, completato da una pesante grata di ferro di protezione, ai lati della quale si trovano due piccole finestrelle che, secondo la tradizione post-conciliare voluta da San Carlo Borromeo, dovevano consentire anche ai fedeli non comunicati di assistere ai divini offici.\nSui fianchi della chiesa, si trovano due piccole finestrelle, poste in corrispondenza dell'altare, che consentono di dare luce all'interno della chiesa.\nRilevante \u00e8 l'abside della cappella, che \u00e8 visibile dall'esterno in una struttura semicirolare decorata con lesene ad arco che ne evidenziano le linee aggraziate.\nAll'interno si trovano alcune tracce di affreschi risalenti al XVI secolo.\nUn tempo la chiesa era posta fuori dal centro abitato, lontano anche dalle ultime case del paese, mentre oggi, con l'espansione del comune, la chiesa si trova non solo inglobata nel complesso cittadino, ma pu\u00f2 essere ammirata dalla vicina ex Strada Statale 11 e dal trafficatissimo svincolo che conduce ad Arluno ed all'Autostrada A4.\nCappella di Santa Maria del Lazzaretto.\nEretta nel XVII secolo ed utilizzata durante la peste del 1630 come ricovero fuori paese dei malati contagiosi e ancora oggi si trova in un'area periferica del paese, immersa nel verde del Parco Agricolo Sud di Milano.\nLa cappella ad aula unica, esternamente \u00e8 contraddistinta da una tipica struttura a capanna, con portale in legno e grata di ferro, completato sui fianchi da due finestrelle quadrangolari poste quasi a terra.\nSulla facciata si trova un affresco raffigurante San Carlo Borromeo che comunica un appestato prima che questi salga in cielo al cospetto di Dio, assistito in questo da altri santi tra cui si pu\u00f2 riconoscere, sulla destra, San Rocco (patrono degli appestati) sulla sinistra molto deteriorato, il martirio di San Sebastiano. L'opera risalirebbe al XVII secolo, ma data la sua posizione esposta agli agenti atmosferici conobbe diversi rifacimenti, tra cui uno consistente datato al 1891 ed eseguito ad opera di Rodolfo Gambini (maestro di Paolo Bellegotti, famoso pittore arlunese che ne cur\u00f2 in seguito i restauri e realizz\u00f2 alcuni decori nella Collegiata di San Vittore a Corbetta, oltre a dipingere nuovamente a Vittuone presso la cascina Marzorata). Malgrado questi accorgimenti, oggi si \u00e8 persa buona parte degli affreschi presenti esternamente alla struttura. Internamente la chiesa si presenta con un arredamento essenziale ed un quadro votivo raffigurante il salvataggio delle anime della peste.\nLa cappella \u00e8 divenuta recentemente un forte luogo di devozione popolare ed \u00e8 giunta addirittura alla curiosit\u00e0 dei media nazionali nel 2011 grazie al ritrovamento in loco della salma di Mike Bongiorno, trafugata dalla precedente sepoltura presso il cimitero di Dagnente (NO).\nCappella dei Caduti.\nLa cappella commemorativa dei caduti delle guerre mondiali, si trova nei pressi del cimitero di Vittuone, a ridosso della cinta, gittante sul viale alberato che conduce all'ingresso principale del camposanto.\nLa struttura, costruita originariamente come cappella per la nobile famiglia dei conti Resta, venne in seguito donata alla parrocchia, che nel 1928 l'adib\u00ec alla commemorazione dei defunti caduti in guerra, venendo completata dopo il 1945 con l'aggiunta delle lapidi in commemorazione dei soldati della Seconda guerra mondiale e con le due bombe ed i cannoni decorativi che ancora oggi si trovano a fianco dell'ingresso.\nLa struttura si presenta di piccole dimensioni, con portale ad arco, decorato con due colonne a lesena, architravate e decorate in stile neoclassico. Eclettico \u00e8 il frontone, che riecheggia di stile greco con l'aggiunta di conchiglie e valve agli estremi del timpano.\nLa cappella \u00e8, come si \u00e8 detto, accessibile dalla strada, senza dover entrare nel camposanto, ma \u00e8 per la maggior parte dell'anno chiusa al pubblico. La struttura \u00e8 posta lungo il viale delle rimembranze dove sono presenti delle croci metalliche in ricordo dei caduti delle due guerre, strada che culmina nel monumento ai caduti posto all'estremit\u00e0 opposta del camposanto, a destra dell'ingresso.\nCappella di San Luigi Gonzaga.\nLa cappella (o come viene definita pi\u00f9 propriamente \"eremo\") di San Luigi Gonzaga \u00e8 il luogo di raccoglimento e preghiera dell'oratorio omonimo nel complesso del quale si trova inserita. La struttura \u00e8 accessibile dal cortile interno di Villa Annoni-Cicogna-Rossi e sorge probabilmente dove un tempo si trovava l'area rurale e delle scuderie dell'abitazione.\nLa struttura interna \u00e8 semplice, ad un'unica navata, sovrastata da un bellissimo soffitto cassettonato seicentesco originale. Costituita negli anni '70, la cappella \u00e8 stata recentemente restaurata con l'aggiunta di un affresco all'altare.\nOratorio di San Francesco (non pi\u00f9 esistente).\nAnticamente esisteva a Vittuone anche un oratorio privato dedicato a San Francesco d'Assisi ed inserito all'interno del complesso di Villa Resta. Esso risaliva nelle sue forme al Settecento come il contesto architettonico in cui era inserito e sorgeva nell'ala laterale destra della villa e, per la sua posizione, era utilizzato prevalentemente come cappella privata dalla famiglia Resta, anche se godeva di un accesso pubblico che poteva essere utilizzato dai massari alle dipendenze degli aristocratici.\nQuando la famiglia Moroni subentr\u00f2 alla famiglia Resta, diede l'oratorio in uso alla parrocchia ma ne mantenne difatti la propriet\u00e0 e la libert\u00e0 di deciderne le sorti. La cappella venne sconsacrata definitivamente negli anni '50 del Novecento in quanto la struttura era ormai cadente ed insicura anche per l'officiatura della messa e quando le ali laterali esterne della villa erano state privatizzate. Da questo oratorio vennero per\u00f2 recuperate le due acquasantiere che oggi si trovano all'ingresso della chiesa parrocchiale di Vittuone, oltre alle due campane che si trovavano sul piccolo campanile della cappella che sono andate ad aggiungersi al complesso campanario della parrocchia.\nArchitetture civili.\nVilla Resta Mari.\nVilla Resta venne eretta alla fine del XVII secolo da un architetto rimasto ignoto che si avvalse di un progetto redatto probabilmente da Francesco Maria Richini. Il committente dell'opera fu il conte Carlo Resta, feudatario di Vialba e Villapizzone che, una volta completata la struttura, la utilizz\u00f2 come casa di villeggiatura per s\u00e9 e per la propria famiglia. Vittuone ospitava la famiglia Resta gi\u00e0 dal 1643. La villa ospit\u00f2 l'arciduca Ferdinando d'Asburgo-Este, governatore del ducato di Milano, con la moglie l'arciduchessa Maria Beatrice d'Este, la figlia Maria Teresa ed il resto della corte mentre il gruppo era in viaggio a Novara ove il giorno successivo la giovane arciduchessa sarebbe andata in sposa al duca Vittorio Emanuele di Savoia, futuro re di Sardegna. Tra i presenti si trovava anche l'arciduca Pietro Leopoldo che l'anno successivo, alla morte del fratello maggiore Giuseppe II, divenne imperatore col nome di Leopoldo II.\nAi beni dei Resta, per matrimonio all'inizio dell'Ottocento, si aggiunsero anche quelli dei marchesi Olevano Confalonieri che ingrandirono il potenziale di ricchezza della famiglia che and\u00f2 a sua volta a rispecchiarsi in una nuova fase di evoluzione della villa. Morto senza eredi il conte Giuseppe Resta, figlio di Carlo, nel 1872, questi nomin\u00f2 sue eredi le sorelle Camilla e Giulia. A quest'ultima, maritata Moroni, spettarono le propriet\u00e0 di Vittuone con l'annessa villa. I Moroni non risiedettero alla villa che purtroppo attravers\u00f2 in quest'epoca un periodo di trascuratezza. Il figlio di Giulia decise di vendere la propriet\u00e0 all'industriale Carlo Sormani che per\u00f2 acquist\u00f2 solo l'ala padronale, frazionando cos\u00ec il complesso e lasciando ai Resta-Moroni le due ali laterali d'ingresso e l'oratorio della villa che venne dato in uso alla parrocchia. Dai Sormani, la villa pass\u00f2 alla famiglia industriale vittuonese dei Bodini che successivamente la vendette nel 1973 alla famiglia Mari.\nLa villa comprende un portico a colonne binate e uno scalone di rappresentanza che conduce ai piani superiori dove alcune stanze sono affrescate con dipinti di scuola tiepolesca. La facciata \u00e8 caratterizzata da un corpo centrale che si snoda in due ali laterali molto lunghe che formano la vicina piazza Resta. Sul retro si trova un parco.\nL'edificio comprendeva una serie di complessi rurali e l'abitazione del massaro presso via Cavour, ove era presente un piccolo giardino.\nVilla Venini.\nDenominata per esteso Villa Resta Venini Salazar, la struttura risale al tardo Seicento e si qualifica come la residenza nobiliare pi\u00f9 antica di Vittuone. Essa ha infatti addirittura una presumibile origine conventuale (pare essere stata sede dell'ordine dei Benedettini). A conferma di ci\u00f2 la splendida ringhiera in ferro battuto dello scalone di rappresentanza con elementi dell'araldica ecclesiastica: una spada, un cappello pretalizio ed una mazza priorale. L'aspetto attuale, seppur degradato, \u00e8 frutto dei rifacimenti ottocenteschi, periodo in cui fu costruita la filanda in prolungamento dell'ala est dell'edificio.\nLa casa venne costruita appunto alla fine del XVII secolo dalla famiglia Resta che successivamente la pass\u00f2 in eredit\u00e0 ai Salazar, casata trasferitasi della Spagna a Milano al seguito delle armate spagnole di Filippo II. Il complesso venne venduto nel 1827 dal conte Lorenzo Salazar ad Antonio Venini, unitamente a tutti i terreni e le case coloniche propriet\u00e0 dei Salazar.\nLa villa consta di 124 ambienti, fra abitazioni e rustici, fra i quali una grande corte rustica laterale al complesso, chiusa da un grande portone prospiciente la piazza antistante la villa, un arsenale ed una scuderia capace di dodici posti per cavalli. Tra gli ambienti pi\u00f9 caratteristici si distingue una ghiacciaia rivestita di cotto, una lavanderia, dei granai e una classica serra per gli agrumi stagionali.\nCome azienda agricola, il complesso possedeva anche due grandi torchi da vino, l'uno posto nella cantina e l'altro in un locale al piano terreno, ed una filanda, il tutto ad uso esclusivo dei proprietari che in questo modo avviarono una fiorente attivit\u00e0.\nEntrando nel cortile d'onore si passa all'edificio padronale dove si possono ammirare splendide sale come una adibita al gioco del biliardo. Un grande atrio fungeva da tramite tra la corte ed il giardino e la lastricatura era realizzata in cotto, con una volta sostenuta da colonne di granito con capitelli.\nQui si trova ancora oggi uno scalone affrescato che conduce al piano nobile, il quale terminava con una scaletta in legno che consentiva di raggiungere una torretta belvedere che aveva un tempo la funzione di piccionaia.\nDall'atrio si accede quindi al giardino grande, cinto da muri, il quale ha sempre mantenuto la medesima dimensione ma senza presentare questo impianto romantico che risale all'Ottocento, terminante in un cancello di ferro battuto.\nLa villa dispone anche di un piccolo oratorio realizzato, nei particolari della pavimentazione, della volta e dell'altare, interamente in cotto e legno.\nIl complesso conserva lo splendido parco ancora caratterizzato da numerose variet\u00e0 arboree secolari e una discreta presenza faunistica come picchi, cardellini e pavoni.\nVilla Annoni Cicogna Rossi.\nCostruita nel XVIII secolo, la villa Annoni Cicogna Rossi occupa ancora oggi l'ala occidentale di una corte che si affaccia sulla strada conducente ad Arluno. Essa venne fatta costruire dalla famiglia Annoni che ne rimase proprietaria sino all'anno 1900 quando, per legato testamentario, il conte Aldo, non avendo avuto eredi, nomin\u00f2 suo erede universale il cugino conte Gian Piero Cicogna. Questi, dopo la sua morte, lasci\u00f2 erede delle sue propriet\u00e0 in Vittuone la moglie, la quale procedette a vendere lo stabile a Vittorio Rossi, commerciante nato a Vittuone ma residente a Milano che sfrutt\u00f2 per breve tempo l'abitazione come propria residenza di villeggiatura. Alla morte del Rossi, la figlia Ada decise di frazionare il complesso della villa e l'ala padronale della residenza venne acquistata negli anni '50 del Novecento dall'allora parroco don Carlo Biaggi, che vi istitu\u00ec l'oratorio maschile che ancora oggi vi ha sede.\nIl complesso, di modeste dimensioni, \u00e8 ispirato nelle sue forme a Villa Resta di Vittuone, con la facciata verso il parco che ricalca fedelmente il progetto del Richini, al contrario di quella principale sulla via, uniformata alle case coloniche dell'area e di scarso stile. All'interno, interessante \u00e8 il portico trabeato con soffitti a cassettoni ben conservati ed ancora decorati con motivi ornamentali e floreali risalenti al XVIII secolo che si affaccia sulla corte nobile, caratterizzata quest'ultima da un grazioso pozzo e da un'ammirevole balaustra in ferro battuto. La villa era un tempo dotata di un ampio giardino con statue andato perduto nel corso del Novecento; rimane a testimonianza della sua grandiosit\u00e0 il bellissimo cancello che delimitava la propriet\u00e0 verso ovest.\nLa Crocetta.\nDetta popolarmente \"Crus\u00e8ta\", essa consiste in un monumento eretto con tutta probabilit\u00e0 nella prima met\u00e0 del XVII secolo per commemorare la fine della peste manzoniana, in un'area un tempo periferica al paese e oggi molto centrale.\nLa struttura si presenta come una colonna di granito di circa cinque metri di altezza, sormontata da una croce in ferro battuto, il tutto poggiante sopra un basamento (anch'esso di granito) di forma quadrangolare decorato con croci lobate scolpite sui quattro lati.\nSi ha ragione di credere che in questo luogo (o meglio nella vicina via XXIV Maggio) si trovasse un tempo anche una piccola chiesa, dedicata a San Pietro, dal momento che la colonna stessa viene anche indicata in alcune cronache antiche come \"di San Pietro\". Di questa chiesa ad ogni modo non si sono trovate tracce archeologiche consistenti, dal momento che essa risulta abbattuta gi\u00e0 in epoche remote, forse anche prima della costruzione della Crocetta stessa.\nCimitero.\nIl cimitero di Vittuone venne eretto nella posizione attuale nel XIX secolo in adempimento all'Editto di Saint Cloud di Napoleone che volle che i cimiteri venissero costruiti al di fuori dei centri abitati per evitare l'insorgere di epidemie.\nL'antico cimitero di Vittuone si trovava comunque posto gi\u00e0 all'esterno del paese, nei pressi dell'antica chiesa parrocchiale presso la Cascina Garascia (oggi demolita), ma quando anche la parrocchia venne spostata al centro del paese nel 1848 con la costruzione del nuovo tempio sacro, il sito perse definitivamente di importanza e anche le ultime tombe rimaste vennero trasferite a breve distanza nel nuovo cimitero.\nSociet\u00e0.\nEtnie e minoranze straniere.\nAl 1\u00ba gennaio 2019 risiedevano ad Vittuone cittadini stranieri, ovvero il 12% della popolazione totale. Le nazionalit\u00e0 pi\u00f9 rappresentate erano:\nLingue e dialetti.\nNel Comune \u00e8 relativamente diffuso il dialetto milanese, mentre \u00e8 molto presente il dialetto vittuonese che differisce dal primo in pi\u00f9 punti. Come tutti i dialetti lombardi occidentali, anche il vittuonese \u00e8 assimilabile al vicino dialetto corbettese ed \u00e8 sostanzialmente una lingua romanza derivata dal latino.\nReligione.\nLa maggioranza della popolazione \u00e8 cattolica. L'immigrazione di cittadini comunitari ed extra-comunitari, ha portato all'insediamento di minoranze di musulmani e ortodossi.\nNel Comune \u00e8 presente una parrocchia cattolica appartenente all'arcidiocesi di Milano, legata sino al 1972 alla Pieve di Corbetta.\nCultura.\nIstruzione.\nIl comune conta un asilo nido privato, tre scuole materne di cui una privata, due scuole elementari, una scuola media. Vi ha sede inoltre l'Istituto di Istruzione Superiore Statale \"E. Alessandrini\", comprendente il Liceo Scientifico-Tecnologico e l'Istituto Tecnico Industriale.\nMusica.\nAd accompagnare celebrazioni pubbliche e processioni religiose, si affianca spesso il corpo bandistico \"Giuseppe Verdi\", costituito nel 1897.\nEconomia.\nSul territorio del comune di Vittuone sono presenti 147 attivit\u00e0 industriali e agricole con 1.637 addetti pari al 53,35 % della forza lavoro occupata, 195 attivit\u00e0 di servizio con 963 addetti pari al 31,38 % della forza lavoro occupata, 158 attivit\u00e0 commerciali con 468 addetti pari al 15,25 % della forza lavoro occupata. Complessivamente risultano occupate 3.068 persone, pari al 40,76 % del numero complessivo di abitanti del comune.\nNel comune \u00e8 ancora abbastanza presente l'agricoltura con coltivazioni di cereali (in particolare frumento e riso) e foraggi per il bestiame, favorite in particolare dalla presenza delle risorgive che consentono di irrigare adeguatamente il terreno e di molte cascine sparse sul territorio. Una parte della popolazione \u00e8 occupata nel settore della zootecnia, soprattutto bovina.\nLa principale risorsa economica rimane ad ogni modo l'industria con la presenza di numerose officine metalmeccaniche, fabbriche di motori, di giocattoli e per la lavorazione delle materie plastiche, oltre a imprese edili e per la costruzione di mobili. Attiva \u00e8 anche l'industria dei trasporti. Tra le industrie di maggior peso sul territorio comunale ricordiamo la Tecnomasio Italiano Brown Boveri (oggi ABB) che ha una sede a Vittuone e la Tessitura Tosi che ha posseduto a Vittuone uno stabilimento oggi chiuso. Tra le aziende storiche di produzione citiamo la tessitura nastri Bodini, Officine Patria (pezzi metallici per biciclette), il salumificio Majerna, la Veto (componenti di elettronica) e la Cogne (acciaieria).\nInfrastrutture e trasporti.\nStrade.\nVittuone \u00e8 interessata dalla ex strada statale 11 Padana Superiore, e dalla Strada provinciale 34.\nFerrovie e tranvie.\nLa fermata ferroviaria di Vittuone-Arluno si trova nel territorio comunale di Vittuone, a nord del centro abitato; posta sulla linea Torino\u2013Milano, \u00e8 servita dai treni della linea S6 (Novara\u2013Treviglio) del servizio ferroviario suburbano di Milano.\nDal 1879 al 1957 Vittuone fu servita anche dalla tranvia interurbana a vapore Milano-Castano Primo, nota come \"Gamba de legn\", poi sostituita da un servizio di autobus gestito inizialmente da ATM.\nMobilit\u00e0 urbana.\nI trasporti interurbani del comune vengono svolti con autoservizi gestiti da Movibus e STAV).\nSport.\nNel territorio comunale di Vittuone \u00e8 presente un campo sportivo con gradinate per gli spettatori dedicato a \"Sandro Pertini\". Esso \u00e8 sede della societ\u00e0 di calcio A.C. Vittuone che ha disputato campionati dilettantistici regionali. Il campo, attrezzato per il calcio e l'atletica, \u00e8 dove \u00e8 solito allenarsi il campione Alessio Rimoldi.\nIl comune di Vittuone dispone inoltre di una piscina inaugurata nel 2011 e dedicata a Mike Bongiorno in ricordo dell'amore per lo sport del noto conduttore la cui salma \u00e8 stata trafugata e ritrovata nel territorio comunale di Vittuone."}
{"id": "839000", "revid": "729019", "url": "https://it.wikipedia.org/wiki?curid=839000", "title": "Stazione di La Celsa", "text": "La stazione di La Celsa \u00e8 una fermata ferroviaria posta sulla linea Roma\u2013Civitacastellana\u2013Viterbo. La fermata si trova nel tratto urbano di Roma ed \u00e8 una fermata a richiesta.\nSituata sulla via Flaminia, \u00e8 stata ricostruita nel 2001, ed \u00e8 stato creato un ampio parcheggio al suo fianco, usando lo spazio sotto il \"Viadotto del Giubileo del 2000\".\nLa stazione si trova nel Municipio XV tra le zone Labaro e Prima Porta, appena fuori dal Grande Raccordo Anulare.\nStoria.\nLa stazione venne costruita come punto di diramazione per una nuova linea diretta al Cimitero Flaminio, che tuttavia non entr\u00f2 mai in servizio. La stazione venne attivata nel 1950.\nPrende il nome dal mausoleo presente nei dintorni."}
{"id": "839003", "revid": "33689", "url": "https://it.wikipedia.org/wiki?curid=839003", "title": "Settore Adulti di Azione Cattolica", "text": ""}
{"id": "839005", "revid": "384895", "url": "https://it.wikipedia.org/wiki?curid=839005", "title": "Emmanuel de Las Cases", "text": "La sua notoriet\u00e0 \u00e8 particolarmente legata al \"Memoriale di Sant'Elena\", opera nella quale racconta, attraverso la sua diretta testimonianza, la vita di Napoleone Bonaparte nell'esilio a Sant'Elena, al quale prese parte per propria volont\u00e0 lo stesso Las Cases.\nBiografia.\nDi famiglia nobile, tra i suoi antenati annoverava anche il domenicano spagnolo e storico Bartolomeo de Las Casas. Nacque nel castello di famiglia in Linguadoca. Ricevette un'educazione militare presso la Scuola di Parigi, nella classe precedente a quella di Napoleone, ed entr\u00f2 in marina, dove prest\u00f2 servizio negli anni successivi. Allo scoppio della Rivoluzione francese fu costretto, come la maggior parte dei nobili dell'epoca, all'emigrazione. Riparato in Germania, poi in Inghilterra, prese parte non convinto al disastroso sbarco di Quiberon, sulle coste francesi, con l'appoggio degli inglesi. Fu uno dei pochi sopravvissuti al fuoco francese che rigett\u00f2 in mare gli emigrati e, tornato a Londra, si guadagn\u00f2 da vivere attraverso la compilazione di un \"Atlante Storico, Geografico, Genealogico e Cronologico\" che ottenne discrete fortune (fu pubblicato con lo pseudonimo di A. Le Sage).\nRitornato in Francia in seguito alla pace di Amiens e all'amnistia concessa agli emigrati dal Primo Console Bonaparte, entr\u00f2 nell'amministrazione dell'Impero e fu fatto nel 1810 ciambellano e conte imperiale (per eredit\u00e0 nobiliare aveva precedentemente il titolo di marchese). Fu membro del Consiglio di Stato, partecipando attivamente alle sedute del corpo legislativo imperiale, e fu in quella veste inviato nelle Province Illiriche (Istria e Dalmazia). Dopo la prima abdicazione di Napoleone (1814) si rifugi\u00f2 in Inghilterra. Durante i Cento Giorni torn\u00f2 a servire Napoleone e in seguito alla sconfitta di Waterloo e alla seconda abdicazione segu\u00ec l'imperatore a Rochefort insieme a pochi leali seguaci. Fu tra coloro che maggiormente lo spinsero a chiedere ospitalit\u00e0 agli inglesi ed egli apr\u00ec i negoziati con il capitano Maitland dell'HMS Bellerophon, a bordo del quale Napoleone si consegn\u00f2 all'Inghilterra.\nLas Cases decise, con leggero stupore di Napoleone che allora non lo conosceva ancora bene, di seguire l'imperatore nel suo esilio; entrambi ignoravano la loro vera destinazione: non Londra, ma l'isola di Sant'Elena nell'oceano Atlantico, lontana molti giorni di navigazione dalla pi\u00f9 vicina costa, quella sudafricana. Qui Las Cases, accompagnato dal giovanissimo figlio, divenne uno dei pi\u00f9 intimi compagni di Napoleone, raccogliendo i resoconti della sua vicenda storica. Questo immenso materiale, unito soprattutto ai suoi diari dell'esilio nei quali racconta giorno per giorno la drammatica esistenza di Napoleone a Sant'Elena, andarono a costituire il \"Memoriale di Sant'Elena\" col quale divenne notissimo in tutto il mondo. Si pu\u00f2 dire che in questo testo \u00e8 contenuta l'eredit\u00e0 napoleonica, cio\u00e8 il messaggio che l'Imperatore dei francesi voleva lasciare al mondo e alla posterit\u00e0. Ma l'interesse di quest'opera, forse, risiede soprattutto nella una molteplicit\u00e0 di aneddoti che fornisce sulla vita quotidiana di Bonaparte, racconti che permettono di entrare nella vita privata dell'uomo che aveva terrorizzato l'Europa intera.\nAvendo lasciato in Europa l'adorata moglie e avendo ormai raccolto abbastanza materiale, Las Cases ritorn\u00f2 in patria. Nel novembre del 1816, infatti, dopo aver disubbidito alle severe restrizioni inglesi riuscendo a inviare lettere in Europa senza permesso, ottenne l'ordine di espulsione da Sant'Elena da parte del governatore sir Hudson Lowe. Non ottenendo il permesso da Luigi XVIII di ritornare in Francia, si stabil\u00ec con la famiglia a Bruxelles. Dopo la morte di Napoleone nel 1821 gli venne concesso di stabilirsi a Parigi. Qui Las Cases concluse i lavori per la pubblicazione dell'opera integrale del Memoriale che usc\u00ec nel 1823. L'enorme successo consent\u00ec a Las Cases di godere di una vita estremamente agiata. Nel 1840 egli pubblic\u00f2 una nuova edizione riveduta e corretta."}
{"id": "839008", "revid": "1305772", "url": "https://it.wikipedia.org/wiki?curid=839008", "title": "JAS", "text": ""}
{"id": "839009", "revid": "287204", "url": "https://it.wikipedia.org/wiki?curid=839009", "title": "Gonzalo Fern\u00e1ndez de Oviedo y Vald\u00e9s", "text": "Origini.\nNacque in Madrid nell'agosto del 1476 in una famiglia della nobilt\u00e0 minore proveniente dalle Asturie. La madre si chiamava Juana de Oviedo ed \u00e8 da lei che lo storico prese il patronimico. Non conosciamo il nome del padre, ma si ritiene che impiegasse quello di Vald\u00e9s. Sappiamo comunque che proveniva da un piccolo paese, detto Borondes, nella parrocchia di San Miguel de Bascones, a sua volta facente parte del municipio di Grado.\nPrimi anni.\nA dodici anni, il futuro storico entr\u00f2 a far parte, in qualit\u00e0 di paggio, dell\"entourage\" del giovane duca di Villahermosa, nipote del re Ferdinando il Cattolico. Seguendo il Duca ebbe modo di presenziare alla resa di Granada, nel 1492, rimanendo impressionato dall'avvenimento.\nUn anno dopo, nel 1493, pass\u00f2 al servizio del principe ereditario don Juan, guadagnandone la confidenza e la stima in una atmosfera mista di attivit\u00e0 militari e letterarie che lo stesso Oviedo definir\u00e0 la \u201c\"Casa di Marte e Minerva\"\u201d. La morte del principe, avvenuta nel 1497, lo obblig\u00f2 a cercare altrove la sua strada.\nIn Italia.\nTent\u00f2 dapprima la fortuna a Saragozza, seguendo la Corte regia, ma nel 1497 era gi\u00e0 a Genova, inaugurando nella citt\u00e0 ligure la parentesi italiana della sua vita. Da Genova pass\u00f2 a Mantova dove stette, alcuni mesi, alla corte dei Gonzaga, facendo la conoscenza del pittore Andrea Mantegna, dopo che, per mezzo di Ludovico il Moro, aveva gi\u00e0 incontrato Leonardo da Vinci. \nSi leg\u00f2 poi alla corte papale di Alessandro VI Borgia, seguendo un nipote del papa, il giovane cardinale Juan Borgia e approfitt\u00f2 del suo soggiorno a Roma per accrescere la sua gi\u00e0 notevole cultura. Alla morte del suo protettore si spost\u00f2 a Napoli, alla corte di Federico di Napoli, ma la sua fu una permanenza relativamente breve perch\u00e9, al dissolversi del regno dell'Italia meridionale, nel 1503, dovette rientrare in patria.\nDi nuovo in Spagna.\nDopo una breve parentesi al servizio del figlio di Federico, noto come Ferdinando, duca di Calabria, che si era, suo malgrado, riconciliato con i regnanti spagnoli, Oviedo venne incaricato ufficialmente dal monarca spagnolo, Ferdinando il Cattolico, di redigere una storia cronologica dei re di Spagna, Napoli e Sicilia. L'opera, assai ponderosa, avrebbe richiesto molti anni e sarebbe stata ultimata soltanto nel 1552.\nOviedo era stato infine riconosciuto come uno storico accreditato e la sua carriera avrebbe conosciuto, da allora, importanti progressi. Nel 1506 venne nominato Notaio apostolico e segretario del Consiglio dell'Inquisizione, cariche a cui si aggiunse, nel 1507 quello di segretario di Madrid.\nIl suo spirito inquieto non si ritenne, per\u00f2, appagato da quei considerevoli riconoscimenti, anche se le necessit\u00e0 della vita lo obbligarono ad accettarne gli aspetti materiali.\nIn quegli anni si un\u00ec in matrimonio con Margarita de Vergara. La sua fu un'unione d'amore che si concluse con una tragedia, in quanto la sposa, amatissima, per\u00ec nel dargli alla luce un figlio e lasciandolo vedovo sconsolato. Obbligato ad esercitare un mestiere che non amava, cerc\u00f2 sollievo in un altro matrimonio, questa volta con una certa Isabel de Aguilar dalla quale avrebbe avuto due figli. Per mantenere decorosamente la sua famiglia gli fu giocoforza continuare l'attivit\u00e0 di notaio e segretario, anche se continuava la stesura di alcune delle opere destinate a illustrarne, in seguito, la fama.\nNel 1494, aveva conosciuto i figli di Cristoforo Colombo ed era rimasto assai colpito dai loro racconti sulle terre appena scoperte. Il suo interesse, da quel lontano momento, era sempre cresciuto, tanto da fargli maturare l'idea di recarsi personalmente nelle Indie, come allora venivano chiamati i territori dell'America.\nPrime esperienze nelle Americhe.\nPart\u00ec, infine, nel 1514 con destinazione \"\"Castilla del oro\", con l'incarico di Ispettore della fusione e della marcatura dell'oro e di segretario sovraintendente alle miniere e ai giudizi criminali. Rest\u00f2, per\u00f2, soltanto un anno nel territorio centroamericano, perch\u00e9 riteneva di dover portare a conoscenza della Corte le sue impressioni e i suoi progetti. Il Re, a cui voleva presentare i suoi disegni era, per\u00f2, ormai vecchio e malato e non riusc\u00ec a interessarlo alle sue osservazioni. \nIl re Ferdinando mor\u00ec poco dopo e il suo successore Carlo V lo indirizz\u00f2 ai prelati che esercitavano, di fatto, la funzione di reggenti delle colonie, ma costoro non diedero soverchia importanza ai suoi memoriali. Oviedo, ormai interessato, quasi esclusivamente al futuro delle colonie, entr\u00f2 anche in polemica con Bartolom\u00e9 de Las Casas che proprio in quegli anni tuonava contro la politica di sopraffazione verso gli indigeni. La concezione umanitaria del \u201c\"defensor de indios\"\u201d era secondo il nostro storico inadeguata alla situazione reale dei territori d'oltremare per i quali egli propugnava, invece, un'organizzazione di tipo militare, basata sull'esempio dell'Ordine di Santiago.\nLe relazioni di Oviedo sui territori americani e soprattutto le sue denunce sulla scandalosa condotta del governatore Pedro Arias D\u00e1vila, uomo avido e infido che aveva fatto giustiziare perfino suo genero Vasco N\u00fa\u00f1ez de Balboa, gli valsero comunque il riconoscimento della Corte, unanime nel lodare la sua esperienza. Nel 1520, dotato ancora una volta di cariche ufficiali, si imbarc\u00f2, nuovamente per le Indie, accompagnato dalla moglie e dai suoi due figli. Sbarc\u00f2 a Santo Domingo, ma otto giorni dopo era gi\u00e0 in partenza per il Dari\u00e9n, il territorio della sua giurisdizione.\nTra la Spagna e le Americhe.\nOviedo aveva contato sull'amicizia con il governatore Lope de Sosa, ma questi era morto in mare prima ancora di aver messo piede nelle Indie, lasciandolo solo di fronte al vendicativo Pedro Arias. Furono anni difficili per il futuro storico, confrontato alle manovre di un subdolo avversario. Tuttavia seppe destreggiarsi in mezzo ad avversit\u00e0 di ogni genere, subendo anche un attentato che mise a repentaglio la sua stessa esistenza. La sua vita familiare fu anch'essa assai travagliata. Appena giunto in Santa Maria del Dari\u00e9n dovette seppellire il figlioletto di appena otto anni e nel 1522 perse anche la moglie. Un anno dopo, in partenza per la Spagna, contrasse un nuovo matrimonio, questa volta con una dama di nome Catalina de Ribafrecha a cui affid\u00f2 i due figli superstiti prima di rientrare nella madrepatria.\nRicevuto a Corte espose, ancora una volta, delle accese lamentele per l'operato di Pedro Arias e present\u00f2 la sua ultima opera detta il \"Sumario\" ovvero \"De la natural historia de las Indias\" ricevendo unanimi elogi. La sua fama era ormai acquisita ed ottenne il titolo e le funzioni di governatore di Cartagena de Indias. Rientrato nel suo nuovo territorio si trov\u00f2 nuovamente alle prese con l'inossidabile Pedro Arias D\u00e1vila e, nelle lotte che ne seguirono, si port\u00f2 nel territorio appena conquistato del Nicaragua in difesa del governatore della nuova colonia. Nel 1530 era nuovamente in Spagna, ascoltato da tutti per l'enorme esperienza che possedeva sui territori americani. Il suo prestigio era ormai tanto notevole che Carlo V lo nomin\u00f2, il 18 agosto del 1532 \"Cronista oficial de las Indias\".\nUltimi anni.\nLa vita di Oviedo avrebbe potuto, da allora, svolgersi tranquillamente, ma non era nella sua natura rimanere lontano dagli avvenimenti delle colonie che tanto lo interessavano e, infatti, nel 1533 si trasfer\u00ec a Santo Domingo con la carica di \"alcalde\"\" della locale fortezza.\nSi trov\u00f2 nuovamente immischiato nelle turbolente vicende politiche dei territori americani e rientr\u00f2 ancora una volta a Corte per denunciare le manovre del governatore di Santa Marta, ma il suo fu un viaggio inutile, perch\u00e9 costui era morto nel frattempo.\nDi nuovo a Santo Domingo, nel 1536, questa volta vi rest\u00f2 per dieci anni di seguito, acquisendo notizie sulla recente conquista del Per\u00f9 e parteggiando per Diego de Almagro nella guerra civile che questi intraprese contro Francisco Pizarro. Intanto seguitava a comporre la storia generale delle Indie che sarebbe stata la sua opera pi\u00f9 importante.\nIl suo figlio maggiore, Francisco, partito per il Per\u00f9, mor\u00ec affogato attraversando un torrente tumultuoso, mentre seguiva Almagro nella conquista del Cile e la sua perdita afflisse particolarmente l'angosciato genitore che ne avrebbe ricordato la fine in una pagina vibrante delle sue storie.\nNel 1546 fece ancora un viaggio in Spagna e venne ricevuto a Corte con tutti gli onori che la sua fama, ormai diffusa in tutta Europa, meritava.\nRientrato, infine, nella sua amata Santo Domingo vi rimase per il resto della sua vita, dedicandosi principalmente al completamento delle sue opere. Mor\u00ec il 26 giugno del 1557 all'et\u00e0 di 81 anni.\nLa personalit\u00e0.\nOviedo fu uno storico e un naturalista di notevoli capacit\u00e0. Come storico abbracci\u00f2, in un primo momento le tesi favorevoli alla acquisizione, anche violenta, dei territori d'Oltremare, ma giunto alla maturit\u00e0, modific\u00f2 le sue vedute sulle ragioni della conquista, impressionato dagli abusi dei \"conquistadores\" che denunci\u00f2 apertamente in alcune delle sue pagini pi\u00f9 interessanti.\nCome naturalista si interess\u00f2, per primo, alla vegetazione e alla fauna americana che descrisse e catalog\u00f2 con cura ed interesse scientifico.\nNon tralasci\u00f2 neppure l'etnologia investigando, in maniera dettagliata, le societ\u00e0 indigene che studi\u00f2 con consumata perizia, riportando usi e consuetudini delle varie etnie.\nScrisse la storia della conquista dei vari territori americani riportando le testimonianze dei protagonisti con cui ebbe sovente rapporti personali. Fa eccezione la storia della conquista del Per\u00f9 che fu redatta sulla base di racconti orali, dal momento che non visit\u00f2 mai quelle regioni. La sua stima per Almagro gli fece sempre difendere le ragioni dello sfortunato esploratore del Cile e, di converso, lo port\u00f2, spesso, a denigrare l'opera del suo rivale Pizarro. \nIn numerose opere tracci\u00f2 anche le vicende di molti paesi d'Europa, dimostrando indubbie capacit\u00e0 di ricerca storica unite ad una altrettanto notevole potere di sintesi degli avvenimenti esaminati. \u00c8 evidente in lui la padronanza della genealogia delle principali famiglie europee e, naturalmente, l'assoluta conoscenza di quella delle casate spagnole che mise in luce in svariate occasioni.\nSi occup\u00f2 anche di archeologia, facendo personalmente accurate investigazioni nell'area madrilena alla ricerca di vestigia romane che si conclusero con la messa alla luce di tre iscrizioni latine dimenticate.\nLa sua opera pi\u00f9 importante resta comunque la Storia delle Indie, assai apprezzata anche dagli storici moderni.\nResta da considerare una curiosa abilit\u00e0 in uno storico, quella cio\u00e8 di saper disegnare le persone e i paesaggi con cui ha sapientemente ornato le sue opere. Questa sua dote venne ammirata anche dallo stesso Leonardo da Vinci, che ebbe occasione di vedere alcuni dei suoi elaborati in Italia."}
{"id": "839017", "revid": "125842316", "url": "https://it.wikipedia.org/wiki?curid=839017", "title": "Susanna di Borbone", "text": "Origine.\nSia secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo \"Histoire g\u00e9n\u00e9alogique et chronologique de la maison royale de France\", che secondo lo scrittore e uomo politico, originario del borbonese, Simon de Coiffier de Moret, nel suo \"Histoire du Bourbonnais et des Bourbons qui l'ont poss\u00e9d\u00e9, Volume 1\", Susanna era la figlia del signore di Beaujeu, conte di La Marche, duca di Borbone, duca d'Alvernia, Conte di Clermont e conte di Forez, Pietro II e della moglie, la principessa di casa reale Anna di Francia, figlia del re di Francia Luigi XI e della sua seconda moglie, Carlotta di Savoia, figlia del secondo Duca di Savoia, primo Principe di Piemonte e conte d'Aosta, Moriana e Nizza, Ludovico di Savoia e della principessa della casa di Lusignano, Anna di Cipro, figlia di Giano di Lusignano, re di Cipro e della moglie, Carlotta (1388-1433).&lt;br&gt;Pietro II di Borbone, sia secondo P\u00e8re Anselme, che secondo Simon de Coiffier de Moret, era il figlio maschio quintogenito del quinto duca di Borbone, il quarto duca d'Alvernia, Conte di Clermont e conte di Forez, Carlo I e della moglie, Agnese di Borgogna, che, ancora secondo P\u00e8re Anselme, era figlia del conte di Nevers, Duca di Borgogna, conte di Borgogna (Franca Contea), Artois e Fiandre, Giovanni senza Paura e della moglie, Margherita, figlia del duca di Baviera-Straubing Alberto I, conte di Hainaut e di Olanda e di Margherita di Brieg.\nBiografia.\nSuo zio, il duca di Borbone, Giovanni II, che dal 1483 era anche connestabile di Francia, mor\u00ec il primo aprile 1488, a Moulins, e fu tumulato nella chiesa del Priorato di Souvigny.&lt;br&gt;Non avendo discendenza legittima, a Giovanni II succedette il fratello Carlo, cardinale e arcivescovo di Lione.&lt;br&gt;Questa successione non fu gradita dai genitori di Susanna, Pietro e Anna, rispettivamente fratello e cognata di Carlo; Anna, reggente del regno di Francia, durante la minore et\u00e0 del fratello, Carlo VIII di Francia, occup\u00f2 alcuni territori e fece pressione affinch\u00e9 Carlo cedesse i titoli a suo fratello Pietro; fu raggiunta l'intesa che a Carlo spettava una pensione annua e che tenesse il Beaujolais e Pietro gli succedesse nei titoli come Pietro II.&lt;br&gt;La trattativa era appena conclusa quando Carlo II di Borbone mor\u00ec a Lione, in Francia, il 13 settembre 1488. Come concordato Pietro gli succedette come Pietro II.\nIl 21 marzo 1499 fu iniziata la trattativa ed il contratto di fidanzamento tra Susanna e Carlo IV, duca d'Alen\u00e7on, conte di Perche e conte d'Armagnac, F\u00e9nezac e Rodez, fu siglato a Moulins, nel febbraio 1501.\nSuo padre, Pietro II, secondo P\u00e8re Anselme, mor\u00ec l'8 ottobre 1503 a Moulins e fu tumulato nella chiesa del Priorato di Souvigny. Susanna gli succedette con la reggenza della madre, Anna.\nQuest'ultima non gradiva il fidanzamento della figlia con Carlo IV di Alen\u00e7on e fece in modo che Susanna il 10 maggio 1505 sposasse suo cugino, il conte di Montpensier e delfino d'Alvernia, Carlo di Montpensier, che assurse alla guida del ducato come Carlo III; Carlo di Montpensier era il figlio maschio secondogenito del \nconte di Montpensier, delfino d'Alvernia e conte di Clermont-en-Auvergne, Gilberto di Borbone-Montpensier e di Chiara Gonzaga, figlia di Federico I Gonzaga.&lt;br&gt;Il contratto di matrimonio era stato redatto a Parigi il 28 febbraio 1505, come da documento n\u00b0 133 della \"Histoire des ducs de Bourbon et des comtes de Forez, Volume 3\".\nNel 1515, suo marito Carlo III divenne connestabile di Francia.\nSusanna fece il suo testamento nel 1519 e mor\u00ec il 28 aprile 1521 a Ch\u00e2tellerault. Fu sepolta nella nuova cappella della chiesa del Priorato cluniacense di Souvigny, vicino a suo padre. Con la morte del marito, nel 1527, sia il ramo principale francese dei Borbone che quello cadetto dei \"Borbone-Montpensier\" si estinse, lasciando la strada aperta alle questioni della successione, ma anche all'ascesa di un nuovo ramo dei Borbone (\"Borbone-Vend\u00f4me\") prima al trono di Francia e poi, con varie ramificazioni, al trono di Spagna e di Napoli.\nDiscendenza.\nSusanna a Carlo diede tre figli:"}
{"id": "839021", "revid": "63991", "url": "https://it.wikipedia.org/wiki?curid=839021", "title": "Jax", "text": ""}
{"id": "839022", "revid": "1573940", "url": "https://it.wikipedia.org/wiki?curid=839022", "title": "Suddivisione amministrativa dello Hubei", "text": "La suddivisione della provincia dello Hubei \u00e8 articolata sui seguenti tre livelli: prefetture (\u5730\u533a d\u00ecq\u016b), a loro volta suddivise in contee (\u53bf xi\u00e0n), che a loro volta sono suddivise in citt\u00e0 (\u9547 zh\u00e8n). \nPer una loro illustrazione, si rinvia alla voce sulla Suddivisione amministrativa della Cina"}
{"id": "839045", "revid": "129019", "url": "https://it.wikipedia.org/wiki?curid=839045", "title": "Piazza Cesare Beccaria (Firenze)", "text": "Piazza Cesare Beccaria \u00e8 una piazza di Firenze, situata lungo i viali di Circonvallazione e con al centro l'antica Porta alla Croce. Vi si accede da via Vincenzo Gioberti, viale Giovanni Amendola, viale della Giovine Italia, borgo la Croce, via Alessandro Manzoni, viale Antonio Gramsci.\nStoria e descrizione.\nRealizzata da Giuseppe Poggi durante i lavori di costruzione dei Viali di Circonvallazione sul sito delle antiche mura abbattute, fu intitolata (inizialmente solo per la parte esterna alla porta) a Cesare Beccaria il 25 novembre 1876 su delibera della giunta di Ubaldino Peruzzi.\nIl luogo originariamente si chiamava Piazza alla Croce, essendo dominato dalla maestosa Porta alla Croce, che \u00e8 sopravvissuta alle demolizioni, ma anche \"piazza della porta alla Croce a Gorgo\", \"della porta di Sant'Ambrogio\" e, con riferimento invece al mercato che vi si teneva, \"piazza del Mercato delle Bestie\" o \"piazza del Mercato de' Bovi\".\nIl Poggi cre\u00f2 uno spazio circolare con la Porta come fulcro, con una serie di palazzi dalle facciate concave in stile neoclassico. Dalla piazza, in direzione dell'Arno, il viale doveva proseguire con due corsie distinte e divaricantesi, in modo da definire una forca (cio\u00e8 i lotti ora occupati dall'Archivio di Stato e dalla caserma Antonio Baldissera delimitati da questa piazza, dai viali della Giovine Italia e Giovanni Amendola e dal lungarno Guglielmo Pecori Giraldi) da destinare a un grande parterre verde, con bagni pubblici e stabilimenti sportivi e ricreativi, ospitati in un edificio posto dal lato del lungarno a fare da quinta scenografica al grande spazio a giardino. In realt\u00e0, nel tentativo di risolvere la complessa questione della collocazione di una caserma di cavalleria prossima al centro della citt\u00e0, il comune opt\u00f2 nel 1881 per sacrificare la zona verde a favore dell'insediamento militare, cedendo gratuitamente all'Amministrazione Militare tutta la grande area tra il lungarno e piazza Cesare Beccaria (compreso quindi anche il lotto sul quale attualmente insiste d'Archivio di Stato), e ponendo le basi per la totale saturazione degli spazi come oggi si vede. Ci\u00f2 determin\u00f2 nel tempo la trasformazione di uno spazio che doveva essere verde, d'incontro e ricreativo, in uno spazio di rapidi passaggi, sia veicolari sia pedonali.\nSulla piazza sorgeva la stazione ferroviaria di Porta alla Croce, demolita nel 1896, presso la quale era presente il capolinea della tranvia del Chianti.\nAlla biforcazione dei viali Giovine Italia e Amendola, si affaccia l'edificio che ospita l'Archivio di Stato, nel luogo dove fino al 1977 sorgeva la Casa della Giovent\u00f9 Italiana del Littorio di Firenze. Prima ancora vi si trovavano i cosiddetti \"Pratoni della Zecca\", un'albereta che il Poggi aveva previsto per magnificare la vista dalla collina di San Miniato verso piazza Beccaria e viceversa.\nTra il 2003 ed il 2004 la piazza \u00e8 stata interessata da importanti lavori per la realizzazione di un parcheggio sotterraneo, per un totale di 205 posti auto organizzati su tre piani, su progetto degli architetti Paolo di Nardo e Fabio Rossetti, che parallelamente sono intervenuti anche nella parziale risistemazione dell'arredo della piazza.\nLateralmente e al centro dei viali di circonvallazione che la tagliano a met\u00e0, la piazza presenta tre aree verdi (in precedenza quattro) attraversate da un percorso pedonale che passa sotto la Porta alla Croce; da diversi anni lo spazio verde ad est, opposto a quello che guarda verso il centro, \u00e8 stato deformato e ridotto fino a far perdere completamente l'elegante disegno ellittico; quello subito a nord del portale \u00e8 stato, invece, asfaltato. Le aiuole rimaste a verde sono tenute a prato.\nSul lato ovest l'11 settembre 2009 il Comune di Firenze, in ricordo di Teresa Sarti Strada, vi ha piantato un acero rosso.. Sul lato opposto invece il disegno delle aiuole presenta alcuni alberi (tra cui un'alta magnolia) e cespugli.\nI palazzi.\nGli edifici che circondano la piazza, terminati attorno al 1877, nascono dunque nell'ambito del grande piano di rinnovamento di Firenze redatto dall'architetto Giuseppe Poggi e, nello specifico, della definizione di una delle piazze realizzate sull'anello dei viali, in corrispondenza delle antiche porte della citt\u00e0, rilette come snodi tra il vecchio abitato (entro le mura) e le nuove aree di espansione periferica (fuori le mura).\nIl ruolo del Poggi si limit\u00f2 qui, come in altre situazioni (si vedano al esempio le palazzine di piazza Poggi), alla definizione dello spazio urbano e al disegno dei prospetti, avendo delegato all'architetto Giacomo Roster la risoluzione del problema dell'organizzazione degli spazi interni. \"Concepiti esattamente come quinte scenografiche e impaginati con gusto monumentale, i prospetti sulla piazza si caratterizzano per l'alto basamento, rivestito di pietra a bugnato, nel quale si aprono gli esercizi commerciali, e su cui si eleva un ordine gigante di semicolonne corinzie su piedistalli, che intelaia i due piani superiori. Fra le colonne, le finestre sono sottolineate dalla fascia marcapiano, mentre oltre la trabeazione una nuova balaustrata continua di coronamento nasconde il piano attico\" (Rosamaria Martellacci).\nAl numero 3 abit\u00f2, dal 1933 fino al suo trasferimento definitivo a Roma nel 1941, lo scrittore Aldo Palazzeschi."}
{"id": "839055", "revid": "1346043", "url": "https://it.wikipedia.org/wiki?curid=839055", "title": "Risa Wataya", "text": "Biografia.\nDebutta a soli 17 anni con \"Install\" col quale vince il Premio Bungei 2001. Nel 2003 vince, a pari merito con un'altra giovane scrittrice, Hitomi Kanehara, il prestigioso Premio Akutagawa con un romanzo breve \"Solo con gli occhi\" (\"Keritai senaka\"). Le sue opere sono state tradotte in italiano, inglese, francese e tedesco.\nI suoi personaggi esprimono il vago ribellismo giovanile, parecchio embrionale, in una societ\u00e0 come quella giapponese ancora ancorata ai valori tradizionali e che lascia ben poco spazio alle contestazioni a cui in occidente siamo ormai storicamente abituati. \nPi\u00f9 che di ribellione si tratta di una sorta di implosione: una crisi vissuta, tutta all'interno, nel rifiuto. Fenomeni tipicamente giapponesi, come gli \"otaku\" o gli adolescenti ossessionati dagli \"aidoru\", manifestano nelle pagine di Wataya la loro intimistica problematicit\u00e0. Siamo ben lontani dai pi\u00f9 estrosi e talvolta surreali personaggi di Banana Yoshimoto segno che questa generazione post crisi economica mostra sintomi di disagio pi\u00f9 criptici.\nOpere.\nEdizioni originali\nEdizioni italiane"}
{"id": "839056", "revid": "1305772", "url": "https://it.wikipedia.org/wiki?curid=839056", "title": "JAX", "text": ""}
{"id": "839057", "revid": "1442080", "url": "https://it.wikipedia.org/wiki?curid=839057", "title": "Neutralizzazione (linguistica)", "text": "La neutralizzazione, in ambito fonologico, \u00e8 il venir meno di una opposizione fonologica in determinati contesti.\nUn esempio classico \u00e8 quello che colpisce le occlusive finali in diverse lingue (tedesco, russo, milanese...). Il tratto [+sonoro] di una consonante in fine di parola, per esempio /d/ in \"roeud\" \"ruote\" (milanese) viene neutralizzato in questa posizione, cos\u00ec che l'occlusiva viene pronunciata sorda [t]. Le due parole \"roeut\" \"rutti\" e \"roeud\" \"ruote\" divengono cos\u00ec omofone, essendo venuto a mancare il tratto distintivo della sonorit\u00e0. \nQuesta regola di neutralizzazione pu\u00f2 essere cos\u00ec formulata:\nC[+son] --&gt; C[-son] | _#\nUn altro esempio \u00e8 offerto dall'opposizione, in italiano, tra (vocale posteriore semiaperta arrotondata) e (vocale posteriore semichiusa arrotondata). In certi contesti, questa opposizione \u00e8 contrastiva (esiste la coppia minima vs. ). L'opposizione tra e \u00e8 per\u00f2 neutralizzata in sillabe atone, di modo che la di diventi in parole come \"corale\" o \"corista\" (dove la o \u00e8 in sillaba atona).\nRilevante ai fini della neutralizzazione \u00e8 il concetto di marcatezza. Un segmento non marcato \u00e8 quello che tende a sopravvivere foneticamente in un processo di neutralizzazione. In tedesco, la neutralizzazione del tratto [\u00b1sonoro] per le consonanti occlusive in fine di parola rende queste consonanti sorde (il valore non marcato del tratto).\nIn senso pi\u00f9 ampio, il concetto di neutralizzazione pu\u00f2 essere impiegato anche in altri ambiti linguistici."}
{"id": "839058", "revid": "119620106", "url": "https://it.wikipedia.org/wiki?curid=839058", "title": "Gestione del ciclo di vita del prodotto", "text": "La gestione del ciclo di vita del prodotto, o Product Lifecycle Management (PLM) \u00e8 un approccio strategico alla gestione dei dati e informazioni, dei processi, dei documenti e disegni e delle risorse a supporto del ciclo di vita di prodotti e servizi, dalla loro ideazione, allo sviluppo, al lancio sul mercato, al supporto e ritiro/riciclo. Il PLM non \u00e8 solo una tecnologia informatica, ma piuttosto un approccio integrato, basato su un insieme di tecnologie, su metodologie e organizzazione del lavoro collaborativo - tra team interni ed esterni all'organizzazione e sulla definizione di processi.\nPrincipi.\nL'obiettivo del PLM \u00e8 ottimizzare (minor tempo, minori costi, maggiore qualit\u00e0, minori rischi) lo sviluppo, il lancio, la modifica e il ritiro di prodotti o servizi dal mercato. \nIl PLM si basa sull'accesso condiviso a una fonte comune di dati, informazioni e processi. \u00c8 un approccio di business che consente all'organizzazione estesa di apportare innovazione di prodotto o servizio durante tutto il ciclo di vita, dalla fase di concezione all'obsolescenza, come se a operare fosse un'unica entit\u00e0 e creando un prezioso capitale intellettuale riutilizzabile in qualsiasi momento. In breve, il PLM \u00e8 un supporto all'innovazione.\nAd esempio, nel settore automobilistico, l'applicazione delle metodologie e dei sistemi di PLM permettono lo scambio di dati - mentre queste sono ancora in divenire (work in progress) - tra progettisti della scocca dell'auto, progettisti degli stampi con cui verr\u00e0 prodotta la scocca e progettisti dei componenti (ad. es. fanali) che verranno montati sulla scocca. Scambiarsi informazioni tra membri del team esteso - che include diverse risorse di differenti organizzazioni, oltre a clienti e partner esterni - \u00e8 la base della collaborazione.\nIl PLM \u00e8 utilizzato, o \u00e8 in corso di valutazione, nelle industrie manifatturiere, energetiche, della difesa, elettroniche, farmaceutiche e chimiche, alimentari, tessile e abbigliamento/moda e altre.\nIl PLM viene frequentemente messo sullo stesso piano di altri approcci di business con cui \u00e8 complementare (e per alcuni aspetti in sovrapposizione) come l'Enterprise Resource Planning (ERP), il Customer Relationship Management (CRM) e il Supplier Relationship Management (SRM).\nModuli.\nIl PLM \u00e8 composto da una serie di moduli che concorrono e collaborano allo sviluppo del prodotto; questi possono essere categorizzati come segue:\nL'implementazione di uno o pi\u00f9 moduli in un sistema PLM dipende dal grado di integrazione che si vuole dare al processo produttivo.\nDiffusione.\nIl PLM \u00e8 maggiormente diffuso nel settore industriale manifatturiero discreto e si sta sviluppando nel settore delle telecomunicazioni, dell'energia e dei servizi: in generale in tutte quelle attivit\u00e0 o settori dove esiste un focus e un ciclo di vita di sviluppo di nuovi prodotti o servizi. La spesa totale stimata annua in prodotti e servizi di PLM, nel 2005, \u00e8 di oltre 15 miliardi di US$, con una crescita di circa il 10% all'anno.\nTendenze ed evoluzioni.\nEmergono alcuni trend del PLM (dal 2010):"}
{"id": "839059", "revid": "767487", "url": "https://it.wikipedia.org/wiki?curid=839059", "title": "Strassoldo", "text": "Strassoldo (\"Strassolt\" in friulano e tedesco) \u00e8 una frazione del comune di Cervignano del Friuli, provincia di Udine. Costituisce un suggestivo esempio di antico borgo medievale, estremamente ben conservato, e di raro fascino. Culla dell'omonima famiglia nobile germanica, ha dato all'Impero degli Asburgo d'Austria una lunga serie di importanti funzionari e generali.\nStoria.\nLe ipotesi intorno all'origine del nome sono varie: questa si pu\u00f2 far risalire al latino (\"extra solidum\") o rifacendosi all'origine germanica (probabilmente longobarda) della famiglia che ebbe giurisdizione fin dal lontano Medioevo sulla localit\u00e0 indicata con il tedesco Strasse (strada), mentre potrebbero essere varie le ipotesi per la desinenza \"-oldo\".\nIl nome appare per la prima volta su documenti friulani del 1190 dove si parla di un tale Bernardus di Straso. Lo storico seicentesco Palladio riprende una leggenda che ne fa risalire le origini a Rambaldo di Strassau, vissuto nel V secolo che combatt\u00e9 contro Attila. Ma la fonte non \u00e8 certa e si tratta, pi\u00f9 probabilmente, di un tentativo di ricostruzione a posteriori delle origini gentilizie, tipico di tutte le famiglie aristocratiche.\nFino al primo decennio del Cinquecento la famiglia degli Strassoldo omonimi del borgo, fu ricca e assai potente, i Conti avevano giurisdizione su numerose localit\u00e0 del Friuli della Carinzia e della Carniola con diritto di vita e di morte sui sudditi.\nNel corso delle guerre della Lega di Cambrai (1508 - 1511), il castello, occupato dai Veneziani, venne conquistato dai 'federati' che invadevano il Veneto.\nA seguito di questi avvenimenti la famiglia si disperse, ma non abbandon\u00f2 del tutto la residenza friulana, tant'\u00e8 vero che fu in grado di ricevere decorosamente importanti personaggi e prestigiose delegazioni com'\u00e8 documentato storicamente.\nIn particolare, essa offr\u00ec agli Asburgo d'Austria una lunga serie d'importanti funzionari e generali, fra i quali spiccano, per importanza: Giulio Strassoldo di Sotto a lungo governatore della Lombardia austriaca; i tre fratelli Franziska Romana Strassoldo-Grafenberg moglie del feldmaresciallo Radetzky (si sposarono nel borgo), Michele che fu Governatore della Lombardia sotto il Radetzky, poi della Stiria, Consigliere intimo e Ciambellano imperiale austriaco, Giulio, comandante della Brigata Strassoldo nel corso della Prima guerra di indipendenza; il feldmaresciallo Kuhn fiero avversario di Garibaldi a Bezzecca.\nCom'\u00e8 intuibile, fino al 1918 il paese si trovava in Austria-Ungheria, a due passi dal confine italiano; quest'ultimo passava dove oggi si trova il mulino della tolle (ex dogana). Il cippo che demarcava il confine era il 67.\nIl complesso monumentale.\nIl complesso monumentale appare al giorno d'oggi nel suo rimaneggiamento settecentesco, suddividendosi nel Castello di Sotto e il Castello di Sopra, lasciando comunque intravedere la conformazione dell'antico maniero utilizzato come strumento di difesa e offesa come doveva essere quando i documenti lo indicavano come \"Il Castello delle due Torri\" di cui rimane ancora memoria in una stampa del Settecento.\nMonumenti - il Castello di Sotto.\nVi si accede attraverso un'alta porta turrita, la Porta Cisis, che si apre sulla cerchia esterna delle mura detta \"girone\" che si apre in un viale circondato da casette del XVI secolo. Il Castello di Sotto comprende il complesso di edifici che si sviluppano intorno a un cortile interno. L'edificio principale in forma rettangolare costituisce il cosiddetto \"mastio\", la cui origine \u00e8 incerta ma che sub\u00ec vari rimaneggiamenti nel trecento, nel seicento e infine nel settecento quando la facciata orientale fu modificata in modo tale da far assumere al castello un po' l'aspetto della villa veneta.\nMonumenti - il Castello di Sopra.\nVi si accede superando un secondo ponte. Le origini di questo complesso si suppongono parallele al Castello di Sotto in quanto fanno parte di un unico possente insieme fortificato. Come l'altro maniero sub\u00ec le stesse sorti, distrutto in due riprese dai federali della Lega di Cambrai.\nUna lapide sull'edificio che ospitava la Cancelleria, un tempo archivio di tutta la bassa friulana, ricorda l'evento e le ricostruzioni effettuate nel 1749.\nFra le varie strutture che la compongono spicca una possente torre di 18 metri d'altezza, unica superstite delle due di cui originalmente era munito il complesso medievale."}
{"id": "839060", "revid": "11792", "url": "https://it.wikipedia.org/wiki?curid=839060", "title": "Free me", "text": ""}
{"id": "839064", "revid": "1719883", "url": "https://it.wikipedia.org/wiki?curid=839064", "title": "Oroscopo", "text": "L'oroscopo dal termine latino \"h\u014droscopus\", a sua volta proveniente dal greco \u1f61\u03c1\u03bf\u03c3\u03ba\u03cc\u03c0\u03bf\u03c2 \"h\u014drosk\u00f3pos\", composto di \u1f65\u03c1\u03b1, \"h\u1e53ra\", \u00abdurata di tempo\u00bb, e \u03c3\u03ba\u03bf\u03c0\u03ad\u03c9, \"skop\u00e9\u014d\", \u00abosservare\u00bb, quindi propriamente \u00abosservare l'ora\u00bb \u00e8 l'interpretazione astrologica della posizione degli astri al momento in cui si verifica un qualsiasi evento. L'arte divinatoria, che \u00e8 solo uno degli aspetti di un oroscopo, si chiama \"oroscopia\".\nOroscopo e tema natale.\nL'oroscopo adotta una concezione del tempo basata sul principio di analogia, cio\u00e8 sulla somiglianza analogica tra un determinato periodo di tempo ed un modello di riferimento, tramite cui poterlo interpretare. La capacit\u00e0 di associare il tempo ad una precisa qualit\u00e0, su cui si fondavano antiche scienze sapienziali come l'astrologia, la magia, la medicina, era attribuita soprattutto ai sapienti e ai sacerdoti, ritenuti in grado di leggere i segni dei tempi.\nLa corrispondenza tra eventi celesti e terreni, riassunta nel motto ermetico \u00abcome in alto cos\u00ec in basso\u00bb, veniva cos\u00ec estesa anche al piano temporale, nel senso che ogni istante poteva contenere e riassumere in s\u00e9 l'eternit\u00e0 intera; soprattutto il momento iniziale di un accadimento era considerato il pi\u00f9 importante, come un seme contenente l'intera pianta. Da qui la consapevolezza di dover cominciare un'attivit\u00e0 nel momento opportuno (\"kairos\"), ossia corrispondente alla qualit\u00e0 del risultato che si desiderava ottenere, come una vittoria militare, la buona riuscita di un matrimonio, il successo di un'impresa economica. L'abitudine di consultare gli astri prima di iniziare un'attivit\u00e0 divenne prevalente soprattutto nel Rinascimento.\nL'oroscopo pi\u00f9 comune in ambito astrologico \u00e8 pertanto basato sul tema natale, ovvero la rappresentazione degli astri formulata al momento della nascita di una persona.\nNel linguaggio comune.\nViene chiamata \"oroscopo\" anche la pubblicazione di predizioni generiche sul destino individuale delle persone, classificate secondo il segno zodiacale di nascita; queste predizioni si basano sull'influenza che il passaggio dei pianeti potrebbe avere, nel periodo di tempo considerato dall'oroscopo, sulle persone nate in un determinato segno zodiacale.\nOroscopi cinesi.\nIn astrologia cinese, oroscopi sono basati sul simbolismo del zodiaco cinese, un sistema di elementi e animali associati con ogni anno secondo un ciclo sessagesimale. Gli oroscopi cinesi appaiono spesso nelle sezioni oroscopi di giornali e riviste insieme agli oroscopi occidentali.\nCritiche.\nCritica psicologica.\nI segni zodiacali, sono spesso usati per prevedere i tratti della personalit\u00e0 di una persona. Tuttavia, l'uso dei segni zodiacali per predire la personalit\u00e0 non \u00e8 valido o affidabile. In uno studio in doppio cieco che ha testato l'affidabilit\u00e0 dello zodiaco per prevedere la personalit\u00e0, un astrologo ha dovuto abbinare il segno zodiacale di una persona al risultato del loro CPI (California Personality Inventory). Il CPI \u00e8 un metodo affidabile per determinare la personalit\u00e0 di un individuo. \u00c8 stato scoperto che gli astrologi non erano in grado di abbinare correttamente il segno zodiacale al risultato CPI oltre l'assegnazione casuale. Ci\u00f2 significa che l'astrologia non \u00e8 altro che un test del caso e non \u00e8 un modo affidabile per prevedere la personalit\u00e0.\nAllo stesso modo, il segno zodiacale pu\u00f2 essere utilizzato per creare oroscopi che predicono gli eventi che accadranno nella vita di un individuo. Tuttavia, come usare il segno zodiacale per i tratti della personalit\u00e0, anche usarlo per gli oroscopi \u00e8 inaffidabile. La previsione di un astrologo per un oroscopo \u00e8 tipicamente completamente estranea alla previsione di un altro astrologo. Tuttavia, molte persone credono ancora che il loro oroscopo sia perfettamente in linea con gli eventi della loro vita. Ci sono alcune possibili spiegazioni per questo. Gli oroscopi hanno una formulazione vaga e si basano su tipiche attivit\u00e0 quotidiane. A causa di ci\u00f2, \u00e8 pi\u00f9 facile per le persone relazionarsi con queste affermazioni e aumentare la loro convinzione che si tratti di una vera scienza. Inoltre, le aspettative di una persona in genere la portano a distorcere il modo in cui percepisce le informazioni, quindi le sue aspettative sono confermate. In uno studio, gli oroscopi dei partecipanti sono stati abbinati agli eventi del giorno precedente. Quando gli oroscopi venivano presentati con il segno zodiacale del partecipante, era pi\u00f9 probabile che gli altri partecipanti riferissero che l'oroscopo corrispondeva agli eventi del giorno precedente rispetto a quando il loro segno zodiacale non era presente. Questo mostra come gli individui influenzeranno le loro percezioni in base alle aspettative. Questo fa sembrare gli oroscopi affidabili, quando invece non lo sono.\nCritica scientifica.\nLe stelle sono sfere luminose di idrogeno ed elio all'interno di nubi di polvere tenute insieme dalla loro stessa gravit\u00e0. Si formano per accumulo di gas e polveri che collassano per gravit\u00e0. L'astrologia tenta di studiare come la posizione, i movimenti e le propriet\u00e0 dei corpi celesti influenzano le persone e gli eventi sulla terra. Sebbene abbia i suoi sostenitori, l'astrologia \u00e8 stata respinta dalla comunit\u00e0 scientifica. Alcuni oroscopi basano le loro previsioni sul \"movimento\" delle stelle. Tuttavia, questo \u00e8 impreciso poich\u00e9 le stelle in realt\u00e0 non si muovono ma sembrano farlo perch\u00e9 la terra ruota sul proprio asse e orbita attorno al sole. Inoltre, nessuna delle risposte fornite dall'astrologia \u00e8 effettivamente basata sulla scienza. Secondo un astronomo americano, quindi, il motivo per cui l'astrologia pu\u00f2 sembrare che funzioni \u00e8 perch\u00e9 i nostri cervelli sono programmati per cercare conferme, anche quando non ne esistono. Molti professionisti dell'astrologia affermano che l'astrologia \u00e8 davvero una scienza, tuttavia, nonostante molti tentativi ed esperimenti, l'efficacia e le prove scientifiche dell'astrologia devono ancora essere dimostrate. In conclusione, l'astrologia non ha un meccanismo verificabile dietro di s\u00e9 e gli astrologi non seguono alcun tipo di metodo scientifico nel loro processo, quindi non pu\u00f2 essere classificata come scienza.\nCritica cristiana.\nNel cristianesimo, molti dicono che le persone non dovrebbero usare gli oroscopi o praticare l'astrologia in generale, citando Deuteronomio 4:19, Deuteronomio 18:10-12 e Isaia 47:13-14 dalla Bibbia. L'evangelista e ministro Billy Graham ha detto: \"Dio ha creato le stelle (cos\u00ec come ogni altra cosa nell'universo), ma ha inteso che fossero un testimone del suo potere e della sua gloria, non come un mezzo per guidarci o predire il futuro\u00bb.\nTruffe e guadagni sull'oroscopo.\nAlcuni studi e fatti di cronaca evidenziano come credere all'oroscopo possa portare a spianare la strada a truffatori che guadagnano sulle false credenze."}
{"id": "839065", "revid": "767487", "url": "https://it.wikipedia.org/wiki?curid=839065", "title": "Miles Davis Volume 2", "text": "Miles Davis Volume 2 \u00e8 un album di Miles Davis pubblicato dalla Blue Note Records nel 1955.\nIl disco.\nPubblicato insieme al gemello \"Miles Davis Volume 1\", fu il secondo 33 giri a 12 pollici della Blue Note che inizi\u00f2 quell'anno a ripubblicare il suo materiale nel formato discografico che ormai si stava imponendo nel mercato. I due dischi andarono a sostituire nel catalogo dell'etichetta discografica di Alfred Lion i tre album a 10 pollici di Davis pubblicati tra il 1953 e il 1954 e intitolati \"Young Man with a Horn\", \"Miles Davis Vol. 2\" e \"Miles Davis Vol. 3\".\nTracce.\nLP 12 pollici (1955).\nLato A\nLato B\nFormazione.\n1952\n1953\n1954"}
{"id": "839073", "revid": "228587", "url": "https://it.wikipedia.org/wiki?curid=839073", "title": "Jay", "text": ""}
{"id": "839082", "revid": "22414", "url": "https://it.wikipedia.org/wiki?curid=839082", "title": "Anna di Francia", "text": ""}
{"id": "839086", "revid": "767487", "url": "https://it.wikipedia.org/wiki?curid=839086", "title": "Provincia di Batanes", "text": "La provincia di Batanes \u00e8 una provincia delle Filippine nella regione della Valle di Cagayan.\nIl capoluogo provinciale \u00e8 Basco.\nBatanes \u00e8 la provincia pi\u00f9 settentrionale e pi\u00f9 piccola, sia come superficie che come popolazione, del Paese. Il territorio della provincia \u00e8 costituito dalle 10 isole che formano l'arcipelago delle Isole Batan: Mavudis (o Y'Ami), Misanga (o Isola del Nord), Ditarem (gi\u00e0 Siayan o Siagan), Siayan (gi\u00e0 Mabudin o Mavodis), Itbayat, Dinem (o Diogo), Batan, Sabtang, Ivuhos (o Ivohos) e Diadekey (o Dequey oppure Jikey)\nSuddivisione amministrativa.\nLa provincia di Batanes \u00e8 composta da 6 municipalit\u00e0:"}
{"id": "839087", "revid": "124830128", "url": "https://it.wikipedia.org/wiki?curid=839087", "title": "Henry Pym", "text": "Henry \"Hank\" Pym \u00e8 un personaggio dei fumetti ideato da Stan Lee, Larry Lieber (testi) e Jack Kirby (disegni), pubblicato dalla Marvel Comics. La sua prima apparizione \u00e8 in \"Tales to Astonish\" (vol. 1) n. 27 (gennaio 1962).\nChimico e inventore di intelligenza artificiale, Pym \u00e8 uno dei pi\u00f9 brillanti geni scientifici dell'universo Marvel. \u00c8 l'ideatore delle \"Particelle Pym\", una sostanza che permette a lui e alla sua assistente, poi fidanzata, Wasp di rimpicciolirsi fino a grandezze molto piccole. In seguito, una modifica del composto gli permette di aumentare allo stesso tempo le sue dimensioni, gli fornisce una forza straordinaria e le capacit\u00e0 di parlare con gli insetti, di volare e di attaccare con bombe di energia.\nNel corso della sua carriera ha co-fondato gli Avengers e ha assunto le identit\u00e0 segrete di Ant-Man, Giant-Man, Golia, Calabrone, Wasp II e Ultron.\nHa fatto parte dei Vendicatori, di cui \u00e8 uno dei cinque membri fondatori, dei Vendicatori della Costa Ovest, dell'Accademia Vendicatori dei Vendicatori A.I. e dei Difensori Segreti come membro di supporto.\nStoria editoriale.\nHank Pym debutta come nel gennaio 1962 in una storia di sette pagine intitolata 'The Man in the Ant-Hill'su Tales to Astonish 27. La trama del fumetto ebbe un successo enorme, tanto che Stan Lee decise di renderlo protagonista della testata a partire dal numero 35, pubblicato nel settembre dello stesso anno. Quello fu un albo che rivoluzion\u00f2 completamente il personaggio: divent\u00f2 un supereroe capace di comunicare con le formiche e di rimpicciolirsi, un Ant-Man. Le storie in solitaria proseguono, fino a quando le vendite cominciano a calare. Stan Lee decide allora di rivoluzionare la testata, aggiungendo un ulteriore protagonista: Wasp. A partire dal numero 44, pubblicato nel giugno 1963, la collana prende il sottotitolo di 'Ant-Man and the Wasp'. Malgrado quest'aggiunta, la serie a fumetti non ottiene il successo sperato e le vendite crollano, fino a quando, su Tales to Astonish 49 del novembre 1963, Ant-Man diventa Giant-Man. Malgrado ci\u00f2, la serie continua fino al luglio 1965, data d'uscita dell'ultimo numero della loro serie, Tales to Astonish 69.\nNel settembre 1963, Stan Lee include Ant-Man e Wasp come coprotagonisti della testata 'the Avengers', a partire dal numero 1. Nel maggio 1965, i personaggi vengono eliminati dal cast di comprimari della testata. Rimasti senza una collana propria, i personaggi escono di scena per quasi un anno. Stan Lee decide di rilanciare il personaggio sulla testata 'the Avengers' a partire dal numero 28, questa volta con una nuova identit\u00e0 da eroe, Golia. Il personaggio riesce ad ottenere la popolarit\u00e0 necessaria a diventare uno dei protagonisti della serie. Nel numero 59, Roy Thomas reinventa il personaggio, facendolo diventare il Calabrone. Le avventure di Pym vengono presentate sempre nella collana degli Avengers, fino a quando non diventa il protagonista della collana Marvel Feature, dove Calabrone diventa la presenza fissa per un anno, dal 1972 al 1973, ma indossando l'uniforme da Ant-Man. Queste storie tuttavia non raggiungono i lettori e allora gli scrittori lo tolgono dalla testata, ripubblicando le sue avventure su Avengers.\nNel 1979, la Marvel Comics decide di provare a lanciare il personaggio un'ennesima volta: su Marvel Premiere 47 fa il suo debutto un secondo Ant-Man, Scott Lang. Le avventure di Pym proseguono su \"The Avengers\". L'uscita del numero 213, scritto da Jim Shooter e disegnato da Bob Hall, segna un profondo cambiamento nei confronti del personaggio: Calabrone percuote la moglie Wasp, diventando il primo eroe dei fumetti ad averlo fatto. Questo avvenimento, col passare degli anni, diventa il momento pi\u00f9 famoso di Hank Pym.\nNell 1985, Hank Pym diventa un personaggio di supporto della collana 'West Coast Avengers', poi divenuta 'Avengers West Coast', fino al 1993, anno in cui l'eroe ritorna nella testata degli Avengers come Giant-Man. Nel 2007, Hank Pym diventa uno dei protagonisti della testata 'the Mighty Avengers', fino al 2010, dove le sue avventure vengono spostate su 'Avengers Academy', serie regolare terminata nel 2013.\nNel 2011, Henry Pym ottiene dopo ben 38 anni, una testata, questa volta intitolata col suo nome da supereroe: 'Ant-Man &amp; Wasp'. La collana vede Eric O'Grady, il terzo Ant-Man e lo stesso Pym (Wasp II) unire le proprie forze per sconfiggere l'A.I.M., ma la testata termina col numero 3, pubblicato nello stesso anno. Nel 2013, diventa uno dei protagonisti dell'evento 'Age of Ultron', dove vengono rinarrate anche le sue origini in chiave moderna. le sue storie vengono poi pubblicate su Avengers A.I., serie durata 1 anno. Con l'uscita del film , Hank Pym diventa il protagonista della graphic novel 'Rage of Ultron'.\nNel 2015, il personaggio viene interpretato da Michael Douglas e Dax Griffin nel film Ant-Man, ma ci viene mostrato solo come un uomo anziano che fa da mentore al secondo Ant-Man, Scott Lang. Dopo aver fatto da guest star a numerose testate, il personaggio fa il suo ritorno in scena verso gli inizi del 2016, sulla testata \"Uncanny Avengers\", a partire dal numero 4. Dal nono al dodicesimo, la serie ospita un arco narrativo che vede Pym come nemesi degli Avengers al fianco di Ultron.\nNel 2016 il personaggio scompare nuovamente dalla circolazione subito dopo le sue storie pubblicate su \"the Uncanny Avengers\". La figlia Nadia Pym per\u00f2, ottiene una propria testata regolare, \"the Unstoppable Wasp\" ed appare anche come coprotagonista su \"All-New All-Different Avengers\" e \"Avengers\" di Mark Waid. La versione Ultron/Pym ritorna poi in Secret Empire di Nick Spencer, Infinity Countdown di Gerry Duggan e Tony Stark: Iron Man di Dan Slott.\nBiografia del personaggio.\nOrigini.\nIl Dottor Henry Pym \u00e8 un grande scienziato e biochimico, nato a Nebraska figlio dell'operaio Brad e della contabile Doris Pym, che sin da bambino ha dimostrato un elevato quoziente intellettivo. La sua nonna paterna, Angela, lo incoraggiava a coltivare la sua fantasia, aiutandolo con le sue prime invenzioni. Con la sua morte, Henry inizi\u00f2 a dedicarsi totalmente alla sua vita da scienziato, iscrivendosi all'universit\u00e0. Qui, diversi suoi insegnanti lo spronavano a dedicarsi a progetti pi\u00f9 concreti. Laureatosi in biochimica, Pym trascorre la maggior parte del suo tempo in laboratorio. Ad un certo punto, conosce e sposa l'ungherese Maria Travaya. Sfortunatamente, mentre viaggiava nella sua citt\u00e0 natale, Bratislava, viene catturata da un gruppo di rivoluzionari come ostaggio e, nonostante gli sforzi di Pym, viene uccisa.\nUn giorno, in laboratorio, Hank riesce a realizzare un processo chimico capace di manipolare delle particelle subatomiche attraverso campi magnetici. Lo scienziato, inizia a chiamarle particelle Pym e a sperimentarle su oggetti inanimati. Dopo aver compiuto diversi test con successo, decide di sperimentarlo sugli esseri umani, usando se stesso come cavia. Pym riesce a rimpicciolirsi alla taglia di una formica e, dopo essersi avventurato in un formicaio, ritorna alla grandezza normale, distrugge i sieri ritenendoli pericolosi per l'uomo e ritorna a concentrarsi su altri progetti. Nonostante ci\u00f2, diverso tempo dopo Hank riconsidera l'idea di riprendere i sieri, considerandoli un'invenzione troppo straordinaria per essere nascosta, e decide di iniziare a studiare le formiche per mettersi in contatto con loro, attraverso un casco cibernetico avanzato. Con le particelle instabili, riesce a costruire un costume capace di rimpicciolirsi ed ingrandirsi assieme alla persona che lo indossa. Nel frattempo, Pym lavora anche assieme al governo americano su una formula per difendersi dalle radiazioni a bassi livelli. Un gruppo di spie del KGB, venuto a sapere del progetto, decide di irrompere nel laboratorio di Hank ed ucciderlo assieme ai suoi colleghi. Pym, utilizzando il suo equipaggiamento, riesce ad evitare tutto ci\u00f2 e a sconfiggere le spie. Dopo quest'avventura, Hank decide di adottare la doppia identit\u00e0 di Ant-Man, combattendo contro il crimine e aiutando il Governo come scienziato.\nCome Ant-Man, Hank Pym riesce a sventare vari crimini ed a sconfiggere diversi manigoldi quali Testa d'Uovo e Scarlet Beetle. Aiuta anche in un'occasione i Fantastici Quattro a sconfiggere il Dottor Destino, che si era impadronito del Microverso. Successivamente, lo scienziato viene contattato da un suo collega, Vernon van Dyne, che gli propone di aiutarlo con un suo esperimento: contattare un mondo alieno. Hank, rifiuta tuttavia l'offerta, mentre van Dyne riesce nel suo intento, ma viene ucciso da un alieno del cosmo. La figlia, Janet van Dyne, venuta a conoscenza della morte del padre, decide di contattare Pym per essere aiutata da lui. Hank si confida con lei, svelandole la sua doppia identit\u00e0 come Ant-Man. Attraverso la sua ampia conoscenza nel campo degli insetti, Pym trasforma Janet in una vera e propria vespa umana, Wasp. I due, riescono a sconfiggere il mostro del cosmo ed a vendicarsi della morte di Vernon van Dyne. I due iniziano a provare dei sentimenti l'uno per l'altra, ma Hank cerca di allontanarsi da lei per non subire un'altra perdita come accadde in passato con Maria Trovaya. Insieme, come Ant-Man e Wasp, sventano diversi crimini, sconfiggendo assieme tantissimi supercriminali, in particolare l'Uomo Trottola e Porcospino.\nDopo qualche tempo, i due vengono a sapere da Rick Jones che Hulk ha iniziato a mettere scompiglio in citt\u00e0, segretamente manipolato da Loki. Decidono allora di intervenire ed uniti a Iron Man e Thor, sconfiggono il dio dell'inganno e fondano i Vendicatori, su idea degli stessi Hank e Jan. La prima missione ufficiale del team consiste nel fermare il Dottor Destino, che ha rapito Wasp. Uniti, gli eroi riescono a sconfiggerlo e a salvare la vita di Janet. Intanto, Hank Pym adotta l'identit\u00e0 di Giant-Man, riuscendo cos\u00ec ad invertire i poteri delle Particelle Pym. Cambia inoltre il processo di modifica della statura, sostituendo le fiale attaccate alla sua tuta con delle pillole riducenti ed ingrandenti. \u00c8 grazie a questi nuovi poteri che riesce a recuperare il corpo di Capitan America dalle fredde acque del Mar Glaciale Artico. Dopo aver reclutato Steve Rogers nella squadra al posto di Hulk, Giant-Man inizia a dimostrare le sue doti di inventore, sconfiggendo vari avversari quali Loki, l'Uomo Radioattivo, il Cavaliere Nero e Kang il Conquistatore. Tuttavia, la leadership viene in seguito assegnata a Capitan America. \u00c8 durante questo periodo che il gruppo subisce diversi cambiamenti di membri: Hank Pym, subito dopo aver sconfitto l'Uomo Trottola, decide di abbandonare la carriera da eroe assieme a Janet per concentrarsi sul loro rapporto, lasciando cos\u00ec i Vendicatori.\nGolia.\nDurante il suo periodo di inattivit\u00e0, Hank Pym inizia una relazione sempre pi\u00f9 intensa con Janet. Tuttavia quest'ultima viene rapita dal Collezionista, un essere che ha intenzione di rapire tutti i Vendicatori originali per renderli parte della sua collezione. Per poterla salvare, Hank \u00e8 costretto a ritornare a diventare un eroe. Indossando un costume realizzato dalla collega d'avventure Scarlet, Pym rientra negli Avengers di Capitan America, rendendo pubblica la sua identit\u00e0 segreta e diventando Golia. Assieme al gruppo, Hank riesce a salvare Janet, ma i suoi nuovi poteri di crescita mentale lo costringono a restare con l'altezza di tre metri. Bloccato in questa taglia, Pym decide di chiedere aiuto ad un esperto, il dottor Franz Anton, che viene tuttavia rapito dal Guardiano della Fiamma. Aiutato dai Vendicatori, Hank Pym riesce a liberare Anton, il quale tuttavia non riesce a curare il problema di Pym. Dopo aver sconfitto la Societ\u00e0 dei Serpenti, uomini razzisti che volevano uccidere il suo collega Bill Foster, Golia prende il comando del gruppo con l'abbandono di Capitan America. In questo periodo, Pym riesce a ritornare alle sue dimensioni normali, riottenendo i suoi poteri rimpicciolenti, e sconfigge con i compagni diverse minacce, come l'Incantatrice, Magneto, il Mandarino, il Collezionista e Turbine. Dimostra anche di avere delle grandi doti strategiche, che portano il gruppo alla vittoria in pi\u00f9 di un'occasione.\nDopo diverso tempo, sotto il consiglio del suo collega Mr. Fantastic, Golia prende in custodia l'androide Dragon Man per analizzarlo. Diablo, il suo precedente possessore, riesce per\u00f2 a rubarlo da Pym, e a rapire Wasp, che la utilizza per ricattare lo scienziato, il quale diventa un suo aiutante. Gli Avengers riescono per\u00f2 a mettere in salvo Janet van Dyne e ad aiutare Golia a sconfiggere Diablo, che viene arrestato da Capitan America.\n\u00c8 durante questo periodo che Janet van Dyne incassa l'eredit\u00e0 del padre Vernon. Uno dei loro vecchi nemici, David Cannon, l'ex Uomo Trottola, decide di infiltrarsi nella sede dei Vendicatori nelle vesti dell'autista privato di Wasp. Cos\u00ec facendo, riesce ad osservare segretamente i coniugi Pym. Adottando l'identit\u00e0 di Turbine, riesce ad attaccare Golia, a rimpicciolirlo ed a intrappolarlo in un formicaio assieme alla moglie, senza l'elmetto cibernetico. Minacciando di distruggere la sede degli Avengers con una bomba, il criminale viene fermato da Quicksilver e da Capitan America, mentre Wasp riesce a sconfiggere la formica regina e a controllare le sue operaie. Con l'aiuto di Rogers, Pym e van Dyne ritornano alle loro grandezze naturali, ma non riescono a catturare Turbine. I Vendicatori, grazie all'aiuto di Pantera Nera sconfiggono inoltre il fratello di Wonder Man, il Sinistro Mietitore, che voleva uccidere gli Avengers originali per vendetta.\nDopo altre avventure il gruppo viene tradito dal loro maggiordomo, Edwin Jarvis, che, manipolato mentalmente da una strana intelligenza artificiale, \u00e8 costretto contro la sua volont\u00e0 a vendere i sistemi di difesa degli Avengers ai nuovi Signori del Male, in cambio di soldi per poter aiutare cos\u00ec la madre da una malattia rara. I nuovi Signori del Male, guidati dal Cappuccio Cremisi, sconfiggono i Vendicatori di Pym e li portano nella loro sede, dove si scopre che il loro leader \u00e8 l'intelligenza artificiale nota come Ultron-5. Quest'ultimo, ha l'intenzione di gettare una bomba contro Manhattan, a meno che il governo non soddisfi delle loro richieste. Golia e i Vendicatori riescono tuttavia a sconfiggerli, costringendo Ultron-5 alla fuga. Tempo dopo, Hank Pym, con una sua invenzione, scopre che Ultron \u00e8 una sua creazione, un'intelligenza artificiale che Pym aveva costruito basandosi su Dragon Man (sua vecchia nemesi), per rendere il mondo un posto perfetto. Venuto a conoscenza delle vere origini dell'androide, Pym viene attaccato da un sintezoide (termine coniato dallo scienziato per descrivere un essere sintetico androide) chiamato Visione, costruito dallo stesso Ultron per uccidere i Vendicatori di Pym. Visione per\u00f2 si ribella al creatore, lo sconfigge ed entra a far parte del gruppo di supereroi, sotto l'appoggio di Iron Man, Capitan America, Thor e lo stesso Golia.\nDurante un esperimento, Hank Pym entra a contatto di strane sostanze che lo trasformano nel Calabrone. Diffondendo la voce di aver ucciso Golia, Calabrone sconfigge vari criminali e mette pressione ai Vendicatori per entrare nel gruppo. Inoltre, sposa Janet van Dyne, che a sua insaputa \u00e8 a conoscenza della vera identit\u00e0 di Calabrone. Tuttavia, quando il Circo del Crimine attacca la sede degli Avengers durante il matrimonio, Calabrone impazzisce, ed ingrandendosi si rivela essere Henry Pym davanti a tutti i presenti. Dopo aver sconfitto il malvagio gruppo di manigoldi, si scopre che nonostante la schizofrenia di Pym, il matrimonio \u00e8 valido ed i due vanno a nozze. Ritornato nei Vendicatori assieme a Janet, Pym ritorna a vestire i panni di Yellowjacket.\nCalabrone.\nCome Calabrone, Hank Pym aiuta il collega Occhio di Falco a diventare il secondo Golia. Cede inoltre la leadership del gruppo a Capitan America, ritornato nel gruppo. Entra poi a far parte dei Difensori, anche se dedica la maggior parte del suo tempo ai suoi esperimenti da laboratorio. Durante questo periodo, Pym inizia a soffrire di schizofrenia, e non sentendosi pi\u00f9 a suo agio nelle vesti del Calabrone, ritorna come Ant-Man, abbandona gli Avengers, aiutandoli soltanto durante la guerra Kree-Skrull a far ritornare in vita suo nipote, la Visione. Come Ant-Man, Pym sventa diversi crimini, sconfiggendo dei criminali che avevano rapito il figlio del suo collega Curt Connors, Billy, e che volevano in cambio la formula di droghe sperimentali. Entrato a contatto di uno strano virus, inoltre, Hank rimane bloccato alle dimensioni di una formica. In preda al panico, sconfigge Testa d'Uovo, salvando la nipote Trixie Starr e chiede aiuto alla moglie, Wasp, che viene tuttavia attaccata da Turbine, segretamente l'autista di Janet Van Dyne. Dopo tutto ci\u00f2 viene rapito da Para-Man, un androide costruito dal dottor Boswell per assimilare il potere degli insetti. Ant-Man riesce per\u00f2 a sconfiggerlo e a portare in salvo Wasp, la quale, contraendo lo stesso virus del marito, si trasforma in una vera e propria vespa. Hank \u00e8 costretto a sconfiggerla, ma viene poi rapito dal dottor Nemesis, che riporta l'eroe a dimensioni normali e gli ruba i poteri per potersi infiltrare negli Avengers e rubare informazioni preziose. Scoperto il piano segreto del criminale, Hank Pym lo sconfigge.\nDopo quest'avventura, Hank ritorna a vestire i panni di Calabrone rientrando anche negli Avengers. Dopo una battaglia con Toad, Wasp viene ferita segretamente e Pym tenta di prendersi cura di lei, fino a quando viene a sapere del fatto che l'autista di sua moglie, Charles Matthews \u00e8 in realt\u00e0 David Cannon, il supercriminale noto come Turbine. Quest'ultimo tenta di uccidere Wasp, ma viene sconfitto da Calabrone, aiutato dalla Bestia. Nonostante la vittoria, Yellowjacket perde i sensi rischiando la vita e suo nipote Visione gli salva la vita, entrando nel suo corpo. Hank viene in seguito controllato mentalmente da Ultron, il quale lo costringe a vestirsi da Ant-Man per lottare contro gli Avengers e per costruirgli una moglie, Jocasta. Hank \u00e8 dunque costretto a prendere ordini dalla sua creazione, fino a quando non viene salvato dai Vendicatori. In seguito, Jocasta prender\u00e0 vita grazie allo stesso Ultron, ma diventer\u00e0 un'eroina, tradendo il promesso sposo e entrando a far parte degli Avengers. Tutto ci\u00f2 perch\u00e9 Ultron, per costruirla, si era basato sui tracciati cerebrali di Wasp. Inesorabilmente i problemi mentali di Calabrone continuarono a peggiorare. In seguito decide di permettere a Scott Lang di usare il suo vecchio costume per diventare il .\nSuccessivamente, Calabrone e Wasp si uniscono in battaglia assieme a Spider-Man per sconfiggere il neocriminale Equinox. Pym muore apparentemente durante lo svolgimento della lotta, ma riesce a ritornare in tempo per sconfiggere il manigoldo. Calabrone lascia in seguito gli Avengers per dedicarsi interamente ai suoi esperimenti da laboratorio. Quando Wasp viene rapita dal dottor Pernell Solomon, Hank Pym rientra nel gruppo per salvarle la vita al fianco degli Avengers, portandosi con s\u00e9 il suo allievo Scott Lang, il secondo \"Ant-Man\". I due riescono a soccorrere Wasp, scoprendo che Solomon \u00e8 un membro dello staff di una scuola dedita ad addestrare supercriminali che, dopo aver sofferto di problemi al cuore, si \u00e8 clonato, dando vita a Selbe. Con l'intento di uccidere il suo clone per trapiantarsi un nuovo cuore, Solomon viene ucciso dal proprietario dell'accademia, Taskmaster, che ingaggia una lotta con gli Avengers al gran completo, che lo mettono alla fuga.\nCalabrone aiuta poi il gruppo a sconfiggere \"Red Ronin\", un robot costruito dalle Stark Industries che, impazzito, ha quasi provocato lo scoppio della III guerra Mondiale. Dopo altre avventure, Yellowjacket, insicuro di s\u00e9, decide di far capire a tutti i membri della squadra la sua importanza, attaccando ferocemente \"Elfqueen\". Capitan America non prende positivamente questo avvenimento, e decide allora di sottoporre alla Corte Marziale Hank Pym. Per evitare tutto ci\u00f2, il Calabrone, ispirandosi a Ultron, costruisce un altro robot, \"Salvation-01\", e lo scaglia contro gli Avengers con l'intento per\u00f2 di sconfiggerlo davanti ai loro occhi per riguadagnarsi la loro fiducia. Wasp per\u00f2 lo scopre, ma viene attaccata dal Calabrone, che alla fine scatena una lotta tra Avengers e Salvation-01. Quest'ultimo viene sconfitto da Janet, la quale salva i Vendicatori. Hank Pym, ormai sconsolato e pieno di vergogna, abbandona la Avengers Mansion e Wasp chiede il divorzio, legandosi sentimentalmente ad Iron Man. Dopo aver scoperto che l'alter ego dell'eroe \u00e8 Tony Stark, un collega di Hank Pym, Janet decide di lasciarlo, chiudendo il loro rapporto.\nHank Pym viene tuttavia incastrato da un suo vecchio nemico, Testa d'Uovo, che lo costringe a rubare dell'adamantio fingendo di tenere in ostaggio sua nipote Trish Starr, amica di Pym, che in passato ha fatto da cavia contro la sua volont\u00e0 ai suoi esperimenti (per la quale perse il braccio sinistro). Calabrone viene sorpreso dai Vendicatori, ma, per salvare la vita dell'amica, \u00e8 costretto a combatterli. Dopo essere stato sconfitto, spiega la sua situazione agli Avengers, ma l'unica testimone, ossia Trish, grazie al lavaggio del cervello di Testa d'Uovo, smentiscce la versione dell'eroe, il quale finisce in prigione. Questa situazione si complica quando Janet instaura una relazione con uno dei pi\u00f9 grandi amici di Calabrone, Tony Stark, non sapendo che questi \u00e8 Iron Man. Dopo esserne venuta a conoscenza, i due prendono le distanze. Pym viene stuzzicato dal compagno di prigione David Cannon e dando di matto, non fa altro che peggiorare la sua situazione, fino a quando il secondo Ant-Man non cerca di farlo uscire di prigione, aiutandolo come Pym ha aiutato lui. Hank per\u00f2 rifiuta la generosa offerta, decidendo di vedersela con Testa d'Uovo legalmente. Il suo esaurimento nervoso migliora grazie allo psichiatra della prigione, ma durante il processo, i Signori del male guidati da Testa d'Uovo irrompono nell'edificio, facendolo evadere, rendendolo cos\u00ec, agli occhi degli Avengers, un vero e proprio criminale. Henry viene costretto a lavorare per loro per trovare una cura per la morte, ma, all'insaputa di tutti, elabora un piano contro il genio criminale, sconfiggendolo. Durante la battaglia, viene anche soccorso da Occhio di Falco, che uccide per errore Elihas Starr. Con l'aiuto di Scott Lang, Calabrone riesce a provare che Trish era vittima di un condizionamento mentale. Cos\u00ec facendo, la ragazza scagiona pubblicamente Henry. Finalmente guarito dai suoi problemi nervosi, Hank abbandona la carriera da eroe, lasciando Janet e gli Avengers.\nDottor Pym.\nHank Pym ricompare solo tempo dopo, entrando nei Avengers della Costa Ovest come membro di supporto della squadra e consulente per la ricerca scientifica, senza assumere alcuna identit\u00e0 supereroica. Con l'aiuto di Firebird, riesce dunque a capire come continuare la sua carriera nel gruppo e, utilizzando come modello i tracciati cerebrali di una vecchia formica alleata uccisa sul campo di battaglia, Korr, Pym realizza il Rover, una intelligenza artificiale a veicolo che si \u00e8 rivelata utile in pi\u00f9 di un'occasione. Inoltre, sempre grazie a Firebird, riesce a conciliare le due aree pi\u00f9 importanti della sua vita, ossia la lotta contro il crimine come supereroe e la ricerca scientifica.\nNonostante la via intrapresa, Pym mostra tuttavia dei problemi di insicurezza che lo portano in seguito alla decisione di meditare il suicidio. Grazie a Firebird, riesce per\u00f2 a riprendere i suoi passi, e dopo una breve relazione con lei, ne inizia un'altra con Tigra, rivelandosi di nuovo un uomo affidabile. Dopo la rottura con Greer Nelson, Pym tenta di approcciarsi con Wasp, ma il rapporto \u00e8 ancora instabile e i due diventano soltanto amici.\nDurante il suo periodo negli Avengers West Coast, Hank Pym fronteggia numerose minacce al fianco dei suoi compagni di squadra. In una missione, lo scienziato scoprir\u00e0 che la sua ex moglie, Maria Trovaya, \u00e8 in realt\u00e0 ancora viva e che, per tutti questi anni, l'A.I.M. l'ha utilizzata come cavia per i suoi esperimenti. Hank decide di abbandonare il suo posto negli Avengers per aiutarla in questo difficile momento, ma dopo diverse analisi scoprir\u00e0 che Maria non \u00e8 mai sopravvissuta in Ungheria, e che l'A.I.M. voleva manipolare Pym. Frustrato, Hank ritorna negli Avengers West Coast, spesso con la carica di leader.\nViene inoltre contattato da Ultron, che voleva aiuto per realizzare un'altra moglie robotica. Ormai alla merc\u00e9 di Ultron, Pym costruisce War-Toy, basandosi sui tracciati cerebrali della Vendicatrice Mimo. Tuttavia, gli Avengers West Coast riusciranno a salvarla ed a sconfiggere i due androidi, che per divergenze di idee, si erano distratti dalla lotta contro la squadra. In seguito, Pym e tutti gli altri eroi criminali capaci di cambiare le proprie dimensioni vengono catturati da alieni provenienti dalla dimensione \"Kosmos\", il luogo da cui provengono le Particelle Pym. Gli invasori tentano di disattivare il costume di Pym, ma riescono solo a bloccare la funzione della tuta che permette allo scienziato di rimpicciolirsi, il quale allora riprende l'identit\u00e0 di Giant-Man, con un costume simile a quello usato nei Vendicatori. Durante questo periodo, Pym inizia a soffrire di attacchi di panico.\nRitornato sotto l'identit\u00e0 di Giant-Man, Hank Pym decide di abbandonare gli \"Avengers West Coast\" per unirsi agli Avengers principali, aiutandoli a combattere Iron Man, ormai impazzito e sotto il controllo di Kang il Conquistatore. Dopo la morte di Stark, il dottor Pym riuscir\u00e0 anche a guarire Wasp da alcune ferite di battaglia, rendendola una vera e propria vespa umana mutata. Inoltre, Giant-Man scopre che i suoi attacchi di panico erano stati causati da Kang, che voleva il controllo del corpo dello scienziato. Successivamente si scoprir\u00e0 per\u00f2 che gli attacchi erano soltanto una reazione di Pym alle manipolazioni di Immortus.\nSempre come Giant-Man, Hank Pym si unisce alla squadra per lottare contro Onslaught, sacrificandosi per salvare i propri compagni dal malefico essere. Durante la battaglia, per\u00f2, tutti i Vendicatori vengono uccisi. Per farli rinascere, il figlio della Donna Invisibile, Franklin Richards, crea una dimensione tascabile per trasferire al suo interno le coscienze di tutti i caduti. Pym ricomincia la sua vita da zero come Ant-Man, con un nuovo costume, e ricreando Ultron e Visione. Dopo un certo periodo, Henry ritorna per\u00f2 alla sua vita di prima, ridiventando Giant-Man, ed entrando nei Vendicatori per fermare Morgana LeFay. Successivamente, preferisce la ricerca scientifica alla vita da avventuriero e si prende dunque un altro periodo di pausa. Si riconcilia inoltre con Janet Van Dyne, chiedendole di sposarlo ancora, ma lei rifiuta.\nPym e Janet aiutano la squadra quando serve, ad esempio contro il fratello malvagio di Wonder Man: il Sinistro Mietitore. Durante questo periodo Henry ricomincia a usare l'identit\u00e0 di Golia, con un costume simile a quello di Giant-Man ma di colore blu. Le ricerche di Pym vengono spiate da Ultron, che in seguito cattura Pym e i suoi assistenti chiamandoli \"famiglia\". Il robot malvagio rivela che lo scienziato aveva basato l'intelligenza artificiale dell'androide sul proprio cervello e Ultron intende fare lo stesso con tutta la \"famiglia\", costruendo un'armata di robot con l'aiuto delle ultime ricerche di Hank. I Vendicatori salvano Pym e sconfiggono il robot con l'aiuto della sua conoscenza tecnica. Poco tempo dopo, Golia e Wasp lavorano di nuovo nella squadra a tempo pieno. Ad un certo punto, mentre cerca informazioni sui piani del malvagio stregone Kulan Gath, Pym viene trasformato in una versione gigante del Calabrone. Sebbene ritorni presto alle dimensioni normali, il processo ha permesso all'identit\u00e0 di Calabrone, che risiede nella mente di Henry, di crearsi un corpo attraverso la materia extradimensionale usata dallo stregone per ingigantire Pym. Lo scienziato aveva sempre cercato di reprimere in s\u00e9 l'impulsivo, egoista Calabrone attraverso l'uso della ragione e della prudenza, ma ora le due personalit\u00e0 hanno due corpi differenti e indipendenti. Il \"Calabrone\" aiuta \"Golia\" e i Vendicatori a sconfiggere lo stregone, ma senza mostrarsi, e li segue fino al loro quartier generale. Presto, il Pym malvagio cattura quello buono, lo imprigiona e prende il suo posto nella squadra. Sebbene molti dei suoi compagni di squadra trovino il comportamento di \"Golia\" molto strano, nessuno sospetta cosa sia successo. Il Calabrone \u00e8 per\u00f2 affetto anche da forti dolori dovuti alla materia extra-dimensionale di cui \u00e8 fatto. Alla fine il dolore diventa troppo forte e il criminale svanisce. Ignari del motivo dell'accaduto, i Vendicatori chiedono aiuto a uno dei loro nemici, Jonathan Tremont, che trova Pym e lo aiuta a fondere di nuovo assieme le due parti della sua personalit\u00e0. Hank, ritornato nella squadra, assume di nuovo l'identit\u00e0 del Calabrone, che gli aveva procurato tanti guai, per poter fronteggiare i suoi problemi interiori e risolverli. La relazione tra Pym e Wasp diventa sempre pi\u00f9 romantica, infatti condividono la stessa casa e spesso vanno in vacanza assieme. Allora Hank chiede nuovamente a Janet di sposarlo, ma lei rifiuta perch\u00e9 teme che possa sperimentare altre crisi da stress. I due sconfiggono insieme la loro vecchia nemesi Whirlwind, che, impazzito, ha dimostrato di avere una vera e propria ossessione per Wasp. Tuttavia qualche tempo dopo la ragazza incomincia ad interessarsi ad Occhio di Falco, amico e compagno di squadra di Henry.\nVendicatori Divisi.\nLa loro crisi di coppia viene messa in secondo piano durante i tragici eventi di \"Vendicatori Divisi\", durante i quali il secondo Ant-Man (Scott Lang) muore e Janet van Dyne cade in coma, colpita gravemente da She-Hulk, resa una pazza e incontrollabile dai poteri di Scarlet. Alla vista di Janet ferita, Henry si spaventa moltissimo e decide di non lasciarla sola nemmeno per un istante, pregandola in lacrime di risvegliarsi. Una volta guarita, i due tornano finalmente insieme. La coppia decide di non prendere pi\u00f9 parte alle vicende dei Vendicatori; dopo che questi si sciolgono, Pym viene assunto come ricercatore scientifico all'Universit\u00e0 di Oxford. Nonostante sia uno dei maggiori scienziati dell'universo Marvel (le sue invenzioni e le sue conoscenze sono state di grande aiuto alla comunit\u00e0 dei supereroi in pi\u00f9 di un'occasione) e pur essendo tra i fondatori del pi\u00f9 potente gruppo di supereroi della Terra, Hank Pym continua ad avere un certo complesso d'inferiorit\u00e0 rispetto agli altri supereroi e sar\u00e0 sempre afflitto dai sensi di colpa per aver picchiato la moglie e aver creato la minaccia di Ultron. Durante la sua permanenza ad Oxford, la sua relazione con Janet si riempie di forti discussioni, tanto che i due decidono di interromperla. \u00c8 in questo periodo che lo Skrull Criti Noll rapisce Pym, dopo aver avuto una relazione con lui, prendendo il suo posto sulla Terra al fianco dei Vendicatori, iniziando a spargere sfiducia nella comunit\u00e0 dei supereroi.\nCivil War.\nSia Pym (in realt\u00e0 Criti Noll) che Wasp riappaiono nel crossover \"Civil War\". Il Calabrone \u00e8 dalla parte di Iron Man, con la convinzione che i supereroi devono essere registrati e controllati. Il suo complesso di inferiorit\u00e0 ha probabilmente giocato un ruolo importante nella sua decisione; infatti, quando Capitan America gli propone di combattere contro il Protocollo di Registrazione, Pym risponde che era sorpreso di essere tenuto cos\u00ec in considerazione da Cap, e che non si aspettava di venir contattato. Pym prende parte alla battaglia all'impianto chimico Geffen Meyers e assiste all'uccisione del suo amico Bill Foster alias Golia Nero da parte di un clone di Thor, che ha contribuito a creare assieme a Iron Man e Reed Richards. Distrutto dal dolore per la morte dell'amico, esprime apertamente la sua rabbia contro Richards per aver lasciato che l'omicidio accadesse. Pym inizia dunque ad avere dubbi sul suo schieramento, inoltre viene anche catturato e sconfitto da Hulkling in Arizona, cosicch\u00e9 il ragazzo potesse trasformarsi in Pym e liberare tutti i prigionieri della Zona negativa per conto di Capitan America. Tuttavia \u00e8 la squadra di Iron Man ad uscirne vittoriosa e l'iniziativa dei 50 stati viene resa pubblica. Hank entra per un po' nei Potenti Vendicatori come Ant-Man per sconfiggere Ultron. Sulla Terra, Noll inizia a ricevere pi\u00f9 successo rispetto a Pym stesso, tanto da diventare l'uomo dell'anno secondo la rivista Times. Il falso Hank diventa anche un istruttore di supereroi dell'Iniziativa a Camp Hammond.\nSempre Criti Noll, inizia a lavorare per lo S.H.I.E.L.D., e cos\u00ec facendo, fonda il progetto del terzo Ant-Man, che originariamente doveva essere Mitchell Carson. Tuttavia, l'amico di quest'ultimo, Eric O'Grady, riesce a prendersi l'armatura, scappando e divenendo un ricercato agli occhi dell'agenzia spionistica. Per tentare di catturarlo, Hank Pym offre a Mitchell l'equipaggiamento da Ant-Man, ma viene sconfitto ripetutamente dallo stesso O'Grady. Carson inizia a provare un'irrefrenabile voglia di vendetta nei confronti di Eric, che la spinge ad essere accusato di tentato omicidio, venendo catturato da Iron Man. Hank Pym e Tony Stark addestrano cos\u00ec Eric O'Grady, donandogli l'armatura da Ant-Man e facendolo diventare un Avenger.\nSecret Invasion.\nQuando Iron Man conduce Reed Richards e Hank a fare l'autopsia al cadavere dello Skrull/Elektra, l'ex vendicatore rivela anch'egli un infiltrato alieno, colpendo Reed con una pistola laser, proprio quando il leader dei Fantastici Quattro aveva capito il segreto che rende irrilevabili gli Skrull. Criti Noll, assieme agli Skrull che impersonificano Edwin Jarvis e la Donna Ragno, mette in atto un piano per sconfiggere una volta e per tutte l'umanit\u00e0. Cos\u00ec facendo, si scopre che in passato, il finto Calabrone, ha trasformato Wasp in un'arma biologica in grado di sconfiggere tutti gli Avengers. Durante diverse missioni, viene rivelato che ci sono stati diversi Skrull ad impersonare Pym, questo perch\u00e9 ognuno di loro cominciava a manifestare dubbi sulla riuscita del piano d'invasione, costringendo allo Skrull con le sembianze di Dum Dum Dugan di stroncare l'operazione. Criti Noll sembra dunque essere la versione meglio riuscita di Hank. Durante la battaglia finale, attiva l'arma finale, ossia Wasp, contro gli Avengers, ma questi riescono a neutralizzarla, uccidendo apparentemente Janet. Criti Noll viene ucciso durante l'Invasione, ed i Vendicatori riescono a liberare il vero Pym da una cella, il quale, dopo aver scoperto tutto ci\u00f2 che \u00e8 successo sulla Terra durante la sua assenza, decide di onorare la morte della moglie diventando Wasp II e guidando una nuova squadra di Vendicatori, i Mighty Avengers.\nDark Reign: il nuovo Wasp.\nDopo avere appreso degli eventi di Civil War e della morte di Capitan America, Hank sfoga tutta la sua rabbia contro Tony Stark, chiedendogli come ha potuto permettere che tutto questo accadesse, proprio durante il funerale di Wasp. Ricordando i momenti pi\u00f9 importanti della loro storia, Hank decide di onorare l'amata ex moglie modificando i suoi tracciati biologici in modo da evitare che le Particelle Pym possano essere esposte a una carica negativa come era capitato a Jan e ottenere i suoi poteri e onorarla assumendo l'identit\u00e0 di Wasp. Mentre \u00e8 in laboratorio con la sua assistente robotica Jocasta, Hank viene raggiunto da Jarvis, Ercole e Amadeus Cho per formare un nuovo team di Vendicatori. Hank si dimostra inizialmente scettico, ma cambia idea in seguito alle parole del fedele maggiordomo e di Wanda Maximoff, che raduna con i suoi poteri alcuni potentissimi eroi: i due Giovani Vendicatori Visione e Stature, il supersoldato americano U.S. Agent e il possente Hulk. Hank decide di assumere il ruolo di leader, nonostante il suo complesso d'inferiorit\u00e0. Hulk, come fa col gruppo originale, se ne va dopo la prima avventura.\nSi unisce poi al team anche Quicksilver, dicendo alle telecamere di tutto il mondo di essere anch'egli stato sostituito dagli skrull. Jarvis e Pym sanno bene che il mutante mente, ma decidono ugualmente di includerlo nel team, per concedergli una seconda occasione di riscatto. I Vendicatori riescono a fermare Chton. Hank, per costruire una nuova base usando Jocasta, ingaggia una lotta \"amichevole\" con i Fantastici Quattro. Alla fine della battaglia dove la Torcia Umana e la Cosa si sono scontrati con Ercole e Visione, Hank e Reed trovano un accordo e Mister Fantastic consegna a Hank un congegno che servir\u00e0 a costruire un nuovo palazzo per i Potenti Vendicatori di dimensioni infinite. In seguito, mentre esplora il Sovraspazio, incontra Eternit\u00e0 che gli rivela che lui \u00e8 lo Scienziato Supremo della Terra; Hank viene definito dall'avatar universale \"il Mago\", cio\u00e8 colui che avvicina di pi\u00f9 la scienza alla magia. Hank ritorna nel suo mondo e si prepara a partire per la Cina, per combattere l'Innominato insieme ai suoi compagni di squadra. Hank ha in seguito scoperto che Eternit\u00e0 altri non era che Loki, che lo aveva semplicemente manipolato con i suoi tipici inganni. Questo avvenimento ha fatto cos\u00ec cadere in depressione Wasp II.\nGiant-Man.\nDopo la caduta di Norman Osborn durante l'assedio, Hank Pym decide di fondare una scuola capace di addestrare adolescenti super-dotati in supereroi del futuro, assumendo la sua vecchia fiamma Tigra, Quicksilver e Justice come professori. Pym assume dunque il ruolo del preside dell'istituzione e recluta diversi studenti quali Rettile, Meetle, Hazmat e Striker.\nNonostante i continui sforzi di Hank per addestrare gli adolescenti, questi vengono alla fine a conoscenza del fatto che in realt\u00e0 si trovano nell'accademia non per diventare dei supereroi del futuro, bens\u00ec perch\u00e9 potrebbero rivelarsi dei potenziali super criminali. Sempre come Wasp II, Hank Pym difende la propria scuola da diverse minacce, tra cui la sua vecchia nemesi Turbine, il quale, convinto che il supereroe abbia ucciso Janet van Dyne e usurpato il suo nome, mette a repentaglio le vite degli studenti. Wasp II riesce tuttavia a sconfiggere il criminale grazie all'aiuto dei suoi Vendicatori.\nDopo la battaglia con Turbine, Hank Pym lavora assieme a Reed Richards per salvare il mondo, ma viene interrotto dal terzo Ant-Man, Eric O'Grady, per una revisione al nuovo costume. Pym, tuttavia, scopre di essere stato derubato dall'A.I.M. di Monica Rappaccini: un suo dispositivo, l'iHeaven, un portale che raffigura un paradiso artificiale, \u00e8 scomparso. Hank, decide di andare in missione assieme ad Ant-Man, tentando di riprendere la sua invenzione dalle mani della Rappaccini. Quest'ultima ha rubato il dispositivo per vendere un posto al paradiso artificiale a chi poteva permetterselo, oltre a catturare l'attenzione di Pym per farlo entrare nella sua confraternita. Pym e O'Grady riescono tuttavia a sconfiggerla ed a riprendersi l'iHeaven. Wasp II istituisce inoltre una fondazione a nome di Janet van Dyne, con l'intento di aiutare le donne in pericolo. Durante quest'avventura con Ant-Man, Pym incontra anche la coscienza del suo vecchio collega di laboratorio, Bill Foster, morto durante la guerra civile dei super umani.\nRitornato all'accademia Vendicatori, Pym, pensando al suo scontro con Turbine, decide di abbandonare l'identit\u00e0 di Wasp. Ritorna dunque a vestire i panni di Giant-Man, evitando un'evasione dal carcere dell'Uomo Assorbente, usando i suoi poteri d'ingrandimento e di rimpicciolimento, trasportandolo nel Microverso per qualche breve istante. Dopo aver consegnato alle autorit\u00e0 Creel, Hank Pym ritorna a frequentare Tigra, ed a allevare assieme a lei il suo figlio William Nelson, concepito assieme a Criti Noll (skrull che ha impersonato Hank durante l'invasione segreta), ma a tutti gli effetti figlio biologico di Giant-Man. Nonostante questa relazione, Hank non si arrende nel ritrovare una cura per riportare in vita la sua ex moglie Wasp, uccisa precedentemente da Thor.\nCome Giant-Man, Pym sfrutta i suoi poteri per guidare i Vendicatori Accademia contro mortali minacce quali quella di Korvak e fronteggiando il ritorno dell'Uomo Assorbente, potenziato dal serpente Syn, che assetato di vendetta nei confronti dello scienziato, viene aiutato da Titania per sconfiggere i Vendicatori di Pym. I due vengono tuttavia sconfitti. Dopo il diploma degli studenti, Giant-Man abbandona temporaneamente l'accademia, per schierarsi dalla parte degli Avengers durante il conflitto contro gli X-Men, aiutando Tony Stark a costruire la Phoenix-Killer, un'armatura guidata da Iron Man capace di distruggere la forza Fenice.\nRitornato ai suoi esperimenti, Hank viene a sapere dall'amico Tony Stark che la sua ex moglie, Janet van Dyne, potrebbe essere ancora viva, ma sperduta nel Microverso. Come Giant-Man, Pym decide di accompagnare i Vendicatori nella missione. Il gruppo, incontra Wasp, che per sfuggire all'attacco di Thor durante l'invasione segreta, e per non mettere a repentaglio la vita dei compagni di squadra (essendo stata trasformata in una bomba dagli skrull), si rimpicciol\u00ec a dimensioni microscopiche, finendo cos\u00ec nel Microverso. Qui, Janet \u00e8 stata costretta a scappare da un tiranno, Lord Gouzar, che voleva la sua morte. Giant-Man e i Vendicatori sconfiggono la minaccia, che aveva intenzione di dominare l'universo, e ritornano a New York per festeggiare il ritorno del compagno di squadra. Tuttavia, il rapporto tra i due sembra essere terminato.\nPym, durante questo periodo, aiuta anche Daredevil in diverse missioni, in particolare quando Matt Murdock viene rapito dal Dottor Destino e contagiato da uno strano virus che annulla tutti i sensi. Giant-Man riesce a salvargli la vita rimpicciolendosi nel suo corpo e eliminando le sostanze che hanno causato a Murdock la perdita dei cinque sensi ed a proteggere i suoi cari dall'attacco di Bullseye. Aiuta il vigilante anche a San Francisco per inscenare la morte di Foggy Nelson, che aveva precedentemente incontrato con l'intento di aiutarlo per il cancro.\nUltron, dopo tanto tempo di inattivit\u00e0, ritorna, distruggendo tutta l'umanit\u00e0 (incluso Giant-Man) e costringendo una povera frazione di eroi al riparo, nascondendosi dall'intelligenza artificiale. Mentre un gruppo della resistenza guidato da Nick Fury decide di far fronte all'esercito di androidi, Wolverine decide di viaggiare nel passato proprio nel momento precedente la creazione del malvagio Ultron, uccidendo Golia ed impedendo cos\u00ec una serie di avvenimenti che risparmieranno la vita di miliardi di persone, incluse quella dei colleghi supereroi. In quest'avventura, Logan viene assistito dalla Donna Invisibile. Dopo aver ucciso Golia, si scopre che il presente \u00e8 addirittura peggiorato, e i due arrivano dunque alla conclusione che un mondo senza Pym non \u00e8 possibile. Wolverine decide dunque di ritornare nel passato e di impedire l'uccisione di Golia, consigliandogli invece di continuare la sua invenzione ma di inserirgli all'interno un virus da attivare qualora Ultron si rivelasse una vera e propria minaccia. Malgrado Susan Storm sembri titubante all'idea, il piano funziona, e Pym riesce ad attivare il virus uccidendo Ultron nel presente. Dopo la battaglia finale, Pym forma una nuova squadra di Vendicatori: gli Avengers A.I., composti da intelligenze artificiali come Victor Mancha, un Doombot, Alexis, la Visione e Jocasta.\nDopo aver fondato il gruppo dei robot Avengers (chiamati anche \"Avengers A.I.\") con l'appoggio dell'agente dello S.H.I.E.L.D. Monica Chang, Hank Pym abbandona temporaneamente la sua identit\u00e0 di Giant-Man, riprendendo tuttavia quella di Ant-Man per pi\u00f9 di un'occasione, aiutando Capitan America e Ciclope a sconfiggere degli Skrull e aiutando Daredevil ad inscenare la morte di Foggy Nelson a San Francisco. Malgrado queste avventure, Pym, continua il suo tempo libero in laboratorio per aiutare lo S.H.I.E.L.D. ed il suo gruppo di Vendicatori a fronteggiare Dimitrios, un'intelligenza artificiale costruita dallo stesso scienziato che ha intenzioni ostili nei confronti della razza umana. Per fermarlo, la squadra verr\u00e0 messa alla prova in pi\u00f9 di un'occasione, ma alla fine, Hank, ritornato come Giant-Man, riesce a sconfiggere Dimitrios, salvando l'universo.\nOtto mesi dopo, Henry pare aver sciolto gli Avengers A.I. per unirsi agli Illuminati di Tony Stark e Reed Richards, divenendo agli occhi dello S.H.I.E.L.D. del Comandante Rogers un ricercato. Calabrone viene incaricato da Stark e Richards di trovare Rabum Alal nel Multiverso, ma dopo diversi mesi, Pym viene ormai dato per scomparso dai suoi compagni di squadra. In realt\u00e0, Yellowjacket \u00e8 ancora vivo, e pur non essendo riuscito a trovare ci\u00f2 che voleva, ha scoperto chi \u00e8 il responsabile delle incursioni: gli Arcani. Ritornato a casa, Hank riesce ad avvertire gli Avengers e gli Illuminati, arrivando alla conclusione che il tempo per l'uomo \u00e8 ormai finito.\nIl piano dei supereroi per fronteggiare la fine del mondo \u00e8 dunque quello di costruire una scialuppa di salvataggio per salvare dall'apocalisse diversi scienziati che, dopo l'ultima incursione, faranno ripartire la razza umana da zero. Non ritenendo Hank Pym adatto alla missione per la sua mentalit\u00e0 instabile, i Vendicatori optano per altri scienziati. Calabrone muore dunque durante l'incursione tra Terra-616 e Terra-1610.\nUltron.\nDopo la fine del mondo, l'universo 616 viene ristorato per mano di Mr. Fantastic, e Pym ritorna in vita. Ripreso il costume da Giant-Man, rientra negli Avengers al fianco della Squadra Unione per fronteggiare una sua storica nemesi: Ultron si \u00e8 infatti rivelato essere ancora in vita per tutto questo tempo. In una vecchia missione, un'armatura dell'intelligenza artificiale riusc\u00ec a salvarsi ed a trasferirsi su Titano, terra degli Eterni, con l'intento di conquistarla. Giant-Man, al fianco del gruppo, riesce ad avere un confronto finale con Ultron, ma con un'astuta mossa l'androide riesce a fondersi con Pym, divenendo un unico essere. Gli Avengers, per fermare Ultron Pym, sono costretti per\u00f2 a combattere contro di lui, fino a quando, verso il cuore della battaglia, lo strano essere decide di scappare nello spazio per meditare. Wasp, decide di considerare questo avvenimento come se Hank fosse stato ucciso da Ultron, costruendo una statua a suo onore nella sede dei Vendicatori.\nDiversi mesi prima, Hank Pym, sempre come Giant-Man, decise di chiedere aiuto al suo successore Scott Lang per sconfiggere Testa d'Uovo, altra storica nemesi del personaggio che era stata precedentemente uccisa da Occhio di Falco. Il piano and\u00f2 a buon fine, consegnando Starr alle autorit\u00e0. Nel presente, dopo che Scott Lang ha scoperto della morte di Pym, incontra la moglie Wasp, che gli dona il costume da Giant-Man. Il secondo Ant-Man tuttavia decide di declinare l'offerta di Janet, per regalarlo a Raz Malhotra, un ragazzo che in passato si \u00e8 dimostrato valido nella lotta tra Giant-Man e Testa d'Uovo.\nNel frattempo, una ragazza di nome Nadia, rivela di essere la figlia dello scienziato e della sua prima moglie, Maria Trovaya. Allevata in Russia nella Red Room dal Soldato d'Inverno, la ragazza ha gi\u00e0 dimostrato di possedere un quoziente intellettivo elevato come il padre. Non avendolo trovato in casa a causa della sua prematura scomparsa per mano di Ultron, Nadia decide di utilizzare dei vecchi equipaggiamenti da Ant-Man dei Pym Laboratories per costruirsi un'armatura da Wasp, diventando la terza persona in assoluto a possedere quell'identit\u00e0 da supereroe, entrando negli Avengers di Tony Stark con l'intento di trovare i suoi genitori perduti, con l'aiuto del maggiordomo del gruppo, Edwin Jarvis.\nHank Pym ritorna in scena soltanto tempo dopo come Ultron, rivelando al team che nello spazio ha continuamente lottato per il controllo del suo corpo, ormai unitosi a quello della sua creazione e di aver vinto la battaglia. Nonostante ci\u00f2, Capitan America, ritornato giovane, continua ad avere dei dubbi al riguardo e contatta dunque Wasp per indagare sulla faccenda.\nDopo aver aiutato la Squadra Unione per alcune missioni, Ultron incontra la sua ex moglie, Janet van Dyne. La ragazza, interagendo con lui, arriva ad una conclusione, affermando che non \u00e8 Hank Pym ad indossare Ultron, ma l'esatto opposto: l'intelligenza artificiale ha ucciso Giant-Man e ne indossa la faccia soltanto per tranquillizzare il gruppo. Cable, dopo aver ascoltato la versione di Janet, decide di mettere alla prova Hank, facendolo arrabbiare: tutto ci\u00f2 scatena una strana reazione nel corpo di Pym, che consente ad Ultron di uscire allo scoperto.\nUltron inizia a lottare contro la \"Squadra Unione\", infettando con un virus tecnorganico Deadpool e rompendo una gamba a Quicksilver. Durante la battaglia, Visione soccorre i Vendicatori, tentando di battere l'intelligenza artificiale e di liberare Hank Pym dal corpo dell'androide. Grazie ad una bomba E.M.P. detonata da Wasp, Pym ritorna possessore del corpo di Ultron ed inizia a rimproverare gli Avengers per non essersi interessati delle sue condizioni dopo la battaglia contro Ultron. Il momento di lucidit\u00e0 dura poco, e l'intelligenza artificiale riesce a scagliare un attacco contro la Squadra Unione, ma viene fronteggiato da Visione che, non riuscendo a tenergli testa, decide dunque di attirarlo verso la Hulkbuster di Iron Man, che riesce ad atterrare Ultron.\nUltron riesce a tener testa alla Hulkbuster, ma quest'ultima lo imprigiona per trasportarlo nello spazio, dove ingaggia una cruenta battaglia con Visione, che dopo essersi accertato della morte di Hank Pym, lo scaglia contro il sole, uccidendolo. All'insaputa degli Avengers per\u00f2, il diabolico essere \u00e8 ancora vivo: deciso a prendersi del tempo per capire se Pym \u00e8 veramente morto, Ultron promette un suo ritorno.\nPoteri e abilit\u00e0.\nIl Dottor Pym \u00e8 uno scienziato geniale sia nel campo della robotica/cibernetica sia in quello della biochimica. Nel corso della sua lunga carriera crea il robot chiamato Ultron, ripara spesso la Visione e inventa la maggior parte dell'equipaggiamento dei Vendicatori. Il Rover, un robot malvagio da lui creato, funge da jet e possiede una rudimentale intelligenza artificiale e capacit\u00e0 offensive. Pym \u00e8 uno degli uomini pi\u00f9 intelligenti del mondo assieme a Tony Stark, Reed Richards e Bruce Banner, essendo un esperto nel campo della robotica e in quello delle intelligenze artificiali.\nLa sua pi\u00f9 grande invenzione sono le \"Particelle Pym\", capaci di trasferire o prendere la massa in un'altra dimensione. Assumendo speciali capsule di Particelle, Pym \u00e8 in grado di diventare alto dai 2 centimetri di Ant-Man ai 60 metri di Giant-Man (raggiunti comunque solo una volta). In seguito riesce a ingrandirsi o rimpicciolirsi a piacimento senza l'uso di alcuna tuta, grazie a un particolare trattamento chimico effettuato su se stesso. Nella forma di gigante pu\u00f2 sollevare pesi di gran lunga superiori alle 100 tonnellate, come ha dimostrato riuscendo a sollevare un'enorme petroliera e scagliandola lontano senza fatica. Una modifica delle Particelle gli permette anche di diventare molto forte, sia quando \u00e8 piccolo sia quando \u00e8 un gigante.\nNell'identit\u00e0 del Calabrone, Pym usa una pistola a bio-energia (poi inclusa nei suoi guanti), inoltre riesce a volare attraverso delle ali potenziate con Particelle Pym. Nel suo casco \u00e8 presente un apparecchio che gli permette di comunicare e controllare insetti e aracnidi (per lo pi\u00f9 formiche); grazie alla sua tuta riesce inoltre a ingrandire gli oggetti attorno a s\u00e9, perdendo per\u00f2 questa capacit\u00e0 dopo aver combattuto contro Onslaught; in seguito riesce a modificare le dimensioni di un oggetto solo dopo averlo trattato nel suo laboratorio. Nonostante il suo potere gli conferisca capacit\u00e0 innate, Hank preferisce pi\u00f9 di qualunque altra cosa lavorare nel suo laboratorio. Inoltre, per un periodo di tempo, Calabrone abbandon\u00f2 i suoi poteri ingrandenti che riutilizz\u00f2 di nuovo in Civil War.\nNell'identit\u00e0 di Wasp, Pym vola invece tramite ali che gli spuntano dalla schiena quando rimpicciolisce alle dimensioni di 3\u20134\u00a0cm, inoltre emette scariche biodistruttive prodotte dal surplus di carica biolettrica.\n\u00c8 inoltre il creatore dei robot Ultron e Salvation.\nDi recente ha creato il Toolbot, un dispositivo con tutti i novecento strumenti utilizzati pi\u00f9 spesso rimpiccioliti nello stesso contenitore che, grazie a uno smart-chip, gli d\u00e0 sempre lo strumento che gli serve.\nSperimentando porzioni di tempo e spazio riducibili, ha creato le Tasche Pym, che gli permettono di collegarsi a diversi punti dello spazio-tempo, ovvero aprendo una qualsiasi porta si ritrova in qualsiasi punto del pianeta.\nGrazie a un'invenzione sottratta a Reed Richards e utilizzando Jocasta, Hank riesce a creare il Palazzo Infinito dei Vendicatori: un luogo di altezza e larghezza incalcolabili, che pu\u00f2 aprire porte su tutto il mondo.\nInoltre, da quando ha assunto l'identit\u00e0 di Ultron, possiede gli stessi poteri della sua vecchia creazione, come volare e sparare raggi laser. Il suo corpo inoltre si \u00e8 unito totalmente a quello della sua malefica creazione.\nPersonalit\u00e0.\nHank Pym \u00e8 una delle otto menti pi\u00f9 brillanti dell'Universo Marvel, essendo un esperto in quasi tutti i campi scientifici. \u00c8 un biochimico di fama mondiale che soffre di un disturbo bipolare a causa delle continue manipolazioni mentali subite da sue vecchie nemesi (Ultron, Loki, Immortus e Kang il Conquistatore).\nNonostante questi problemi mentali, Pym si \u00e8 rivelato affidabile in numerose occasioni. \u00c8 inoltre afflitto dal senso di colpa per l'aver creato Ultron (con cui condivide gli stessi tracciati cerebrali). Soffre anche di un complesso d'inferiorit\u00e0 che lo costringe a ritenersi un supereroe di minore importanza rispetto agli altri Avengers. \u00c8 per tale motivo che Pym ha adottato l'identit\u00e0 di Giant-Man e Golia.\nDiventando il Calabrone, il personaggio ha anche iniziato a soffrire di schizofrenia, cosa che lo ha portato addirittura a lottare contro i suoi stessi compagni di squadra. Le diverse identit\u00e0 eroiche assunte dal personaggio non fanno altro che evidenziare la sua insicurezza. \u00c8 inoltre uno scienziato che \u00e8 disposto a tutto per il bene la scienza.\nHank Pym in diversi fumetti ha inoltre rivelato di essere ateo, ritenendo Thor ed Ercole degli alieni extradimensionali ritenuti dei. Considera il suo Dio la scienza.\nNonostante i suoi innumerevoli sensi di colpa nei confronti dei suoi fallimenti, Pym ha sempre cercato di riparare ai suoi errori, spesso in modo pacifico. \u00c8 inoltre molto legato emotivamente alle formiche: quando una di queste, Korr, mor\u00ec in missione, Pym prov\u00f2 un forte dispiacere che lo spinse addirittura ad utilizzare i suoi tracciati mentali per realizzare l'intelligenza artificiale/veicolo Roover.\nUltimate.\nHank Pym \u00e8 uno dei personaggi principali della serie Ultimates, dove appare abbastanza simile alla versione classica. In questo universo Hank crea il siero per aumentare le proprie dimensioni non tramite le particelle Pym ma usando un campione di sangue di Janet (una mutante nella versione Ultimate Marvel) e assumendo prima l'identit\u00e0 di Ultimate Giant-Man. Dopo un diverbio con la moglie, Hank Pym la rimpicciolisce facendola divorare dagli insetti. La donna, riuscendosi a salvare dall'attacco del marito, inizia una relazione con Ultimate Capitan America, che dopo aver raggiunto Hank a Boston, lo manda in ospedale con una mascella fratturata. Giant-Man viene dunque espulso dagli Ultimates. Nonostante ci\u00f2, Pym chiede in ginocchio di poter entrare nei Difensori come Ant-Man, iniziando anche una breve relazione con la Valchiria. Tempo dopo, Ant-Man crea una serie di robot chiamati Ultron per i Liberatori. Tuttavia, dopo essersi pentito, Hank Pym riesce a tradirli, sconfiggendoli per gli Ultimates. Hank Pym assume poi l'identit\u00e0 di Yellowjacket, ma viene poi coinvolto da un'esplosione e ucciso mentre stava tentando di salvare la vita a Wasp, precedentemente divorata da Blob, con il progetto Jocasta.\nAge of Ultron.\nDurante il crossover Age of Ultron, Wolverine ritorna nel passato con l'intento di uccidere Golia prima della nascita di Ultron. Cos\u00ec facendo, si \u00e8 formata un'altra linea temporale dove i Vendicatori si sono sciolti subito dopo la morte di Golia per rispetto nei suoi confronti. Gli stessi Avengers decidono di formare i Difensori, un'unione di Avengers e di X-Men composta da Dottor Strange, Colonnello America, la Cosa, Wolverine, Star Lord, Cable, Capitan Marvel, Hulk e Tony Stark. Il supergruppo ha affrontato diverse volte il Dottor Destino e durante l'Assedio, ha anche perso uno dei suoi membri pi\u00f9 potenti, Thor. Dopo un attacco sferrato da Morgana Le Fay, diversi eroi del team muoiono. Wolverine e la Donna Invisibile, dopo essersi resi conto che un universo senza Pym \u00e8 impossibile, decidono poi di modificare questa realt\u00e0, decidendo di ritornare nel passato per impedire a loro stessi di uccidere Golia.\nE se i Vendicatori non fossero mai esistiti?\nIn questa linea temporale Hank Pym \u00e8 l'inventore delle Particelle Pym e, assieme alla compagna Wasp, un membro fondatore dei Vendicatori. Dopo aver sconfitto Loki, i due personaggi, assieme a Iron Man, Thor e Hulk decidono di unirsi in un gruppo per combattere quei criminali che nessun eroe, da solo, avrebbe potuto sconfiggere. Dopo alcune missioni, per\u00f2, come nell'universo classico, Bruce Banner abbandona il gruppo. I Vendicatori iniziano dunque a dividersi, costringendo Thor, Wasp e lo stesso Giant-Man a lasciare Iron Man da solo. Tony tuttavia, riesce a riunire il gruppo grazie anche all'aiuto di Rick Jones: Giant-Man per l'occasione, indossa un'armatura da Iron Man blu, e assieme ai compagni di squadra riesce a fermare la minaccia di Namor il Submariner. Nonostante ci\u00f2, durante la battaglia finale, Tony Stark muore ed i Vendicatori decidono di riunirsi per far onore al Vendicatore caduto.\nBattleworld.\nCome molti altri personaggi, Henry Pym compare diverse volte nel Battleworld costruito dal Dottor Destino durante le Guerre Segrete. Il personaggio viene infatti citato dall'Uomo Ragno in Rinnovare le promesse, implicando dunque una sua esistenza in quel regno. Hank Pym \u00e8 anche uno dei protagonisti di Age of Ultron vs Marvel Zombies. In tale versione \u00e8 un uomo proveniente dal Far West che ha costruito l'intelligenza artificiale Ultron. Su Spider-Island, Hank compare come Giant-Man (indossando lo stesso costume che ha utilizzato verso le sue ultime storie di Tales to Astonish) ed ha contratto il virus dello Sciacallo, divenendo un ragno mutato. \u00c8 al fedele servizio della Regina dei ragni, fino a quando la resistenza guidata dall'Agente Venom non riesce a sconfiggerla. Verso il finale, Giant-Man decide di restare al fianco dell'Uomo Ragno, senza ritornare alla sua forma naturale umana. Pym appare in altre diverse storie, inclusa 'World War Ant', linea temporale dove entra in conflitto col terzo Ant-Man, Eric O'Grady.\nMarvel Zombie.\nNella realt\u00e0 Marvel Zombi Hank Pym (nei panni di Giant Man) \u00e8 uno dei supereroi infetti, ma contrariamente agli altri zombie ha alcuni momenti di lucidit\u00e0. Cattura infatti re T'Challa alias Pantera Nera, unico umano superstite, allo scopo di trovare una cura, ma lo tiene nascosto da tutti gli altri zombie, perch\u00e9 nella loro ingordigia finirebbero per divorarlo vanificando le sue ricerche. T'Challa viene usato sia come cavia per i suoi esperimenti sia come \"spuntino\"; infatti Hank lo mutila di un braccio e di una gamba allo scopo di nutrirsene. Hank successivamente decapita Wasp, decisa a svelare il suo segreto a tutti, e infine diviene uno \"zombie cosmico\" dopo avere divorato il corpo di Galactus.\nMC2.\nNella linea temporale MC2 (Marvel Comics 2), o Terra-982, Henry Pym \u00e8 uno scienziato sposato con Wasp: assieme hanno fondato i Vendicatori, dando anche alla luce due figli chiamati Henry Pym Jr. e Hope Pym. Durante una missione a nome degli Avengers, Giant-Man perde eroicamente la vita. Questo avvenimento costringe i figli a divenire dei supercriminali con l'intento di uccidere tutti gli altri Vendicatori: Henry Pym Jr. diventa Big Man, mentre Nadia Pym assume l'identit\u00e0 della Regina Rossa. Anche in quest'universo, inoltre, Giant-Man ha donato la sua attrezzatura da Ant-Man a Scott Lang.\nVecchio Logan.\nNel futuro ipotetico dove tutti i criminali si sono alleati e hanno eliminato la maggior parte degli eroi, Hank viene ucciso alle porte di New Babilon, nelle sue dimensioni di gigante. Il suo scheletro enorme taglia in due una strada che si fa chiamare \"La Cascata di Pym\".\nAltri media.\nCinema.\nHank Pym appare nel Marvel Cinematic Universe dove \u00e8 interpretato da Michael Douglas (sebbene da giovane sia interpretato da Dax Griffin), qui \u00e8 un geniale e brillante scienziato che una volta era Ant-Man."}
{"id": "839088", "revid": "339392", "url": "https://it.wikipedia.org/wiki?curid=839088", "title": "Ladislao II di Polonia", "text": ""}
{"id": "839098", "revid": "834", "url": "https://it.wikipedia.org/wiki?curid=839098", "title": "Jem", "text": ""}
{"id": "839124", "revid": "486946", "url": "https://it.wikipedia.org/wiki?curid=839124", "title": "Samudaripen", "text": ""}
{"id": "839125", "revid": "712828", "url": "https://it.wikipedia.org/wiki?curid=839125", "title": "Shogunato Ashikaga", "text": "Lo \u00e8 il nome dato all'epoca di dominio della dinastia di sh\u014dgun del Clan Ashikaga, che governarono il Giappone dal 1336, anno in cui Ashikaga Takauji ricevette tale titolo dall'Imperatore K\u014dmy\u014d che egli stesso aveva messo sul trono al posto dell'Imperatore Go-Daigo, al 1573, anno in cui Oda Nobunaga cacci\u00f2 definitivamente lo sh\u014dgun da Ky\u014dto. L'epoca corrispondente allo shogunato Ashikaga \u00e8 nota come periodo Muromachi, dal nome del quartiere di Ky\u014dto in cui dal terzo sh\u014dgun (Yoshimitsu) in poi lo sh\u014dgun aveva la sua residenza.\nIn parte a causa del fatto che Ashikaga Takauji nel diventare sh\u014dgun aveva usufruito dell'appoggio dell'Imperatore K\u014dmy\u014d contro lo shogunato Kamakura, gli Ashikaga condivisero molto del loro potere con gli imperatori rispetto ai loro predecessori. Perci\u00f2, lo shogunato Ashikaga \u00e8 stato storicamente considerato molto pi\u00f9 debole degli altri due. In effetti, molta della forza degli sh\u014dgun in questo periodo derivava dalla fedelt\u00e0 dei daimy\u014d provinciali, e questi erano spesso in lotta tra loro per l'egemonia regionale. Alla fine dell'epoca Muromachi, l'autorit\u00e0 degli sh\u014dgun era ormai solo nominale, e la sua presenza era considerata solo un baluardo contro la presa del potere da parte di un singolo daimy\u014d: durante quello che divenne noto come periodo Sengoku (letteralmente \"periodo degli stati combattenti\", corrispondente all'ultima parte del periodo Muromachi), diversi generali marciarono in direzione di Ky\u014dto e furono sconfitti da coalizioni di altri daimy\u014d. Durante il periodo Sengoku lo sh\u014dgun era inoltre spesso manovrato dal kanrei del Kant\u014d, una posizione simile a quella di vice-sh\u014dgun e che veniva generalmente concessa al daimy\u014d che aiutava lo sh\u014dgun a insediarsi.\nLo shogunato Ashikaga cadde definitivamente quando Oda Nobunaga si rivolt\u00f2 contro Ashikaga Yoshiaki, che egli stesso aveva aiutato a insediarsi, e lo cacci\u00f2 da Ky\u014dto. Yoshiaki ricevette la protezione del clan M\u014dri e continu\u00f2 a vivere isolato nel Giappone occidentale; in seguito Toyotomi Hideyoshi gli chiese di adottarlo e proclamarlo 16\u00ba sh\u014dgun Ashikaga, ma Yoshiaki rifiut\u00f2. Non considerata un pericolo dai successivi sh\u014dgun Tokugawa, la famiglia Ashikaga divenne un clan di daimy\u014d di Kitsuregawa (l'attuale citt\u00e0 di Sakura nella prefettura di Tochigi), ed i suoi discendenti esistono ancora oggi."}
{"id": "839128", "revid": "536159", "url": "https://it.wikipedia.org/wiki?curid=839128", "title": "Dinagat", "text": ""}
{"id": "839130", "revid": "767487", "url": "https://it.wikipedia.org/wiki?curid=839130", "title": "Sponde (astronomia)", "text": "Sponde (dal greco \u03a3\u03c0\u03bf\u03bd\u03b4\u1f20), o \"Jupiter XXXVI\", \u00e8 un satellite naturale di Giove. \u00c8 stato scoperto da una squadra di astronomi dell'Universit\u00e0 delle Hawaii, ed \u00e8 stata battezzata con la designazione provvisoria di S/2001 J 5.\n\u00c8 caratterizzato da un movimento retrogrado, ed appartiene al gruppo di Pasife, satelliti retrogradi irregolari che orbitano attorno a Giove ad una distanza media che varia fra 22,8 e 24,1 Gm, ed una inclinazione anch'essa variabile fra 144,5\u00b0 158,3\u00b0.\nIl suo nome deriva da quello di una delle Ore, che nella mitologia greca presiedono alle libagioni e sono le figlie di Zeus e Temi."}
{"id": "839133", "revid": "21880", "url": "https://it.wikipedia.org/wiki?curid=839133", "title": "Coluber virdiflavus", "text": ""}
{"id": "839138", "revid": "183976", "url": "https://it.wikipedia.org/wiki?curid=839138", "title": "Athletic Club de Bilbao", "text": ""}
{"id": "839141", "revid": "729019", "url": "https://it.wikipedia.org/wiki?curid=839141", "title": "Legio III Gallica", "text": "La Legio III \"Gallica\" (\"dalla Gallia\") fu una legione romana costituita da Gaio Giulio Cesare intorno al 48 a.C., per la sua guerra civile contro gli ottimati guidati da Gneo Pompeo. Il \"cognomen\" \"Gallica\" suggerisce che le reclute fossero originarie della Gallia Narbonense. La legione era ancora attiva in Egitto all'inizio del IV secolo, e aveva come simbolo il toro.\nI secolo a.C..\nLa legione prese parte alla guerra civile a fianco di Gaio Giulio Cesare. Dopo la morte di quest'ultimo la III entr\u00f2 a far parte dell'esercito di Marco Antonio con il quale prese parte con distinzione alla grande campagna partica del 36 a.C.; la III legione \u00e8 l'unica formazione dell'esercito romano citata da Plutarco nella sua narrazione della campagna contenuta nella biografia di Marco Antonio.\nDopo la sconfitta definitiva di Marco Antonio ad Azio (31 a.C.), la \"legio III\", soprannominata \"Gallica\", rimase in servizio nel nuovo esercito di Augusto.\nI e II secolo.\nIl governatore di Siria Cn. Domizio Corbulone utilizz\u00f2 la III \"Gallica\" per la sua campagna (63) contro i Parti, volta ad affermare il dominio romano sul Regno di Armenia, uno stato cuscinetto tra le due potenze. Furono per\u00f2 i successi ottenuti da Corbulone a fomentare la gelosia di Nerone per la popolarit\u00e0 del suo generale, che costrinse a suicidarsi. La III fu poi inviata in Mesia, a difendere il confine sul Danubio all'epoca della morte di Nerone (68).\nNell'Anno dei quattro imperatori (69) l'esercito del Danubio parteggi\u00f2 prima per Otone e poi per Vespasiano. La III combatt\u00e9 per quest'ultimo nella decisiva seconda battaglia di Bedriaco, in cui le forze di Vitellio vennero sconfitte, ed ebbe un impatto decisivo sulla battaglia: i legionari della \"Gallica\", durante la permanenza in Siria, avevano preso l'abitudine di salutare il sole nascente, in un gesto legato al culto solare, e cos\u00ec fecero anche a Bedriaco; gli uomini di Vitellio, credendo che la III legione stesse salutando dei rinforzi giunti da oriente si demoralizzarono e furono sconfitti. In quegli anni il \"tribunus militum\" della III \"Gallica\" fu C. Plinio Cecilio Secondo.\nDopo la conclusione della guerra, la III \"Gallica\" venne rimandata in Siria. La zona fu un punto caldo nel II secolo, e la III venne impegnata nella soppressione delle rivolta giudaica, cos\u00ec come nelle campagne partiche di Lucio Vero (161-166) e Settimio Severo (197\u2013198).\nAscesa di Eliogabalo.\nLa III \"Gallica\" ebbe un ruolo fondamentale nell'ascesa di Eliogabalo, l'imperatore successore di Macrino. Macrino era succeduto all'imperatore Caracalla, membro della dinastia dei Severi e assassinato dalle truppe durante la campagna partica; il nuovo imperatore aveva mostrato la propria clemenza, limitandosi a rimandare in Siria le donne e i giovani della famiglia.\nNel 218 Giulia Mesa si rec\u00f2 a Rafana, in Siria, dove la III \"Gallica\" era acquartierata sotto il comando di P. Valerio Comazone Eutichiano e fece una ricca donazione ai legionari, con il denaro che Macrino non le aveva confiscato. In cambio, il 16 maggio, i legionari acclamarono imperatore il nipote quattordicenne di Giulia, quel Sestio Vario Avito Bassiano passato alla storia col nome di Eliogabalo e che venne spacciato per figlio naturale di Caracalla per sollecitare lo spirito legalista dell'esercito. L'8 giugno la III \"Gallica\" e altre legioni che sostenevano la causa del rampollo della dinastia severiana sconfissero nella battaglia di Antiochia le forze di Macrino. Comazone entr\u00f2 a far parte della corte di Eliogabalo, divenendone il prefetto del pretorio e raggiungendo il consolato nel 220.\nIntanto, nel 219 gli eccessi di Eliogabalo portarono alla rivolta di Vero, che si proclam\u00f2 imperatore col sostegno della III \"Gallica\". Eliogabalo soppresse la rivolta, fece giustiziare Vero e sciolse la legione, i cui legionari vennero trasferiti alla III \"Augusta\", di stanza in Africa. Ad ogni modo, il successivo imperatore, Alessandro Severo, ricostitu\u00ec la legione e la rimand\u00f2 in Siria, nei pressi di Damasco, a proteggere la strada per Palmira.\nIV secolo.\nLe informazioni sul periodo successivo della legione sono oscure e rare, ma nel 323 erano ancora in Siria. Una unit\u00e0 mista della III \"Gallica\" e della I \"Illyricorum\" venne impiegata in Egitto nel 315-316.\nUn membro di rilievo della III fu il centurione Lucio Artorio Casto, la figura storica probabilmente alla base di Re Art\u00f9."}
{"id": "839142", "revid": "767487", "url": "https://it.wikipedia.org/wiki?curid=839142", "title": "Piazza San Benedetto", "text": "Piazza San Benedetto \u00e8 una piccola piazza di Firenze nei pressi di piazza del Duomo, nella zona pi\u00f9 antica della citt\u00e0.\nNei lunghi secoli di storia la piazza cambi\u00f2 nome pi\u00f9 volte. Anticamente era conosciuta come piazza dei Maccheroni, dal nome di una famiglia che aveva le sue case in questa zona. Il nome venne cambiato all'epoca di Pietro Leopoldo, scambiandolo con una vicina piazzetta detta \"del Piscinale\", forse per la presenza di un'antica fontana, che divenne la nuova piazza de' Maccheroni (curioso che l'unica cosa da segnalare in quella piazzetta sia un ristorante!).\nLa chiesa di San Benedetto, fondata pare verso l'anno Mille ma sconsacrata nel 1771, diede poi il nome definitivo alla piazza.\nDalla piazza si pu\u00f2 vedere la Cupola del Brunelleschi attraverso un vicoletto con alcuni archi rampanti."}
{"id": "839152", "revid": "76963", "url": "https://it.wikipedia.org/wiki?curid=839152", "title": "Olivia (cantante 1979)", "text": "Carriera.\nGli esordi con le D&amp;D.\nMadrelingua inglese per via del padre per met\u00e0 americano e met\u00e0 tedesco, a 16 anni viene scelta per far parte del gruppo D&amp;D (Dance &amp; Dream) con Aya Uehara e Chikano Higa. Nel 1996 esce il loro primo singolo \"In your eyes\", a cui seguiranno altri 4 singoli (\"Love is a Melody\", \"Sunshine Hero\", \"Shape up love\", \"Brand new love\") e un album di debutto: \"Love is a Melody - D&amp;D Memorial 1st\".\nDopo l'uscita di questo cd la band si divide in 2 nuovi progetti: Olivia avrebbe continuato da solista mentre le altre 2 ragazze avrebbero continuato come Aya&amp;Chika.\nDa solista.\nDurante i mondiali di calcio del 1998 viene scelta per cantare la canzone \"Together Now\" scritta da Jean-Michel Jarre e Tetsuya Komuro e nel 1999 pubblica i primi due singoli \"I.L.Y. - Yokub\u014d\" e \"Re-Act\" scritti sempre da Komuro. In seguito pubblica il singolo \"Dear Angel\" composto interamente da lei, con cui dimostra di non avere solo una bella voce ma anche talento come compositrice.\nCollabora con Shinya dei Luna Sea per il singolo \"Dekinai\" e nel 2000 pubblica il suo primo album \"Synchronicity\".\nNel 2003, insieme all'amica Kozue Rin, decide di creare una linea d'abbigliamento: Black Daisy Ville e sempre durante quest'anno viene pubblicato il suo primo mini-album dal titolo \"Internal Bleeding Strawberry\".\nCon l'uscita di altri 3 mini-album (\"Merry &amp; Hell Go Round\", \"Comatose Bunny Butcher\" e \"The Return of the Chlorophyll Bunny\") Olivia pubblica un secondo album: \"The Lost Lolli\". In questo periodo ad eccezione di pochi concerti, inizia un lungo periodo di pausa che durer\u00e0 quasi 2 anni e mezzo.\nDurante il mese di marzo del 2006 viene annunciato che Olivia avrebbe ripreso la carriera musicale e che avrebbe composto la sigla finale dell'anime di Nana. Cos\u00ec il 28 giugno 2006 esce il singolo \"A Little Pain\", che sar\u00e0 seguito dal singolo \"Wish/Starless Night\".\nIl 28 ottobre, durante il concerto al PMX in America, annuncia la data del suo mini-album: \"The Cloudy Dreamer\", uscito il 17/01/2007.\nIl mini-album viene promosso dall'uscita del video:\"Stars Shining Out\".\nIl 28 febbraio esce l'album: \"Olivia Inspi' Reira (Trapnest)\", che contiene, oltre le canzoni incise per Nana, canzoni come \"Recorded Butterflies\", \"Shadow of Love\", \"Rock You\" e \"Tell Me\"."}
{"id": "839159", "revid": "125832105", "url": "https://it.wikipedia.org/wiki?curid=839159", "title": "La zanzara (periodico)", "text": "La zanzara era il titolo del giornale studentesco del Liceo Parini di Milano, fondato nel 1945. \nStoria.\nLa rivista (ideata tra gli altri da Enzo Spaltro e Daniele Oppi), che nella sua storia ebbe giovani redattori, divenuti poi firme importanti nel giornalismo italiano come Walter Tobagi, \u00e8 nota per uno scandalo scoppiato nel 1966, quando la pubblicazione di un articolo sulla sessualit\u00e0 degli studenti port\u00f2 alla denuncia e al processo di tre suoi redattori.\nL'articolo sulla sessualit\u00e0.\nIl 14 febbraio 1966 la rivista, organo ufficiale dell'associazione studentesca pariniana, pubblic\u00f2 un'inchiesta dal titolo \"Un dibattito sulla posizione della donna nella nostra societ\u00e0, cercando di esaminare i problemi del matrimonio, del lavoro femminile e del sesso\", a firma di Marco De Poli, Claudia Beltramo Ceppi e Marco Sassano.\nNell'inchiesta emersero le moderne opinioni di alcune studentesse del liceo sulla loro educazione sessuale e sul proprio ruolo nella societ\u00e0. L'associazione cattolica \"Giovent\u00f9 Studentesca\" protest\u00f2 immediatamente per \"l'offesa recata alla sensibilit\u00e0 e al costume morale comune\" in quanto non solo uno degli argomenti trattati (l'educazione sessuale) veniva considerato osceno, ma anche perch\u00e9 le intervistate erano tutte minorenni.\nIl 16 marzo 1966 i tre redattori vennero accompagnati in questura e denunciati. Il giudice Pasquale Carcasio invit\u00f2 i tre studenti, seguendo una legge del 1934, a spogliarsi \"per verificare la presenza di tare fisiche e psicologiche\". I due ragazzi acconsentirono, invece Claudia Beltramo fece resistenza e in seguito rese noto quanto accaduto.\nIl caso de \"La zanzara\" rimbalz\u00f2 sulle cronache nazionali, dividendo il paese. Camera dei deputati e Senato della Repubblica si interessarono al caso; Democrazia Cristiana e Movimento Sociale Italiano costituirono il \"partito della colpevolezza\", mentre la sinistra e i cattolici progressisti intervennero in difesa degli studenti.\nAl processo parteciparono oltre 400 giornalisti, molti dei quali provenienti dall'estero. Il 2 aprile 1966 la sentenza assolse i tre studenti dall'accusa di stampa oscena e corruzione di minorenni.\nLa vicenda viene vista come un prodromo di quel cambiamento di costumi che avrebbe coinvolto da l\u00ec a poco la societ\u00e0 italiana e come un sintomo indicatore del malessere giovanile, che sarebbe sfociato nella contestazione del sessantotto.\nRievocazioni.\nNel maggio 2008, in onore del quarantennale del sessantotto, Marco De Poli e altri suoi ex compagni di classe contattarono la redazione del giornalino del Parini \"Zabaione\" per concordare l'uscita di un nuovo numero de \"La Zanzara\", che riprendesse l'inchiesta che dest\u00f2 scalpore negli anni 60; l'edizione del 2008 non era per\u00f2 incentrata sulla sessualit\u00e0 delle ragazze del liceo ma sul tema dell'omosessualit\u00e0: il numero speciale de \"La Zanzara\" (contenente anche l'articolo del 1966) usc\u00ec come inserto del \"Corriere della Sera\" di Milano il 28 maggio 2008, e come inserto dell'edizione nazionale dello stesso \"Corriere della Sera\" il 6 giugno.\nIl titolo del giornale \u00e8 stato ripreso da Giuseppe Cruciani nella sua trasmissione radiofonica La Zanzara su Radio 24."}
{"id": "839196", "revid": "287204", "url": "https://it.wikipedia.org/wiki?curid=839196", "title": "Perap", "text": ""}
{"id": "839197", "revid": "275619", "url": "https://it.wikipedia.org/wiki?curid=839197", "title": "Sasori", "text": ""}
{"id": "839203", "revid": "125836699", "url": "https://it.wikipedia.org/wiki?curid=839203", "title": "Piazzale Donatello", "text": "Il piazzale Donatello \u00e8 una piazza di Firenze situata lungo i viali di Circonvallazione che corrono intorno al centro storico su quello che un tempo era il perimetro delle mura cittadine. Si apre tra il viale Antonio Gramsci e il viale Giacomo Matteotti, ma vi si accede ugualmente da via Vittorio Alfieri, borgo Pinti, via Pier Capponi, via degli Artisti, via Giuseppe La Farina.\nStoria.\nUno spiazzo sorgeva anche anticamente al di fuori della distrutta Porta a Pinti, in cui si trovava, tra l'altro, il convento di San Giusto alle mura dei gesuati. Qui fu costituito un cimitero acattolico, nucleo iniziale dell'odierno \"Cimitero degli inglesi\", fatto edificare - in quanto protestante - fuori delle mura cittadine su una montagnola in prossimit\u00e0 della porta, a spese di una societ\u00e0 che rappresentava la Chiesa Evangelica Riformata svizzera e che aveva acquistato l'area dal governo granducale nel 1827. L'anno successivo il cimitero era gi\u00e0 stato definito e chiuso da un recinto poligonale su progetto dell'architetto Carlo Reishammer.\nLa piazza assunse l'attuale titolazione in onore dello scultore Donatello (1386-1466) con deliberazione della giunta comunale nel febbraio del 1870, anno che ugualmente pu\u00f2 essere individuato come di riferimento per la prima definizione dello slargo. Il piazzale fu infatti realizzato nell'ambito del progetto di ingrandimento della citt\u00e0 definito da Giuseppe Poggi per rispondere alle nuove esigenze di Firenze Capitale (1865-1871), qui modulato in ragione della presenza del cimitero. Con l'abbattimento delle mura previsto dal piano (e in questo caso con il parallelo atterramento della stessa porta a Pinti), il cimitero si defin\u00ec come area soprelevata al centro del nuovo piazzale, delimitata dalle due corsie di scorrimento dei nuovi viali. Fu in questa occasione che all'originaria forma poligonale si and\u00f2 a sostituire l'attuale pianta ovale, pi\u00f9 consona ad essere lambita dagli assi stradali.\nQuesta sorta di \"isola dei morti\", in posizione rialzata e circondata da cipressi, fu una felice intuizione che cre\u00f2 un ambiente altamente simbolico, che ispir\u00f2 i poeti e i pittori romantici, soprattutto lo svizzero Arnold B\u00f6cklin, che dipinse quello che \u00e8 forse il suo quadro pi\u00f9 famoso (\"L'isola dei morti\") ispirandosi proprio alla piazza fiorentina.Nel terreno a nord del cimitero tre artisti, Michele Gordigiani, Ulisse Cambi e Pietro Mazzoni, nel 1874 chiesero al Comune, \"a mite prezzo\", di poter costruire i propri studi: furono solo i primi, e presto nacque un vero e proprio quartiere di studi e atelier, con le case riconoscibili ancora oggi per le finestrature particolarmente ampie, fine nelle vie limitrofe, come via degli Artisti che proprio dai suoi abitanti prese il nome. Nel 1949 fu istituito anche il Gruppo Donatello, che ogni anno nel mese di giugno organizza proprio nel giardino della piazza una mostra all'aperto per esporre le proprie opere alla collettivit\u00e0.\nDescrizione.\nOggi l'intenso traffico veicolare rende il luogo - comunque di grande suggestione - un'isola oramai privata della quiete che spetterebbe a un cimitero. Ancora frequentato, invece, lo spazio verde definito nei decenni successivi dal lato opposto alla citt\u00e0 storica. Da questo stesso lato si segnala inoltre la presenza di due chioschi di carburante, ultimi sopravvissuti dei molti che fino agli anni sessanta erano distribuiti lungo il circuito dei viali.\nSul piazzale si affacciano la Villa Donatello, sede di una clinica privata, e l'ingresso principale del Giardino della Gherardesca, ora propriet\u00e0 di un grande albergo.\nNell'area verde a nord della piazza si trova, tra le panchine e lo sterrato, due capitelli parzialmente interrati: recentemente sono stati stato riferiti, sulla base del confronto con un altro esemplare, nientemeno che al progetto cinquecentesco della mai realizzata facciata di San Lorenzo di Michelangelo: gli esemplari sarebbero rimasti per secoli nelle disponibilit\u00e0 dell'Accademia del Disegno, per poi venire collocati nell'Ottocento come decorazione nella piazza \"degli artisti\". \nEdifici.\nGli edifici con voce propria hanno i riferimenti bibliografici nella pagina specifica.\nLapidi.\nSull'ingresso del cimitero degli Inglesi si legge:\nSull'altro lato del cancello una traduzione in inglese, con altri nomi:\nLe due lapidi sull'ingresso monumentale del giardino della Gherardesca sono:\nSul numero 20 si legge una lapide dedicata a Nicol\u00f2 Barabino:\nAl 25 un ricordo di Michele Gordigiani:\nA questo stesso numero, pi\u00f9 a sinistra, si trova anche una targa dedicata a Gianni Vagnetti, l'artista che aveva dipinto il tabernacolo sull'altro lato della piazza, in angolo con Borgo Pinti: \nAl 29 infine una dedica al pittore Antonio (Antony) De Witt:\nTabernacoli.\nSulla piazza si affacciano due tabernacoli: uno con una \"Madonna\" presso il numero 34 che riproduce uno stucco di Antonio Rossellino alla Morgan Library di New York, sistemato quando fu costruito lo stabile che lo ospita a fine Ottocento, dalla Societ\u00e0 Anonima Edificatrice; un secondo in angolo con Borgo Pinti, sulla casa famiglia Santa Lucia, con un \"Crocifisso\" di Gianni Vagnetti databile al 1950 circa, che fu donato dalla vedova dopo la morte dell'artista, non essendo egli riuscito a portare a compimento il suo progetto di rappresentarvi i maggiori santi fiorentini attorno al trono della Madonna."}
{"id": "839204", "revid": "36426", "url": "https://it.wikipedia.org/wiki?curid=839204", "title": "Piazza Donatello", "text": ""}
{"id": "839215", "revid": "87499", "url": "https://it.wikipedia.org/wiki?curid=839215", "title": "MSDN", "text": ""}
{"id": "839228", "revid": "78273", "url": "https://it.wikipedia.org/wiki?curid=839228", "title": "Reti locali senza fili", "text": ""}
{"id": "839233", "revid": "104341", "url": "https://it.wikipedia.org/wiki?curid=839233", "title": "Access Point", "text": ""}
{"id": "839234", "revid": "1305772", "url": "https://it.wikipedia.org/wiki?curid=839234", "title": "Bicipite", "text": "Anatomia.\nUn muscolo bicipite \u00e8 un muscolo che presenta due capi d'inserzione ed un unico ventre.&lt;br&gt;\nI muscoli conosciuti col nome di \"bicipite\" sono:\nEsistono poi altri muscoli bicipiti ma che rispondono ad altri nomi, come per esempio lo sternocleidomastoideo, che ha origine con due capi da sterno e clavicola e raggiunge con un unico tendine il processo mastoideo del cranio."}
{"id": "839236", "revid": "106574879", "url": "https://it.wikipedia.org/wiki?curid=839236", "title": "Tricipite", "text": ""}
{"id": "839237", "revid": "199364", "url": "https://it.wikipedia.org/wiki?curid=839237", "title": "Organizzazione delle Nazioni Unite per lo sviluppo industriale", "text": "L'Organizzazione delle Nazioni Unite per lo sviluppo industriale (UNIDO, dall'inglese \"United Nations Industrial Development Organization\") \u00e8 un'agenzia specializzata delle Nazioni Unite per l'incremento delle attivit\u00e0 industriali dei paesi membri."}
{"id": "839238", "revid": "256896", "url": "https://it.wikipedia.org/wiki?curid=839238", "title": "UNIDO", "text": ""}
{"id": "839241", "revid": "307756", "url": "https://it.wikipedia.org/wiki?curid=839241", "title": "Species Plantarum", "text": "Species Plantarum, pubblicato per la prima volta nel 1753, \u00e8 un'opera in due volumi di Carl von Linn\u00e9.\nLa sua realizzazione costitu\u00ec il punto di partenza della moderna nomenclatura botanica.\nOpera.\nCome consueto per la letteratura scientifica del tempo, il libro fu pubblicato in latino.\nL'opera \u00e8 di notevole interesse storico-scientifico per i seguenti aspetti:"}
{"id": "839248", "revid": "104341", "url": "https://it.wikipedia.org/wiki?curid=839248", "title": "Handoff", "text": ""}
{"id": "839250", "revid": "21880", "url": "https://it.wikipedia.org/wiki?curid=839250", "title": "Species plantarum", "text": ""}
{"id": "839255", "revid": "1714743", "url": "https://it.wikipedia.org/wiki?curid=839255", "title": "Ladislao III di Polonia", "text": "Biografia.\nEra figlio di Jogaila (Ladislao II) e della sua terza moglie Sofia di Halshany.\nLadislao III fu conosciuto per la sua importante campagna contro i Turchi Ottomani nei Balcani.\nSuccesse al padre, ma il potere effettivo rimase nelle mani del suo capo consigliere, il magnate Zbigniew Ole\u015bnicki, vescovo di Cracovia. Intanto, alla morte di Alberto II d'Asburgo, avvenuta il 27 ottobre 1439, la trentenne vedova Elisabetta di Lussemburgo era incinta di cinque mesi. Numerosi esponenti di spicco della nobilt\u00e0 magiara, in particolare J\u00e1nos Hunyadi di Hunedoara, ritenevano che la minaccia ottomana richiedesse una reggenza forte, per cui vollero che Elisabetta sposasse il quindicenne Ladislao III di Polonia. Elisabetta, contraria a tale proposta, riusc\u00ec a posporre il proposto matrimonio.\nIl 22 febbraio 1440 la vedova Elisabetta si trasfer\u00ec, con il figlio lattante, che verr\u00e0 chiamato successivamente Ladislao il Postumo, a Komorn. Nonostante la nascita di un erede di Alberto II, il partito contrario scelse Ladislao III come re dell'Ungheria proclamandolo tale l'8 marzo 1440 a Cracovia. Elisabetta a sua volta si diresse con il figlio a Stuhlwei\u00dfenburg, facendolo incoronare a sua volta. Nacque cos\u00ec una violenta controversia fra i due contendenti, che si svilupp\u00f2 anche sul piano militare, sfociando in una guerra civile.\nNel giugno 1442 intervenne nella controversia papa Eugenio IV, che invi\u00f2 il suo legato, cardinale Cesarini, a cercare un accordo fra i contendenti, ponendo fine allo spargimento di sangue e consentendo la formazione di un fronte contro le invasioni ottomane. Nel novembre del 1442 vi fu un incontro a Gy\u0151r fra Ladislao III ed Elisabetta, con il quale fu raggiunto un accordo. Il 19 dicembre, dopo soli tre giorni dalla partenza degli Jagelloni, Elisabetta mor\u00ec improvvisamente e su Ladislao III rimase il sospetto che fosse stato lui a farla avvelenare.\nInizi\u00f2 quindi la guerra contro i turchi, ma dopo le vittorie del 1439 e del 1442, Ladislao fu sconfitto nella battaglia di Varna nel 1444 e mor\u00ec in combattimento."}
{"id": "839263", "revid": "2208340", "url": "https://it.wikipedia.org/wiki?curid=839263", "title": "Shogunato Tokugawa", "text": "Lo , conosciuto anche come o fu l'ultimo governo feudale del Giappone.\nIl dominio dello shogunato ebbe inizio ufficialmente dal 1603, anno in cui Tokugawa Ieyasu venne nominato sh\u014dgun dall'imperatore, e si concluse nel 1868, quando l'ultimo sh\u014dgun, Tokugawa Yoshinobu, fu costretto a dimettersi dopo la guerra Boshin.\nLa capitale dello shogunato era Edo, l'odierna Tokyo, e la famiglia Tokugawa risiedeva nel Castello Nij\u014d.\nStoria.\nXVII secolo.\nDopo la vittoria nella Battaglia di Sekigahara, nel 1603 Tokugawa Ieyasu fu nominato sh\u014dgun dall'imperatore Go-Y\u014dzei.\nDopo la nomina Tokugawa prese il potere, togliendo ogni effettiva forza politica all'imperatore. Ieyasu fu il primo dei quindici sh\u014dgun della dinastia Tokugawa.\nIl boom urbano e finanziario.\nIl Seicento fu il secolo del boom urbano giapponese.\nOltre ad Edo, che era notevolmente cresciuta grazie alla presenza del governo Tokugawa,\u00a0anche Osaka si svilupp\u00f2 notevolmente diventando il cuore mercantile e finanziario del paese.\nL\u00ec fu istituito nel 1670 il Junin Ryogae, un prototipo della banca centrale. I dieci banchieri che vi sedevano rappresentavano le pi\u00f9 forti corporazioni di Osaka\u00a0 ed avevano il monopolio delle operazioni creditizie.\nLo sviluppo delle campagne.\nA partire dal Seicento anche le campagne subirono uno sviluppo notevole e ci fu una notevole crescita della produzione e del territorio coltivato.\nIn particolare questo sviluppo fu riscontrato nella pianura del Kanto e nelle zone intorno a Kanazawa, Niigata e Sendai dove sorsero 400 nuovi villaggi su terre bonificate.\nLe cause che aiutarono molto questo sviluppo furono:\nXVIII secolo.\nNei primi anni del Settecento i Tokugawa furono impegnati principalmente nel tentativo di ripristinare l'ordine sui mercati monetari nei grandi centri urbani e di ridimensionare il ruolo dei ceti mercantili cittadini.\nSi accordarono con i ceti mercantili in modo che i debiti dell'aristocrazia fossero consolidati o cancellati in cambio della gestione esclusiva dei mercanti delle borse merci.\nCi fu una saturazione delle imprese economiche e commerciali che port\u00f2 ad un arresto delle crescita demografica.\nXVIII\u2013XIX secolo.\nNegli anni a cavallo fra il Settecento e l'Ottocento ci fu un'espansione delle aree rurali.\nTra il 1830 e il 1850 la struttura corporativa urbana entr\u00f2 in crisi.\nOsaka perse gran parte della sua popolazione in pochi anni.\nSul piano politico la situazione si fece tesa poich\u00e9 la fossilizzazione del governo Tokugawa aveva grandemente indebolito le capacit\u00e0 di mantenere un controllo centralizzato da parte di Edo. Alcuni feudi incominciarono ad emanare leggi rendendosi pi\u00f9 indipendenti e alcuni instaurarono rapporti con l'occidente.\nNel 1868 alcuni feudatari, guidati dall'imperatore, scatenarono la guerra civile Boshin. La guerra port\u00f2 alle dimissioni di Yoshinobu Tokugawa e l'imperatore riprese il potere dando cos\u00ec inizio al periodo Meiji.\nCaratteristiche istituzionali.\nLe caratteristiche istituzionali dei Tokugawa presentano numerosi aspetti feudali come la ripartizione del paese in varie entit\u00e0, dotate di milizie, di entrate proprie e formalmente autonome.\nI territori dominati dai Tokugawa occupavano circa un terzo di tutto il Giappone e i restanti due terzi erano divisi fra circa 250 feudatari.\u00a0\nSebbene i feudatari non costituissero una minaccia per il potere centrale, i possedimenti dei Tokugawa erano disposti strategicamente in modo tale da coprire le zone chiave del paese. Inoltre le principali citt\u00e0 e le grandi vie di comunicazione erano controllate direttamente dal governo centrale dei Tokugawa.\nOltretutto i feudatari\u00a0 non esercitavano alcuni poteri e facolt\u00e0 essenziali fra cui l'automaticit\u00e0 del trasferimento ereditario del feudo e avevano l'obbligo di ricevere un consenso preventivo per i matrimoni.\nAi feudatari, poich\u00e9 dovevano risiedervi per periodi alterni, era anche imposta la seconda residenza ad Edo. La famiglia del feudatario invece doveva risiedere in citt\u00e0 permanentemente.\nLa societ\u00e0.\nLa societ\u00e0 Tokugawa era basata principalmente su una rigida gerarchia.\nI feudatari erano in cima, seguiti dai samurai, dai contadini, dagli artigiani e dalla borghesia. I feudatari, a causa delle spese imposte dalla doppia residenza e dall'acquisto dei beni di consumo di cui abbisognavano, erano sempre indebitati in maniera grave.\nI samurai erano in larga misura disoccupati ed avevano stipendi molto bassi.\nAlcuni di loro furono inseriti fra i funzionari della burocrazia amministrativa, ma la maggior parte abbandon\u00f2 la propria casta aggregandosi alle borghesie urbane o rurali in espansione.\nAlla fine del periodo Tokugawa i samurai e le loro famiglie costituivano solo il 5% della popolazione contro il 7-8% originario.\nIl catasto.\nL'esigenza di alimentare le grandi masse di fanteria spinsero a compilare i primi catasti locali. L'opera fu terminata tra il 1620 e il 1630.\nLe misure prese furono:\nCommercio estero.\nI Tokugawa ridussero al minimo i rapporti con l'estero. \nEntro il 1636 venne tagliato ogni legame commerciale con alcune citt\u00e0 costiere del Giappone meridionale con le numerose colonie mercantili installatesi nel Sud-Est asiatico nel secolo precedente.\nAi sudditi giapponesi venne proibito di andare all'estero e agli emigrati di ritornare in patria.\nVennero espulsi gli spagnoli e i portoghesi.\nVenne interrotto il collegamento con Macao, finanziata da decenni con crediti in argento da mercanti ed aristocratici di alcuni feudi del Giappone meridionale.\nNei due secoli successivi l'unico legame con il mondo occidentale fu costituito dal permesso di alcune navi olandesi di attraccare a Nagasaki.\nIn seguito, tutto il commercio internazionale (Incluso quello con la Cina) fu concentrato a Nagasaki e sottoposto al controllo governativo."}
{"id": "839265", "revid": "125033061", "url": "https://it.wikipedia.org/wiki?curid=839265", "title": "Lampi\u00e3o", "text": "Lampi\u00e3o \u00e8 stato uno dei pi\u00f9 importanti capi del \"canga\u00e7o\", una forma di banditismo del Nordest del Brasile, endemico all'inizio del XX secolo.\nBiografia.\nSuo padre, Jos\u00e9 Ferreira, fu ucciso in uno scontro con la polizia il 18 maggio 1921. Per vendicarlo, Virgulino divenne un fuorilegge estremamente violento, costantemente ricercato dalla polizia. \nVirgulino acquis\u00ec il suo soprannome \"Lampi\u00e3o\" sin dal 1921, poich\u00e9 si dice che poteva sparare con un fucile a leva cos\u00ec rapidamente che sembrava una \"lampada\" nella notte.\nLampi\u00e3o si associ\u00f2 al capo brigante Sebasti\u00e3o Pereira, ma, dopo soli pochi mesi, Pereira decise di ritirarsi a vita privata e cos\u00ec si trasfer\u00ec nello stato di Goi\u00e1s per viverci fino a una et\u00e0 venerabile. Cos\u00ec, nel 1922, Lampi\u00e3o divenne leader della banda di \"cangaceiros\" di Pereira, di cui ebbe il comando per i successivi 16 anni. La sua carriera lo port\u00f2 a un'intensa attivit\u00e0 di banditismo, in lotta perenne contro il potere dei \"Coroneis\" (colonnelli), i ricchi proprietari terrieri ereditieri della nobilt\u00e0 coloniale dal carattere feudale; nonostante l'abolizione della schiavit\u00f9 e il passaggio dalla produzione locale (\"engenhos\", officine di trasformazione pre-industriali), alle \"usinas\" (fabbriche) dell'epoca dell'industrializzazione, le relazioni di lavoro rimasero praticamente le stesse del regime schiavista, con il \"Coronel\" padrone della terra e arbitro delle relazioni sociali, potere di cui approfittava per mantenere il controllo sulle vite degli abitanti del Nordest del Brasile e sfruttarli economicamente.\nNell'attivit\u00e0 di banditismo contro i colonnelli e la polizia di Stato che li spalleggiava, Lampi\u00e3o ag\u00ec in tutti i sette stati del nordest del Brasile, dirigendo una banda i cui effettivi variarono fra una dozzina e un centinaio. La sua banda attacc\u00f2 villaggi e fattorie, prese ostaggi e chiese riscatti, rub\u00f2, uccise e tortur\u00f2. Nella sua lotta contro il potere economico e politico, \u00e8 stato scritto che furono uccise complessivamente 1000 persone, 5000 capi di bestiame e furono violentate 200 donne. La banda si scontr\u00f2 con la polizia per ben 200 volte e Lampi\u00e3o fu ferito in sei occasioni.\nMalgrado le numerose violenze alle quali si abbandonarono i suoi \"cangaceiros\", Lampi\u00e3o era visto dalla popolazione con un misto di timore, rispetto e ammirazione.\nNel 1930 lo raggiunse la fidanzata Maria Gomes de Oliveira, detta Maria Bonita (\"Maria la bella\"). Le donne partecipavano anche all'attivit\u00e0 del Canga\u00e7o, vestendo spesso come uomini, erano chiamate \"cangaceiras.\" Cos\u00ec la presenza di Maria Bonita non deve sorprendere, visto che condivideva la sorte di Lampi\u00e3o in molte delle loro azioni di guerra. La sua presenza nella banda diede alla loro relazione una fama mista di romanticismo e violenza, come per Bonnie e Clyde negli Stati Uniti. La coppia ebbe quattro figli, dei quali sola sopravvisse Expedita, nata l'8 settembre 1932.\nIl 28 luglio 1938, Lampi\u00e3o e la sua banda furono traditi e colti in un'imboscata dalla polizia alla fattoria Angicos, nello stato di Sergipe. Circondata durante la notte, la banda fu svegliata da una gragnuola di pallottole. La mitragliatrice della \"volante\" della polizia, comandata da Jo\u00e3o Bezerra, ebbe rapidamente la meglio sui banditi: Lampi\u00e3o fu fra i primi a cadere, Maria Bonita, gravemente ferita, fu decapitata dalle truppe della polizia. In tutto, nove membri della banda furono uccisi durante lo scontro, mentre una quarantina riusc\u00ec a fuggire. I cadaveri furono decapitati e le teste mandate a Salvador, nello stato di Bahia, per le analisi forensi; in seguito vennero imbalsamate e mostrate al pubblico nella citt\u00e0 di Piranhas, prima di terminare nel Museu Antropol\u00f3gico Est\u00e1cio de Lima a Salvador. Fu solamente nel 1969, su pressione delle famiglie di Lampi\u00e3o, di Maria Bonita e di Corisco (ucciso pochi anni dopo gli altri) che le teste vennero rimosse dal museo dove erano esposte, per ricevere una sepoltura."}
{"id": "839271", "revid": "3115", "url": "https://it.wikipedia.org/wiki?curid=839271", "title": "Brav\u00e4covo", "text": "Brav\u00e4covo (in tedesco \"Schweinsgrund\"; in ungherese \"Baratca\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nSorto nel XVI secolo ad opera di minatori germanici e polacchi, nel 1808 \u00e8 citato come villaggio di pastori."}
{"id": "839272", "revid": "1543377", "url": "https://it.wikipedia.org/wiki?curid=839272", "title": "Sergio Dangelo", "text": " \nBiografia.\nHa studiato nella citt\u00e0 natale e all'estero (Svizzera e Francia in particolare) muovendosi fin da giovanissimo attraverso l'Europa e trasferendosi a Bruxelles, ove ha vissuto per alcuni anni, entrando in contatto con i rappresentanti delle avanguardie del periodo e in particolare con gli ambienti surrealisti e con il gruppo Cobra. Nel 1943 durante una lezione di matematica al Liceo Berchet esegue il suo primo disegno dal tratto \"freddo e lirico\" secondo una definizione del poeta Guido Ballo e la rapidit\u00e0 esecutiva da allora sar\u00e0 una costante della sua espressione figurativa. \nHa fondato, nei primi anni 50, insieme ad Enrico Baj il Movimento della Pittura Nucleare, movimento a cui aderiranno moltissimi artisti tra cui Joe Colombo, Gianni Dova, Piero Manzoni, Franco Palumbo, ed altri (data di inizio del movimento viene fatta coincidere con la mostra delle opere di Dangelo e Enrico Baj tenuta alla galleria San Fedele a Milano nel 1951 intitolata \" pittura nucleare\"). La pittura nucleare di Dangelo parte da una riflessione sulla modernit\u00e0 sempre pi\u00f9 interessata alle ricerche dell'atomo, \"la finalit\u00e0 \u00e8 quella di ricostruire un ipotetico paesaggio nucleare attraverso la pi\u00f9 ampia sperimentazione di materiali e tecniche\". La poetica di Dangelo aderisce alle finalit\u00e0 del movimento e costruisce la propria arte partendo dal surrealismo e dall'automatismo del segno \"Se vogliamo cogliere la valenza salvifica del lavoro di Sergio Dangelo dobbiamo tornare alla concezione di Andr\u00e9 Breton dell\u2019automatismo psichico (..)\". \nLa sua arte contrapponendosi all'astrattismo e alla pittura di figura rappresenta la disgregazione della materia. Un'arte che aderisce perfettamente all'idea fondante della pittura nucleare evidenziata nel testo del manifesto; \"I Nucleari vogliono abbattere tutti gli ismi di una pittura che cade inevitabilmente nell\u2019accademismo, qualunque sia la sua genesi. Essi vogliono e possono reinventare la Pittura. Le forme si disintegrano: le nuove forme dell\u2019uomo sono quelle dell\u2019universo atomico. Le forze sono le cariche elettroniche. La bellezza ideale non appartiene pi\u00f9 ad una casta di stupidi eroi, n\u00e9 ai robot. Ma coincide con la rappresentazione dell\u2019uomo nucleare e del suo spazio. [...]\". \nNel 1957 firm\u00f2 il Manifesto \"contro lo stile\" insieme a Enrico Baj, Yves Klein, Arnaldo Pomodoro, Gi\u00f2 Pomodoro, Pierre Restany, Piero Manzoni, Paolo Pasotto, Arman e altri, nel quale si affermava il superamento dell'arte nucleare; \"nel febbraio 1952 il primo manifesto nucleare affermava la nostra volont\u00e0 di voler combattere ogni concessione ad ogni sorta di accademismo (..) Da allora abbiamo proseguito nella sperimentazione di ogni risorsa tecnica (..), alle sperimentazioni tecniche si accompagnarono per vicendevoli suggestioni nuovi linguaggi. Dagli spazi immaginari e \"stati della materia\" del 1951 ( Baj e Dangelo) alle \"prefigurazioni\" del 1953 (Baj, Dangelo, Colombo, Mariani), alle \"nuove flore\" del 1956 (Dangelo). Ma oggi ogni invenzione rischia di diventare oggetto di ripetizioni stereotipe a puro carattere mercantile (..). Noi affermiamo l'irripetibilit\u00e0 dell'opera d'arte (..))\".\nSuccessivamente a partire dagli anni sessanta matura un interesse verso la cultura orientale che trova espressione nelle rappresentazioni di ideogrammi e grafie nei dipinti costituiti da tessiture sottili e raffinate influenzate dalle bianche calligrafie di Tobey. Tra le sue opere da segnalare inoltre gli \"hand-mades\", che si presentano come assemblaggi di oggetti fissati a piani di fondo o liberi nello spazio, realizzati in contrasto coi \"ready-mades\" di Duchamp perch\u00e9 l'accento \u00e8 posto sulla manipolazione dell'oggetto pi\u00f9 che sul reperto in se stesso.\nAd Albissola Marina, luogo d'incontro di artisti di fama internazionale, in una caratteristica piazzetta del centro storico, nel 1991 fonda insieme a Carla Bordoni (sua moglie), Paola Grappiolo e Daniela Di Marco, il Centro Artistico e Culturale Bludiprussia che si occupa di promuovere la cultura e l'arte, attraverso mostre ed eventi. Qui sono stati invitati ad esporre artisti di notevole importanza: Arnaldo Pomodoro, Hsiao Chin, Giancarlo Sangregorio, Milena Milani, Aurelio Caminati ed ha tenuto tre mostre personali di Sergio Dangelo: nel 1991\"Altri giardini Altare e Samurai Radi Rami Tanya\", 1996 \"Primavere rosa mojave\", 2005 \"Eldielanit\", 2009 \"Il mare e le radici\".\n\u00c8 anche tra i fondatori, con Orazio Bacci, del \"Il nuovo costruttivismo Manifesto\" a Milano nel luglio 1998. Un nuovo movimento artistico nel cui manifesto si legge: \"L'arte \u00e8 al punto del \"non ritorno\"(..) Viviamo tempi difficili; la massa si riflette nell'oro (..)Arte come progetto di vita (..)\". Il movimento ha prodotto 5 mostre tra il 2002 e il 2007 tenute a Milano negli spazi della storica Libreria Bocca, accompagnate ciascuna da un catalogo edito dalla libreria, alle quali hanno partecipato complessivamente 80 artisti.\nDi Sergio Dangelo si pu\u00f2 dire che la sua pittura \u00e8 stata nel tempo costantemente dominata dal segno e dalla scomposizione dell'immagine, dalla sua adesione alla pittura nucleare la sua arte si \u00e8 sviluppata costantemente nella ricerca di un nuovo linguaggio fatto di segni evocativi rappresentati con piena libert\u00e0 sulla tavolozza pittorica. Una definizione calzante della sua arte la da lo stesso Dangelo che scrive di s\u00e9: \"Sono acrobatico, ogni giornata della mia vita \u00e8 un mio periodo artistico\". \nAll'interno del suo impegno come artista ha partecipato alla realizzazione di riviste internazionali d'avanguardia, fra cui , fondata nel 1954 da \u00c9douard Jaguer, di cui \u00e8 stato corrispondente per l'Italia. Nell'ambito della collaborazione con Phases, fonda con Enrico Baj la rivista \"Il Gesto\", organo del Movimento Nucleare, pubblicata fra il 1955 e il 1959, alla redazione della rivista parteciparono moltissime personalit\u00e0 del periodo come Piero Manzoni, Pierre Restany, \u00c9douard Jaguer, Lucio Fontana. \nSi \u00e8 cimentato anche nella ceramica e nell'ideazione di oreficeria d'arte. Nel 1954 pensa e progetta con Asger Jorn e Enrico Baj gli Incontri Internazionali della Ceramica ad Albisola, organizzati dalla manifattura Mazzotti, incontri a cui parteciparono diversi membri del gruppo Gruppo CO.BR.A. come Karel Appel, Corneille e lo stesso Jorn, unitamente ad altri artisti come Sebastian Matta, Lucio Fontana ed Emilio Scanavino. Alcune opere in ceramica dei citati artisti saranno poi esposte lo stesso anno alla X Triennale di Milano.\nSi \u00e8 dedicato altres\u00ec all'illustrazione di volumi, disegnando cartoni per legature artistiche, tra cui \"Il Classico dei Tre Caratteri\" realizzato dal parigino Alain Devauchelle per la Libreria Bocca di Milano e pubblicando testi lui stesso.\nMostre.\nDopo la mostra presso la Galleria San Fedele di Milano \u00e8 stato protagonista di moltissime mostre e si conoscono circa 134 pubblicazioni che lo riguardano. Tra le personali si ricordano la mostra a Palazzo Reale (Milano) nel 1972, la mostra \"Dangelo. Come in un bosco. Antologia - Dipinti e oggetti 1956-1993\" al Museo arte Gallarate del 1995, nel 2005 la mostra all'oratorio madonna delle grazie a Vernasca dal titolo \"Sergio Dangelo - Pittore estatico\", nel 2007 la mostra presso la Galleria alla Civica Ezio Mariani di Seregno dal titolo \"Sergio Dangelo - Altrove e colti al volo\", nel 2013 la mostra tenuta presso la fiera d'arte moderna e contemporanea di Cremona della collezione di opere di Dangelo storiche del \"MIM - Museum in Motion - del Castello di San Pietro\" dal titolo \"\"Dangelo:ventitre finestre (dalle cose \" proposte nel ventesimo secolo\" importanti)\"\", la mostra del 2016 presso lo Spazio per le Arti contemporanee del Broletto Piazza della Vittoria a Pavia intitolata \"Sergio Dangelo Les Rendez \u2013 Vous\", diverse presso il Centro Artistico e Culturale Bludiprussia ad Albisola Marina \"\"Primavere rosa mojave\" nel 1996, \"Eldielanit\" nel 2005,\"Il mare e le radici\"\" nel 2009 centro che contribuisce a fondare nel 1991 con Carla Bordoni, Paola Grappiolo e Daniela Di Marco.\nTra le collettive si ricordano le sue partecipazioni alla Biennale di San Paolo, a quella di Parigi, alla Triennale di Milano, nel 1986 alla XI Quadriennale di Roma, alla edizioni veneziane del 1958, 1964, 1966, 1972, 1980, 1986, con sala personale nel 1966. Nel 1980 la rassegna \"Arte Nucleare\" a cura di Giovanni Anzani presso il centro San Fedele di Milano, nel 1998 la mostra \"Il Movimento Nucleare\" organizzata dal gruppo bancario credito valtellinese con la curatela di Martina Corgnati e con il patrocinio dell'assessorato del comune di Sondrio a Palazzo Sertoli, la mostra tenuta nel 2005-2006 alla Galleria nazionale d'arte moderna e contemporanea di Roma sulle opere di propriet\u00e0 del Museo dal titolo \"Surrealisti italiani attraverso le collezioni della Galleria Nazionale d'Arte Moderna\", la mostra del 2014 promossa dalla Societ\u00e0 per le Belle Arti ed Esposizione Permanente dal titolo \"Nati nei \u201930. Milano e la generazione di Piero Manzoni\".\nMusei e collezioni di rilevanza pubblica.\nGalleria nazionale d'arte moderna e contemporanea di Roma; Israel Museum di Gerusalemme e Tel Aviv; MAGA Museo arte Gallarate \"Silvio Zanella\"; Collezione del Comune di Seregno (gi\u00e0 collezione Luca Crippa); Casa-museo Boschi Di Stefano di Milano (quattro opere esposte nelle sale dedicate ai nucleari spazialisti); Museum of Contemporary Art di Sydney; Johnson Museum of Arts di Ithaca (New York); Muzeum Sztuki di \u0141\u00f3d\u017a (Polonia); Kunstmuseum Oostende (Belgio); Artoth\u00e8que de Wolubilis di Woluwe Saint Lambert (Belgio); Museo d'arte contemporanea (Lissone); Museo Giuseppe Mazzotti di Albisola; Collezione Hotel Garden di Albissola Marina; Galleria d'arte moderna Aroldo Bonzagni di Cento; il MiM-Museum in Motion - del Castello di San Pietro in provincia di Piacenza (sala personale con numerose opere esposte); MAGI '900 - Museo delle eccellenze artistiche e storiche di Pieve di Cento; Galleria Civica di Modena; Societ\u00e0 per le Belle Arti ed Esposizione Permanente di Milano; Gallerie d'Italia di Milano (Collezione Intesa Sanpaolo); National Gallery of Arts di Washington D.C.; Fondazione Calderara di Vacciago Ameno; Museo Diffuso di Albisola; Museo a cielo aperto della ceramica di Denice; Museo Civico di Pizzighettone; Museo Epicentro di Gala di Barcellona; Museo d'Arte Contemporanea all'aperto di Maglione; Casa Museo Remo Brindisi di Comacchio e altri."}
{"id": "839276", "revid": "247222", "url": "https://it.wikipedia.org/wiki?curid=839276", "title": "Delilah (Queen)", "text": ""}
{"id": "839277", "revid": "16066", "url": "https://it.wikipedia.org/wiki?curid=839277", "title": "Ladislao III Jagellone", "text": ""}
{"id": "839279", "revid": "92723", "url": "https://it.wikipedia.org/wiki?curid=839279", "title": "Fondo internazionale per lo sviluppo agricolo", "text": "Il Fondo internazionale per lo sviluppo agricolo (IFAD, dall'inglese International Fund for Agricultural Development) \u00e8 un'agenzia specializzata delle Nazioni Unite per l'incremento delle attivit\u00e0 agricole dei paesi membri. Ha sede a Roma.\nFinalit\u00e0.\n\"La finalit\u00e0 del Fondo Internazionale per lo Sviluppo Agricolo (IFAD) \u00e8 mettere le popolazioni rurali povere in condizione di raggiungere una maggiore sicurezza alimentare, migliorare la qualit\u00e0 della loro alimentazione, ottenere redditi pi\u00f9 alti e rafforzare le proprie capacit\u00e0 di adattamento\".. Agisce creando piattaforme di dialogo tra vari attori sociali, produttivi ed economici.\nPromuove il dialogo e la collaborazione tra organizzazioni della societ\u00e0 civile e stati membri dell'Organizzazione dei paesi esportatori di petrolio (OPEC), dell'Organizzazione per la cooperazione e lo sviluppo economico (OCSE), agenzie delle Nazioni Unite, agenzie di sviluppo bilaterali e multilaterali, centri internazionali per la ricerca agricola, organizzazioni non governative e fondazioni, istituti di scienze politiche e universit\u00e0, organizzazioni a livello regionale e settore privato.\nAttivit\u00e0.\nTra le attivit\u00e0 principali dell'IFAD vi \u00e8 la creazione di piattaforme di fattiva cooperazione tra enti pubblici e privati che agiscono a livello globale, regionale, nazionale e locale per \"contribuire a definire le politiche di sviluppo rurale e generare una crescente consapevolezza dell'importanza di investire nello sviluppo agricolo e rurale se si vuole ridurre la povert\u00e0 e aumentare la sicurezza alimentare nel mondo\".\nIl Fondo Internazionale per lo Sviluppo Agricolo ha, secondo stime divulgate dall'Organizzazione Internazionale stessa, \"mobilitato a favore dello sviluppo rurale circa 21,9 miliardi di dollari tra co-finanziamenti e risorse nazionali, oltre a contribuire a sua volta con circa 14,7 miliardi di dollari in prestiti e donazioni\", \"sostenuto 924 programmi e progetti in 119 paesi\". Sempre in base alle medesime cifre, le azioni dell'IFAD avrebbero raggiunto direttamente un numero superiore a 400 milioni di persone, che sarebbero state messe nelle condizioni di creare una propria indipendenza alimentare ed economica in aree rurali mediante il lavoro agricolo."}
{"id": "839280", "revid": "256896", "url": "https://it.wikipedia.org/wiki?curid=839280", "title": "IFAD", "text": ""}
{"id": "839281", "revid": "3115", "url": "https://it.wikipedia.org/wiki?curid=839281", "title": "Bystr\u00e1 (Bansk\u00e1 Bystrica)", "text": "Bystr\u00e1 (in tedesco \"Steinkopf\"; in ungherese \"Sebes\u00e9r\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nCitato per la prima volta nel 1546 come villaggio appartenente al distretto minerario di Horn\u00e1 Lehota, assunse importanza nel XVIII secolo, quando vennero installate alcune fucine per la lavorazione del ferro.\nHa dato i natali allo scrittore Franti\u0161ek \u0160vantner (1912-1950)."}
{"id": "839284", "revid": "767487", "url": "https://it.wikipedia.org/wiki?curid=839284", "title": "Steve Williams (batterista)", "text": "Biografia.\nBatterista jazz, ha acquisito capacit\u00e0 e notoriet\u00e0 accompagnando, per venticinque anni, una delle pi\u00f9 importanti pianiste e cantanti di questo genere di musica, Shirley Horn.\nWilliams \u00e8 cresciuto a Washington e ha studiato all'universit\u00e0 di Miami. In Florida \u00e8 diventato membro del gruppo Monty Alexander, facendosi conoscere sulla scena internazionale. Ha poi affinato la sua formazione musicale con Billy Hart, a New York, alla fine degli anni settanta.\nDi ritorno a Washington, si esibisce sulla scena locale con vari artisti tra cui Clifford Jordan, Milt Jackson, Freddie Hubbard, Woodie Shaw, Joe Williams, Gary Bartz, Eddie Henderson, John Hicks, Larry Willis, Mulgrew Miller. \u00c8 con Gary Thomas che registra la sua prima composizione, \"Pads\".\nIn seguito raggiunge Shirley Horn, con la quale former\u00e0 un gruppo stabile per 25 anni: Charles Ables (basso) e Steve Williams (batteria). \u00ab L'importanza del bassista Charles Ables e del batterista Steve Williams per la cantante pianista Shirley Horn\u00bb \u00e8 evidenziata a pi\u00f9 riprese da numerosi critici, tra cui Don Heckman (Los Angeles Times, 2 febbraio 1995), il quale aggiunge \u00ablavorando con estrema cura, seguendo ogni sua sottile e inattesa improvvisazione, i due risultano essere gli accompagnatori ideali di un'artista che non tollera chiaramente nulla tranne la perfezione\u00bb.\nLa relazione musicale con Shirley Horn gli d\u00e0 l'opportunit\u00e0 di esibirsi in giro per il mondo, registrando con numerosi artisti come Toots Thielemans, Branford Marsalis e Wynton Marsalis, Carmen McRae, Roy Hargrove e Miles Davis.\nIn seguito alla morte dell'artista Shirley Horn, Steve Williams decide nel 2006 di trasferirsi a New York, per seguire l'insegnamento di Michael Carvin. Nella Grande Mela prosegue la sua formazione musicale formando un quintetto di hard pop, che chiaramente possiamo definire originale. Si esibiscono per la prima volta in Europa al Festival di jazz di Capbreton, nell'agosto del 2006.\nIl primo album di Steve Williams, come leader del suo nuovo gruppo, esce con il titolo di \u00ab New Incentive \u00bb nel 2007. Nel disco, Steve Williams, \u00e8 accompagnato dagli altri talentuosi membri del gruppo: Olivier Hutman (p), Michael Bowie (b), Donvonte McCoy (t), et Antoine Roney (s); John Hicks, Gary Bartz e Roy Hargrove sono presenti come invitati.\nRenaud Czarnes, nel Les Echos del 26 gennaio 2007 dice del disco \"\u00e8 uno splendore. Suono e swing meravigliosi. Suscita delle emozioni rare, tipiche dei grandi pezzi degli anni 60(...) Le composizioni (...) sono brillanti (...) Ci si perde nei suoni. (...) Quel tipo di musica e emozioni che d\u00e0 la forza di alzarsi la mattina e restare tardi fino a sera...\"\nConosciuto musicalmente come accompagnatore di Shirley Horn, Steve Williams \u00e8 anche apprezzato come strumentista energico e sensibile, che ben si concilia con una raffinata conversazione musicale."}
{"id": "839288", "revid": "767487", "url": "https://it.wikipedia.org/wiki?curid=839288", "title": "Horn\u00e1 Lehota (Bansk\u00e1 Bystrica)", "text": "Horn\u00e1 Lehota (in tedesco \"Oberhau\"; in ungherese \"Fels\u0151szabadi\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nCitato per la prima volta nel 1406, anno di fondazione, il villaggio appartenente alla citt\u00e0 di Slovensk\u00e1 \u013dup\u010da, assunse importanza nel XVIII secolo, quando incominci\u00f2 lo sfruttamento sistematico dei giacimenti auriferi dei dintorni.\n\u00c8 menzionato nel 1406 con il nome di Superior Lehota, nel 1424 come Felsewlehota, nel 1455 come Lyhota Regis, nel 1512 come Lehotka e come Lehotka Superior."}
{"id": "839292", "revid": "1305772", "url": "https://it.wikipedia.org/wiki?curid=839292", "title": "No Rest for the Wicked (Ozzy Osbourne)", "text": "No Rest for the Wicked \u00e8 il quinto album in studio del cantante heavy metal Ozzy Osbourne, datato 1988, ed ha venduto oltre 4\u00a0000\u00a0000 di copie in tutto il mondo.\nIl disco.\nDopo l'esperimento hair metal di \"The Ultimate Sin\", Ozzy propone sul mercato questo album, il quale vede l'entrata del giovane chitarrista Zakk Wylde, del tastierista John Sinclair e il ritorno di Bob Daisley al basso.\n\"No Rest for the Wicked\" si allontana dal sound del vecchio disco, tornando allo stile dei primi album (\"Blizzard of Ozz\" e \"Diary of a Madman\") ma con sonorit\u00e0 pi\u00f9 dure, apportate soprattutto dal possente chitarrismo di Wylde; un esempio in tal senso \u00e8 dato dalla traccia pi\u00f9 celebre dell'album, \"Bloodbath in Paradise\", basata sulle vicende dell'eccidio di Cielo Drive. L'album vide la partecipazione (dal punto di vista compositivo) di tutti i membri dell'organico e, appena uscito, le sue vendite furono buone con la vincita di tre dischi di platino negli Stati Uniti.\n\"Miracle Man\", \"Crazy Babies\" e \"Breakin' All the Rules\" furono pubblicate come singoli e corredate di video promozionali, mentre la nona e ultima traccia, \"Hero\", era una traccia fantasma delle edizioni in CD e musicassetta del 1988. \"Miracle Man\" fu scritta in risposta al telepredicatore Jimmy Swaggart, che per anni aveva attaccato Ozzy Osbourne per la sua musica e le immagini di cui corredava le sue esibizioni dal vivo, prima di trovarsi coinvolto in un processo per favoreggiamento della prostituzione.\nDaisley, in seguito, fece causa a Ozzy e la moglie manager Sharon per mancati diritti d'autore sui brani (come per gli album precedenti, ad esempio \"Blizzard of Ozz\" e \"Diary of a Madman\"), i quali vennero poi riconosciuti. Tuttavia, Sharon decise di non far inserire le immagini di Daisley nel booklet del disco, in cui compare al suo posto Geezer Butler, ex collega di Osbourne nei Black Sabbath che suon\u00f2 nel tour di \"No Rest for the Wicked\"."}
{"id": "839296", "revid": "1075510", "url": "https://it.wikipedia.org/wiki?curid=839296", "title": "Philip Miller", "text": "Biografia.\nDal 1721 fino alla sua morte \u00e8 stato il botanico a capo dei giardinieri del giardino botanico di Chelsea (Chelsea Physic Garden). Fece di questo luogo uno dei pi\u00f9 ricchi tesori di piante rare esotiche acclimatate in Europa. \nSi spos\u00f2 con Mary Kennet, dalla quale ebbe due figli: Charles e Philip.\nMiller rifiut\u00f2 innanzitutto la nomenclatura binomiale di Carl von Linn\u00e9 (1707-1778) e prefer\u00ec basarsi sulle classificazioni di Joseph Pitton de Tournefort (1656-1708) e di John Ray (1627-1705). Fu soltanto in occasione della ottava edizione del suo \"Dictionnaire\", nel 1768, che adott\u00f2 la classificazione linneana.\nCi\u00f2 nondimeno, certi generi che descrisse nella sua quarta edizione sono considerati validi. \nIntrattenne un'importante corrispondenza con altri botanici e ottenne numerosi campioni da tutto il mondo, specie che coltiv\u00f2 in Gran Bretagna. \nTrasmise le sue conoscenze a William Aiton, che diventer\u00e0 il capo giardiniere dei Royal Botanic Gardens di Kew e a William Forsyth.\nSi deve a Miller l'inizio della coltivazione del cotone nell'allora nuova colonia britannica della Georgia: vi piant\u00f2 i primi semi nel 1733. \nI suoi libri furono spesso tradotti e utilizzati come nel \"Trait\u00e9 des arbres r\u00e9sineux conif\u00e8res\" (\"Trattato degli alberi resiniferi coniferi\") (pubblicato da J. Collignon 1768), che riporta estratti del suo \"Gardeners dictionary\" accanto a testi di Johann Louis Baptist Tschudi (1734-1784)."}
{"id": "839300", "revid": "767487", "url": "https://it.wikipedia.org/wiki?curid=839300", "title": "Jarab\u00e1", "text": "Jarab\u00e1 (in tedesco \"Briegarten\"; in ungherese \"Jarab\u00f3\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nTipico insediamento minerario, citato per la prima volta nel 1271, quando vi giunsero anche minatori tedeschi da Bansk\u00e1 Bystrica, per lo sfruttamento delle locali miniere d'argento, il villaggio si svilupp\u00f2 soprattutto a partire dal 1540, con l'estrazione del ferro delle vicine montagne, attivit\u00e0 che dur\u00f2 fino al XIX secolo. In quel periodo, la citt\u00e0 di Bansk\u00e1 Bystrica fond\u00f2 numerose fucine nel villaggio."}
{"id": "839304", "revid": "486946", "url": "https://it.wikipedia.org/wiki?curid=839304", "title": "Stadio Olimpico di Monaco", "text": ""}
{"id": "839309", "revid": "22414", "url": "https://it.wikipedia.org/wiki?curid=839309", "title": "Ittiofide glutinoso", "text": ""}
{"id": "839314", "revid": "72396", "url": "https://it.wikipedia.org/wiki?curid=839314", "title": "Dissonanze", "text": "Dissonanze \u00e8 stato il primo ed uno dei pi\u00f9 importanti festival italiani dedicati alle arti e alle musiche elettroniche e digitali nei diversi ambiti in cui si manifestano: concerti, laptop e dj set, installazioni multimediali, vj performance e proiezioni.\nL'evento.\nIl festival si \u00e8 svolto con cadenza annuale a Roma dal 2000 al 2010. Present\u00f2 ogni anno artisti affermati insieme ad emergenti, opere conosciute e gi\u00e0 importanti accanto ad anteprime e commission\u00f2 collaborazioni e produzioni originali e site specific ideate proprio per gli spazi inusuali che di volta in volta occupa\u2026 come quelli del Palazzo dei Congressi dell'EUR (capolavoro di marmo bianco che rappresenta uno dei migliori esempi di razionalismo architettonico, sede principale del festival dall'edizione del 2005), del Chiostro del Bramante (cortile rinascimentale nel cuore della citt\u00e0), dell'ex Lanificio Luciani in via di Petralata, dell'ex Mattatoio del quartiere Ostiense, della Cappa Mazzoniana all'interno della Stazione Termini (edifici di archeologia industriale da poco ristrutturati), del deposito Atac in via di Grottarossa (luogo di intensa vita metropolitana).\nIl concept.\nIl gioco del curatore e creatore del festival, Giorgio Mortari, e dei curatori che di volta in volta ha coinvolto, \u00e8 proprio quello di affiancare opere e performance diverse e stimolare gli artisti verso collaborazioni e creazioni inedite, nel nome della sperimentazione quanto dell'intrattenimento: ad ogni edizione, insieme agli spettacoli pi\u00f9 consueti, Dissonanze propone nuove esperienze di \"musica visiva\", spettacoli totali e immersivi in grado di stravolgere la normale dimensione percettiva e il normale coinvolgimento del pubblico, esaltandone gli aspetti pi\u00f9 profondi e/o ludici.\nLa storia.\nDissonanze \u00e8 nato nel 2000 come uno show-case, una selezione di artisti internazionali poco conosciuti per un evento a carattere 'indie', indipendente. La prima edizione \u00e8 stata ideata con l'intento di mettere in luce un ambito musicale ben specifico che in Italia non aveva ancora trovato il giusto spazio: quello della musica elettronica tedesca. Le successive hanno avuto un carattere pi\u00f9 internazionale, seppure altrettanto indipendente. Nel corso degli anni \u00e8 stato privilegiato in modo sempre pi\u00f9 incisivo l'aspetto curatoriale e si \u00e8 cercato di sviluppare una sempre maggiore commistione tra suono, immagine e architettura degli spazi che ospitano il festival. Obiettivo definitivamente raggiunto nel 2005, quando Dissonanze ha conquistato, come cornice ideale del suo progetto artistico, le geometrie marmoree del Palazzo dei Congressi di Roma. Oggi Dissonanze sperimenta il rapporto tra creativit\u00e0 e nuove tecnologie ricercando corrispondenze inedite tra universi e immaginari diversi.\nGli spettacoli.\nLe performance inserite nella programmazione sono state centinaia. Tra i tanti momenti memorabili, si ricordano in particolare il live dei Matmos nel 2001 (band che ha poi partecipato a ben tre edizioni del festival, tornando nel 2003 e nel 2005), il set di Richie Hawtin nel 2003, primo artista di Dissonanze a suonare per 5000 persone (per poi tornare nel 2005), la performance audiovisiva di Ryoji Ikeda e quella di suoni e laser di Edwin van der Heide nel 2005, che hanno appassionato il pubblico pi\u00f9 eterogeneo, e il set di chiusura di Sven V\u00e4th nel 2006, che ha continuato a far ballare i 10.000 ospiti del festival fino alle prime luci dell'alba. \nLa collaborazione curatoriale pi\u00f9 prestigiosa \u00e8 stata proprio quella con l'artista olandese Edwin van der Heide, dopo la prima volta al festival come artista multimediale nel 2005, presente come curatore di una intera sezione nel 2006, che ha visto alternarsi sul palco, tra gli altri, artisti come Marianne Amacher, Yasunao Tone, Cristian Vogel, Richard Devine, Francisco L\u00f3pez, C.M. Von Hausswolff.\nDissonanze 10.\nLa decima edizione del festival si \u00e8 tenuta a Roma dal 21 al 23 maggio 2010 e ha visto Richie Hawtin con il suo progetto di Plastikman Live, Jeff Mills, Gil Scott-Heron, Jamie Lidell, Moritz von Oswald Trio, Joris Voorn, King Midas Sound, Pantha du Prince, Shackleton, Gonjasufi, Neon Indian, Ben Frost, Seth Troxler, The Phenomenal Handclap Band, Edwin van der Heide, Martyn, Tim Sweeney, Nosaj Thing, Marco Passarani, Darkstar, United Visual Artists, Assume Vivid Astro Focus &amp; La Chatte, Ninos du Brasil feat. Nico Vascellari, Quayola, Rub\u2019N\u2019Tug, Mass Prod, Black Fanfare e Nexus.\nGli artisti dal 2000 al 2009.\nMusica.\nA Critical Mass feat. Ame, Dixon e Henrik SchwarzActressAlogAlter Ego EnsembleAndreas TillianderAndrew WeatherallAnton NikkilaAoki TakamasaApparatArray Dance CompanyAtomTMAudion Aka Mattew DearBat For LashesBattlesBernhard G\u00fcnterBiosphereBooka ShadeBrasilintime feat. Dj Nuts, Ivan \"Mamao\" Conti, J.Rocc, Joao \"Comanche\" Parahyba, Madlib, Tony AllenBuraja Som SistemaByetoneCaribouCarl CraigCarl Michael Von HausswolffCarsten NicolaiCellule D'intervention MetamkineCharlemagne PalestineChris LiebingClaudio De TommasiClaudio FabrianesiCluster feat. Dieter Moebius &amp; RoedeliusCobblestone JazzCosta vs. AD BourkeCrackhausCristian VogelCrossoverCyclo Aka Carsten Nicolai &amp; Ryoji IkedaCyprien GaillardDaedelusDaniel MencheDaniel MeteoDarren PriceDarryl MooreDat PoliticsDave ClarkeDeadbeatDefrag Sound ProcessingDie SchachtelDigitalismDimbimanDj RedDj StileEclatEffektEggEllen AllienErol AlkanErrorsmithFenneszFlying Lotus feat. SamiyamFm3Francisco L\u00f3pezFran\u00e7ois KevorkianFranz &amp; ShapeFunkstor\u00fcngFujiya &amp; MiyagiGabriel AnandaGiancarlinoGiardini di Mir\u00f2Goodiepal aka Kristian VesterHeadmanIsol\u00e8eItalo &amp; Cosmic Disco feat. Alexander Robotnick, Daniele Baldelli, Francisco, RodionJake MandellJames HoldenJamie LidellJens BrandJolly MusicJoris VoornKarl BartosKarlheinz StockhausenKeith Fullerton WithamKenny LarkinKid 606Kim HiortoyKozeKTL feat. Pita &amp; Stephen O'MalleyLaurent GarnierLazyfishLesserLIA (Tinylittelelements)LindstromLoco DiceLory DLucianoLuca TrevisaniLucky DragonsLuke SlaterLuomoM16MagdaMarco PassaraniMartuscielloMaryanne AmacherMassimoMatmosMathew JonsonMatthew Herbert aka RadioboyMax DuranteMetaxuMicachu &amp; The ShapesMikael StavostrandMinilogueMiss KittinMiz KiaraModel 500 feat. Juan Atkins, Mad Mike Banks, Mark Taylor, Milton BaldwinModified Toy OrchestraModeratMokadelicMono 2 AtomaMonolakeMotorMouse On MarsMunkMurcof feat. xx+xy visualsMylicon/EnNathan FakeNico Vascellari vs John Wiese &amp; Stephen O'MalleyNo AgeOlivia BlockOpiateOtolabOvalOxtonguePara OnePe Lang &amp; ZimounPeople Like UsPerformPeter ChristophersonPigna PeoplePinchPlaidPlanningtorockPluramonPolePrefuse 73QubitRadio Dd Live Show!Radioactive ManRadioclit feat. Afrikan Boy &amp; Mo LaudiRaffaele CostantinoRetina.ItRicardo VillalobosRichard DevineRichie HawtinRobert LippokRyoji IkedaSalemScott ArfordS\u00e8bastien L\u00e8gerSignalSkotSleeparchiveSpartacus ChetwyndSpeedy JSpektrumSuper ColliderSusan PhilipszSven V\u00e4thSwayzakSwitchT.RauschmiereTerraeThe BooksThe BugThe Gaslamp Killer vs. Daddy KevTelepatheThe HerbaliserThe MoleThe Wire sound systemThomas BrinkmannThomas K\u00f6nerThorsten FleischTigaTimo MaasTo Rococo RotTony RohrUnderworldUnkleVladislav Delay \u2022Wang Inc.XcoastXplosivaYachtYasunao ToneZbignew KarkowskiZu vs Scarful\nMultimedia.\nAddictive TvArgos ArtsAtsuko NojiriaBas Van KoolijkBlasphemyBruce McClureCane CapovoltoCecilia LundqvistChristian ToonkDDG CrewDimitry GelfandEdwin van der HeideEnzo CosimiEvelina DomnitchFork Unstable MediaAlessandro GianvenutiGranular SynthesisHc GiljeHenrik FribergHenry Paul SelderInside-Us-AllJeffers EganJesper FrabiciusJesper JustKarl KliemKatarina L\u00f8fstr\u00f6mLiisa LounilaLilibeth Cuenca RasmussenMartin MalmMetaMichael J. SchumacherMontevideo/Time Based ArtsMoppi ProductionsOtolabPhilipp GeistPink TwinsPixel AddictsPurformRelineRyoji IkedaRyoichi KurokawaSamuli AlpuranenSara Lud\u00e9nSaulsSemiconductorSilicom VisualsSkoltz KolgenStefano IraciStephen VitielloSteve RodenSun Wu-KungSven PahlssonTezThe Light SurgeonsTinylittleelements - Tu M'United Visual ArtistsUrsula ScherrerVesa PuhakkaWarp VisualsYann Beauvais"}
{"id": "839316", "revid": "767487", "url": "https://it.wikipedia.org/wiki?curid=839316", "title": "Neporadza (Tren\u010d\u00edn)", "text": "Neporadza (in tedesco \"Borschan-Neporatz\", in ungherese \"Nepor\u00e1c\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1269, quale possedimento in parte del castello di Tren\u010d\u00edn e in parte dei conti Bos\u00e1ny. \nHa dato i natali a Alfonz Bedn\u00e1r (1914-1989), scrittore e sceneggiatore."}
{"id": "839326", "revid": "124818089", "url": "https://it.wikipedia.org/wiki?curid=839326", "title": "Semmy Schilt", "text": "\u00c8 stato campione di MMA nella promozione giapponese Pancrase tra il 1999 ed il 2001, campione di Karate kyokushinkai nella categoria dei pesi supermassimi nel 2004 e campione di kickboxing nel circuito K-1 nel 2005, 2006, 2007 e 2009, nonch\u00e9 il primo ed unico campione K-1 dei pesi supermassimi.\nAttualmente \u00e8 sotto contratto con la promozione singaporiana di kickboxing Glory nella quale ha vinto il torneo \"2012 Glory Heavyweight Grand Slam\" ed \u00e8 stato il primo campione dei pesi massimi tra il 2012 ed il 2013; per i ranking ufficiali \u00e8 il contendente numero 2 tra i pesi massimi.\n\u00c8 il primo atleta nella storia del kickboxing ad aver vinto il titolo sia nel K-1 che in Glory, le quali sono considerate le due promozioni pi\u00f9 prestigiose dello sport.\nCome kickboxer vanta vittorie di rilievo su Musashi (due volte), Remy Bonjasky (tre volte), Glaube Feitosa (tre volte), Ray Sefo (due volte), Ernesto Hoost (due volte), J\u00e9r\u00f4me Le Banner (quattro volte), Peter Aerts (due volte), Mighty Mo, Mark Hunt, Hesdy Gerges (due volte), Daniel Ghi\u021b\u0103 (due volte), Alexey Ignashov, Badr Hari, Errol Zimmerman (due volte), Keijiro Maeda, Rico Verhoeven e G\u00f6khan Saki.\nMisura 212\u00a0cm di altezza per 133\u00a0kg di peso, abbinate ad una agilit\u00e0 sorprendente e ad una tecnica da karateka egregia &lt;br&gt;\nSemmy Schilt inoltre vinse il kudo Hokutoki Championship due volte (divisione a peso libero, 1996, 1997).\n\u00c8 occasionalmente attivo anche come comparsa in alcuni film, tra cui \"Transporter 3\" del 2008, diretto da Olivier Megaton e prodotto da Luc Besson."}
{"id": "839329", "revid": "1728", "url": "https://it.wikipedia.org/wiki?curid=839329", "title": "Angelo Brofferio", "text": "Biografia.\nNato a Castelnuovo Calcea, vi trascorse la sua infanzia, e di quegli anni ne d\u00e0 una descrizione commovente nella sua biografia \"I miei tempi\", mantenendo un ricordo sempre vivo del suo paese natale, che cit\u00f2 spesso nei suoi libri con affetto e nostalgia.\nDiscendente da una famiglia di dottori benestanti, ricevette un'educazione illuminista e anticlericale. In quegli anni giovanili, seguendo l'esempio di Alfieri, scopr\u00ed la sua passione per il teatro e la poesia che mantenne per tutta la vita. \nFrequent\u00f2 il liceo ad Asti e nel 1814 si trasfer\u00ec a Torino con la famiglia, dove si iscrisse alla facolt\u00e0 di giurisprudenza.\nNel 1821 Brofferio fu costretto a rifugiarsi nel paese natio per sfuggire alla dura repressione messa in atto dopo le sommosse antimonarchiche sfociate a Torino e alle quali aveva preso parte.\nAllontanato anche dall'universit\u00e0, inizi\u00f2 a scrivere drammi sulla libert\u00e0, ma le sue rappresentazioni furono censurate. Nel 1822, riammesso all'ateneo, si laure\u00f2 in giurisprudenza.\nIspirandosi ad Alfieri, continu\u00f2 a scrivere commedie che furono portate in scena anche all'estero con successo. Conobbe cos\u00ec numerosi patrioti e rivoluzionari che rafforzarono il suo odio verso i governi reazionari. Nel 1831 entr\u00f2 a far parte delle associazioni di stampo massonico \"Franchi Muratori\" e \"Cavalieri della libert\u00e0\", ma fu ben presto arrestato e, dopo aver reso una confessione sull'organizzazione di tali societ\u00e0 segrete ed essere stato rilasciato, sembra che se ne sia allontanato. In relazione a quanto riferito alle autorit\u00e0 su tali societ\u00e0 segrete pes\u00f2 per molto tempo su di lui il sospetto di essere un delatore .\nSi spos\u00f2 con Felicie Perret, dalla quale ebbe tre figli, e poi con Giuseppina Zauner, dalla quale ebbe altri tre figli.\nNel 1835 inizi\u00f2 la collaborazione con il giornale \"Il Messaggiere Torinese\", divenendone il direttore. Si occupava di letteratura, teatro e critica di costume. Nel 1840 cur\u00f2 un periodico ad uscita settimanale di tono progressista e a finalit\u00e0 divulgativo-enciclopediche che, non a caso, intitol\u00f2 \"Il dagherrotipo: galleria popolare enciclopedica\".\nA maggio 1848 fu eletto parlamentare subalpino e appoggi\u00f2 la Costituente italiana nell'anno successivo, e il riconoscimento della Repubblica Romana, che fu costituita il 9 febbraio 1849, che vedeva la decadenza del governo temporale del papa.\nNel 1849 in Piemonte si consum\u00f2 la battaglia di Novara e il generale Ramorino fu accusato di disobbedienza per aver portato la divisione alla destra del Po, contravvenendo agli ordini e causando la disfatta contro l'esercito austriaco di Radetzky.\nBrofferio ne assunse le difese, ma perse la causa e il generale fu fucilato.\nNell'ottobre del 1851 al Conte Camillo Benso di Cavour fu dato il portafoglio dell'Agricoltura nel Ministero D'Azeglio. Di destra moderata, Cavour cerc\u00f2 l'appoggio del \"centro-sinistro\" di Rattazzi per crearsi una propria base governativa alternativa a quella del D'Azeglio, causando la frattura della compagine liberaldemocratica. &lt;br&gt;\nBrofferio, di estrema sinistra, tra i membri dell'opposizione democratica, era contrario alle idee monarchiche del Cavour e si oppose ai suoi disegni di legge di indipendenza italiana a fianco dell'industrializzazione inglese e al coinvolgimento alla guerra di Crimea.\nNel 1861 nel dibattito per la legge della proclamazione del Regno d'Italia prese posizione contro il progetto di legge di Cavour sostenendo che la legge sarebbe dovuta essere d'iniziativa popolare e non del governo, ma per non infrangere il clima unitario, ritir\u00f2 il suo progetto.\nNel 1864, Brofferio fu tra gli oppositori del trasferimento della capitale da Torino a Firenze, come conseguenza degli accordi franco-italiani, che fece esplodere nel centro cittadino torinese gravi tumulti che si conclusero con 30 morti ed oltre 200 feriti. \nNel 1865 Brofferio venne eletto per la sinistra a Dronero, questo fu il suo ultimo impegno politico; trov\u00f2 la morte nel 1866 nella sua villa di Minusio, la \"Verbanella\".\nIdeologie politiche.\nAnticonformista e anticlericale, si oppose sempre al potere temporale della chiesa che osteggiava l'Unit\u00e0 d'Italia e troppo presente nella vita politica.&lt;br&gt;\nCerc\u00f2 di ripristinare i diritti all'educazione laica e una maggiore tolleranza alle confessioni religiose.&lt;br&gt;\nSi occup\u00f2 di libert\u00e0 di stampa e censura, diritto di associazione, abolizione della pena di morte e delle torture.\nNei giudizi dei contemporanei.\nIn un epigramma contemporaneo si legge:\nCarlo Dossi, nelle Note Azzurre, dice: \nFrancesco Poletti gli dedic\u00f2 il suo libro \"La legge universale di conservazione ne' suoi rapporti con il delitto e con la repressione dei delinquenti\" (Torino 1856), scrivendo: \nOpere.\nTra le sue tragedie:\nTra i suoi scritti:\nOde lirica\nPiemonte.\nFortemente legato alla cultura, scrisse moltissime canzoni in piemontese, soprattutto legate al concetto di Patria Italiana e di indipendenza dallo straniero; alcune di esse furono interpretate da Gipo Farassino nell'album Guarda che bianca lun-a, del 1974.\n\"La st\u00e8ila d\u00ebl Piemont\" del 1847&lt;br&gt;\nDal prim di ch' i eu fait la sapa&lt;br&gt;\nd' cant\u00e9 d'arie an stil monfrin,&lt;br&gt;\np\u00ebr gnun Prinsi, p\u00ebr gnun Papa&lt;br&gt;\ni eu mai fait \u00ebl buratin.&lt;br&gt;\nSensa mai perde l'aptit,&lt;br&gt;\npr'esse p\u00f2ver, pr'esse cit,&lt;br&gt;\nsospirand, i aussava 'l front&lt;br&gt;\nvers la st\u00e8ila d\u00ebl Piemont!"}
{"id": "839332", "revid": "767487", "url": "https://it.wikipedia.org/wiki?curid=839332", "title": "Tren\u010dianska Turn\u00e1", "text": "Tren\u010dianska Turn\u00e1 (in tedesco \"Turnau bei Trentschin\", in ungherese \"Tornyos\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1269 con il nome di Tornoua."}
{"id": "839337", "revid": "287204", "url": "https://it.wikipedia.org/wiki?curid=839337", "title": "Trencianska Turna", "text": ""}
{"id": "839344", "revid": "3115", "url": "https://it.wikipedia.org/wiki?curid=839344", "title": "Chocholn\u00e1-Vel\u010dice", "text": "Chocholn\u00e1-Vel\u010dice (in tedesco \"Kocholna-Weltschitz\", in ungherese \"Tarajosvelcs\u0151c\") \u00e8 un comune della Slovacchia facente parte del distretto di Tren\u010d\u00edn, nella regione omonima.\nIl comune \u00e8 sorto nel 1960 in seguito all'unione delle preesistenti municipalit\u00e0 di Chocholn\u00e1 e Vel\u010dice. Chocholn\u00e1 \u00e8 citata per la prima volta nel 1396. Appartenne a varie famiglie nobili locali: Zamar\u00f3ci, i Velcs\u0151ci e i Rakolubszky. Vel\u010dice compare, per la prima volta, nei documenti medievali, nel 1345 come feudi della locale famiglia dei conti Velcs\u0151ci / Vel\u010dick\u00fd. Successivamente pass\u00f2 agli Szlamk\u00f3 e agli Ambr\u00f3."}
{"id": "839346", "revid": "287204", "url": "https://it.wikipedia.org/wiki?curid=839346", "title": "Chocholna-Velcice", "text": ""}
{"id": "839348", "revid": "92723", "url": "https://it.wikipedia.org/wiki?curid=839348", "title": "Mel\u010dice-Lieskov\u00e9", "text": "Mel\u010dice-Lieskov\u00e9 (in tedesco \"Meltschitz\", in ungherese \"Melcsicmogyor\u00f3d\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1398 con il nome di Mylchycz, come feudo del castello di Beckov. \nHa dato i natali al poeta J\u00e1n Smrek."}
{"id": "839350", "revid": "287204", "url": "https://it.wikipedia.org/wiki?curid=839350", "title": "Melcice-Lieskove", "text": ""}
{"id": "839358", "revid": "363629", "url": "https://it.wikipedia.org/wiki?curid=839358", "title": "Rev (proteina)", "text": "Rev (Regolatore dell'Espressione del gene Virale) \u00e8 una proteina di 13 KDa codificata dal genoma di HIV, che direziona la fuoriuscita di mRNA virale con o senza splicing dal nucleo al citoplasma della cellula ospite."}
{"id": "839361", "revid": "15756", "url": "https://it.wikipedia.org/wiki?curid=839361", "title": "The Sweet Escape", "text": "The Sweet Escape \u00e8 il secondo album da solista di Gwen Stefani, pubblicato il 5 dicembre 2006 dall'Interscope Records. L'album ha venduto oltre 3,5 milioni di copie.\nAntefatti.\nIn seguito alla pubblicazione dell'album \"Love. Angel. Music. Baby.\", Gwen Stefani dichiar\u00f2 che sarebbe ritornata con i No Doubt e che avrebbero registrato insieme il loro sesto album. Dopo il successo commerciale riscontrato da L.A.M.B., decise di pubblicare un EP con le canzoni escluse dalla scaletta finale dell'album o come tracce bonus di un DVD. Tuttavia Pharrell Williams, con cui aveva scritto \"Hollaback Girl\", convinse la Stefani a creare \"un seguito a \"L.A.M.B.\"\", e i due passarono il luglio del 2005 ad incidere varie canzoni a Miami (USA).\nDurante queste sessioni furono prodotte le canzoni \"Wind It Up\", \"Orange County Girl\", \"U Started It\", \"Yummy\", \"Breaking Up\" e \"Candyland\", brani che furono utilizzati nel 2006 nel corso di una sfilata della linea di abbigliamento della Stefani, la \"L.A.M.B.\". \"Wind It Up\" e \"Orange County Girl\" furono inoltre interpretate durante i concerti dell'Harajuku Lovers Tour nel 2005. Gwen Stefani interruppe i suoi progetti discografici nel dicembre 2005 quando scopr\u00ec di essere incinta, e ritorn\u00f2 in studio nove mesi dopo, nell'agosto 2006. L'album originariamente avrebbe dovuto intitolarsi \"Candyland\", come il titolo di una traccia che poi fu scartata. \"The Sweet Escape\", come il titolo della seconda traccia, fu preferito perch\u00e9 sottolineava il tema dell'album di scappare verso una vita migliore.\nCopertina.\nLa copertina dell'album \u00e8 una fotografia opera di Jill Greenberg. L'immagine faceva parte di una serie di foto promozionali che seguirono alla precedente esibizione della Greenberg, \"End Times\". Per \"End Times\", la fotografa aveva dato dei lecca-lecca a dei bambini e glieli toglieva di mano subito dopo, provocando in loro scoppi di pianto che, immortalati dalla Greenberg, sarebbero serviti a rappresentare i problemi della societ\u00e0 statunitense. La Greenberg fu accusata di maltrattamento di minori per i suoi scatti; Gwen Stefani invece dichiar\u00f2: \"Non credo sia 'maltrattamento di minore', \u00e8 cos\u00ec che pensai, '\u00e8 fantastico.' Tutti i bambini piangono\" [\u2026] \"Altri invece reagirono dicendo: 'Oh Dio, \u00e8 una cosa cos\u00ec sconcertante,' o anche '\u00e8 tristissimo.' Io penso sia arte allo stato puro. Serve a smuoverti i pensieri\".\nNella foto di copertina Gwen Stefani \u00e8 ispirata da Elvira Hancock, una prostituta interpretata da Michelle Pfeiffer nel film del 1983 \"Scarface\". Gwen Stefani si ispir\u00f2 per la prima volta a questo stile quando gir\u00f2 il videoclip di Cool sul Lago di Como, in Italia. Durante le riprese Gwen rimase colpita dal vestito indossato dalla fidanzata di Tony Kanal, bassista dei No Doubt, che indossava un abito ispirato alla moda di fine anni Settanta \"lungo, rosato, in poliestere\". Fu il vestito a richiamarle alla mente \"Michelle Pfeiffer ed il suo fantastico stile [in \"Scarface\"]\". Gli occhiali da sole \"oversize\" rappresentano il suo \"lato esteriore protetto\".\nPromozione.\nGwen Stefani promosse l'album intraprendendo il \"The Sweet Escape Tour\" nel corso del 2007.\nIl tour la port\u00f2 ad esibirsi in Nord America, America Centrale, America Meridionale, Oceania, Asia ed Europa. Comprese il primo concerto di Gwen Stefani in Italia, a Milano.\nSingoli.\nLa pubblicazione dell'album \u00e8 stata anticipata dall'uscita del primo singolo \"Wind It Up\", prodotto da Pharrell Williams. Il secondo singolo estratto \u00e8 \"The Sweet Escape\", che vede la collaborazione di Akon. Il terzo singolo \u00e8 \"4 in the Morning\", a cui seguono \"Now That You Got It\", dove partecipa Damian Marley e infine \"Early Winter\", il cui video \u00e8 stato girato in parte anche a Milano, proprio durante il \"The Sweet Escape Tour\". Da ultimo, \"Yummy\" \u00e8 uscito come singolo promozionale.\nAccoglienza.\n\"The Sweet Escape\" gener\u00f2 recensioni di vario tipo da parte dei critici musicali. Stephen Thomas Erlewine di \"Allmusic\" comment\u00f2: \"Dalla pomposa produzione al feticismo modaiolo, fino alla sua decisione di rappare in decisamente troppe parti dell'album, tutto questo dance-pop non sembra che una posa.\" Alex Miller di \"NME\" fu categorico nel definirlo il \"disco pi\u00f9 degno della pattumiera dell'anno\", aggiungendo che \"la maggior parte del disco serve solo a seppellire ci\u00f2 che rese Gwen Stefani un pezzo unico.\" In una recensione per \"Entertainment Weekly\", Sia Michel scrisse che l'album \"ha un piglio sorprendentemente capriccioso, poco autobiografico\" e aggiunse che \"la Stefani non \u00e8 convincente come diva scontenta del suo ruolo\". Mark Pytlik di \"Pitchfork Media\" defin\u00ec le stranezze dell'album come un rischio per la carriera di Gwen Stefani, in cui la maggior parte degli \"svitati brani pop porta in un certo modo alla resa dei conti\" e ritenne che il poco tempo che Gwen ha dedicato all'album lo porta ad essere \"tra l'avanguardia e l'insipido.\" Paul Flynn dell\"'Observer\", defin\u00ec l'album meno interessante rispetto a \"The Dutchess\" di Fergie e \"Loose\" di Nelly Furtado. Robert Christgau sottoline\u00f2 come canzone pi\u00f9 bella dell'album \"Yummy\".\nL'album fu criticato per essere troppo simile a Love. Angel. Music. Baby. Sal Cinquemani di \"Slant Magazine\" comment\u00f2 che \"\"The Sweet Escape\" entrer\u00e0 nella storia come una scopiazzatura dell'apprezzato debutto solista della Stefani. \u00c8 disomogeneo come il precedente, e quindi con i suoi stessi alti e bassi\". In un'intervista a \"Rolling Stone\", Rob Sheffield dichiar\u00f2 che Gwen \"sembra esausta.\" Jon Pareles del \"New York Times\" scrisse che la Stefani \"ha prenotato ancora alcuni degli stessi produttori e ripete alcuni dei vecchi trucchi con meno fascino\", aggiungendo che \"la superficialit\u00e0 \u00e8 pi\u00f9 divertente quando non si fa cos\u00ec spudorata.\" Caroline Sullivan del \"Guardian\" scrisse che \"nel complesso \"The Sweet Escape\" suona fresco e arioso.\" La recensione di \"PopMatters\" ad opera di Quentin B. Huff, defin\u00ec al contrario \"The Sweet Escape\" una copia di \"L.A.M.B.\": \"lo stesso album, basta aggiungere pi\u00f9 rap, una foto di copertina patinata in stile \"Next-Top-Model\", e un paio di influenze sonore pi\u00f9 recenti.\"\nRossella Rambaldi di \"M&amp;D Musica e Dischi\" descrisse il disco come \"due album in uno: quello della ragazza di provincia, romantica e sognatrice, cresciuta nel mito della new wave e di Madonna; e quello della diva (senza cuore) votata al successo e asservita ai ritmi modaioli del minimalismo ormai (inspiegabilmente) imperante nelle \"charts\" di mezzo mondo\u201d, e defin\u00ec \"The Sweet Escape\" un album diviso tra i \u201cnostalgici degli anni Ottanta e in particolare di un pop elettronico addolcito da melodie semplici e, occasionalmente, da ritmi funky di retaggio Prince-iano (\"Fluorescent\" in primis)\u201d e \u201c\u2026 un pubblico che predilige un hip hop ipnotico alla Timbaland (anche se sono quasi sempre i Neptunes a produrre, in un frequente eccesso di suoni caotici e industriali) o alla Beyonc\u00e9 ultima maniera (\"Orange County Gir\"l)\".\nFormazione.\nDati presi dal libretto dell'album \"The Sweet Escape\"\nSuccesso commerciale.\n\"The Sweet Escape\" ebbe successo di vendite in Nord America, ma non raggiunse i risultati del suo predecessore. L'album vendette 243.000 copie negli Stati Uniti nella sua prima settimana, debuttando alla posizione numero 3 della \"Billboard 200\". L'album \u00e8 certificato disco di platino negli USA, dove ha venduto 1,7 milioni di copie. \"The Sweet Escape\" divenne disco di platino in Canada gi\u00e0 in prevendita, otto giorni prima della sua pubblicazione ufficiale.\nNel Regno Unito \"The Sweet Escape\" arriv\u00f2 alla posizione numero 14, e nel dicembre 2006 ottenne il disco d'oro nel Paese. L'album ebbe un modesto riscontro nel resto d'Europa; entr\u00f2 nelle top 10 in Norvegia e in Svizzera, e nelle top 20 in Austria, Finlandia, Germania, Irlanda e Svezia.\n\"The Sweet Escape\" rimase per due settimane di seguito alla numero 2 in Australia, dove \u00e8 certificato doppio disco di platino."}
{"id": "839366", "revid": "1714743", "url": "https://it.wikipedia.org/wiki?curid=839366", "title": "Casimiro IV di Polonia", "text": "Fu uno dei pi\u00f9 attivi governanti polacchi, sotto il quale la Polonia, sconfiggendo i Cavalieri Teutonici nella Guerra dei tredici anni, recuper\u00f2 la Pomerania, e la dinastia degli Jagelloni divenne una delle case reali principali in Europa. Era un forte oppositore dell'aristocrazia e contribu\u00ec a rafforzare l'importanza del Parlamento e del Senato. Entro il XV secolo la Polonia aveva ridotto la distanza che la separava dall'Europa occidentale e divenne un fattore significativo nelle relazioni internazionali. La domanda di materie prime e semilavorati ha stimolato il commercio, producendo un saldo positivo e contribuito alla crescita di attivit\u00e0 artigianali e minerarie nell'intero paese.\nBiografia.\nEra figlio di Ladislao II Jagellone, e della sua quarta moglie, Sofia di Halshany. Stranamente, poco era stato fatto per la sua educazione: Casimiro non impar\u00f2 il latino, n\u00e9 fu educato per le responsabilit\u00e0 di governo, nonostante il fatto che fosse l'unico fratello del legittimo sovrano. Spesso si affidava al suo istinto e ai suoi sentimenti e aveva poca conoscenza politica, ma condivideva un grande interesse per la diplomazia e gli affari economici del paese. Durante tutta la giovinezza di Casimiro, il vescovo Zbigniew Ole\u015bnicki era il suo mentore e tutore, tuttavia, il chierico sent\u00ec una forte riluttanza nei suoi confronti.\nGranduca di Lituania.\nL'improvvisa morte di Sigismund K\u0119stutaitis lasci\u00f2 il posto vacante nel Granducato di Lituania. Il Voivoda di Trakai, Jonas Go\u0161tautas e altri magnati della Lituania, avevano sostenuto Casimiro come candidato al trono. Tuttavia molti nobili polacchi speravano che il tredicenne diventasse un vice-reggente per il re polacco in Lituania. Casimiro fu invitato dai magnati lituani in Lituania, e quando arriv\u00f2 a Vilnius nel 1440, fu proclamato Granduca di Lituania il 29 giugno 1440 dal Consiglio dei Lord, contrariamente al volere dei nobili signori polacchi. Quando arriv\u00f2 la notizia nel Regno di Polonia riguardante la proclamazione di Casimiro come Granduca, fu accolta con ostilit\u00e0, fino alle minacce militari contro la Lituania. Poich\u00e9 il giovane Granduca era minorenne il controllo supremo del Granducato era nelle mani del Consiglio, presieduto da Go\u0161tautas. A Casimiro era stata insegnata la lingua lituana e le usanze del paese da funzionari giudiziari nominati.\nDurante il regno di Casimiro, i diritti della nobilt\u00e0 lituana \u2013 duchi, magnati e boiardi (nobili minori), indipendentemente dalla loro religione ed etnia \u2013 erano messi sullo stesso piano di quelli dello szlachta polacca. Inoltre, Casimiro promise di proteggere i confini del Granducato e di non nominare persone dal Regno polacco agli uffici del Granducato. Accett\u00f2 che le decisioni su questioni riguardanti il Granducato non sarebbero state prese senza il consenso del Consiglio e inoltre concesse alla regione della Samogizia il diritto di eleggere il proprio anziano. Casimiro fu il primo sovrano della Lituania battezzato alla nascita, diventando il primo Granduca cattolico.\nRe di Polonia.\nCasimir succedette a suo fratello W\u0142adys\u0142aw III (ucciso nella battaglia di Varna nel 1444) come re di Polonia dopo un interregno triennale il 25 giugno 1447. Nel 1454 spos\u00f2 Elisabetta d'Asburgo, figlia del defunto re dei romani Alberto II d'Asburgo dalla sua defunta moglie Elisabetta di Boemia. Il matrimonio rafforz\u00f2 i legami tra la casa di Jagelloni e i sovrani dell'Ungheria-Boemia e mise Casimiro in disaccordo con il Sacro Romano Impero attraverso la rivalit\u00e0 interna degli Asburgo.\nNello stesso anno, Casimiro fu contattato dalla Confederazione prussiana per l'aiuto contro l'Ordine Teutonico, che promise, rendendo le regioni separatiste prussiane un protettorato del Regno polacco. Tuttavia, quando le citt\u00e0 si ribellarono contro l'Ordine, resistette e ne segu\u00ec la Guerra dei tredici anni (1454-1466). Casimiro e la Confederazione prussiana sconfissero l'Ordine Teutonico, entrando nella sua capitale abbandonata a Marienburg. Nella Seconda trattato di Torun (1466) garant\u00ec alla Polonia la Prussia occidentale e costrinse i cavalieri a mantenere il resto come feudo della corona polacca.\nL'unico fratello di Elisabetta, Ladislao, re di Boemia e Ungheria, mor\u00ec nel 1457, e in seguito gli interessi dinastici di Casimiro ed Elisabetta furono diretti anche verso gli ex regni di suo fratello.\nPolitiche estere.\nL'intervento della curia romana, che fino ad allora era stato ostile a Casimiro a causa della sua costante e patriottica resistenza all'aggressione papale, era dovuto alle permutazioni della politica europea. Il papa era ansioso di liberarsi del re ussita di Boemia, Giorgio di Podebrad, come primo passo verso la formazione di una lega contro il turco. Casimiro doveva essere un fattore principale in questa combinazione, e ne approfitt\u00f2 per procurarsi l'elezione di suo figlio Vladislao II come re di Boemia. Ma non si sarebbe impegnato troppo lontano, e i suoi piani ulteriori furono frustrati dalla rivalit\u00e0 di Mattia Corvino, re d'Ungheria, che arriv\u00f2 addirittura a stimolare l'Ordine Teutonico di insorgere contro Casimiro. La morte di Mattia nel 1490 fu un grande sollievo per la Polonia, e Casimiro impieg\u00f2 i due anni rimanenti del suo regno nel consolidare ulteriormente la sua posizione. Intorno al 1480 fu alleato della Grande Orda contro la Moscovia e la Crimea e perse il controllo di un certo numero di stati vassalli lituani, tra cui due importanti porti sulla costa lituana. \nPolitica interna.\nNegli politica interna Casimiro era relativamente passivo ma ansioso di preservare le prerogative della corona, in particolare il suo diritto di nominare vescovi. Nella questione dei territori in conflitto tra i suoi due stati (Volinia e Podolia) favor\u00ec la Lituania. Durante la guerra contro l'Ordine Teutonico fu costretto a concedere alla nobilt\u00e0 polacca sostanziose concessioni. La caratteristica della personalit\u00e0 di Casimiro che impression\u00f2 maggiormente i suoi contemporanei fu la sua straordinaria semplicit\u00e0 e sobriet\u00e0. Lui, uno dei pi\u00f9 grandi monarchi d'Europa, usava abitualmente abiti di Cracovia, non beveva altro che acqua e teneva il pi\u00f9 austero dei tavoli. La sua unica passione era la caccia. Tuttavia la sua liberalit\u00e0 verso i suoi ministri e servi era proverbiale, e i suoi nemici vinti lo trattavano sempre con magnifica generosit\u00e0.\nCasimir non era n\u00e9 uno splendido sovrano n\u00e9 un buon e saggio amministratore, ma un capo diffidente, cauto e sobrio di una grande famiglia che considerava la Lituania come la sua propriet\u00e0 personale, tuttavia il suo regno fu ricordato come il pi\u00f9 riuscito e il pi\u00f9 pacifico della storia della Polonia.\nCultura.\nDurante il regno di Casimiro, il progresso culturale segn\u00f2 molto il regno, con la ricostituita e ampliata Universit\u00e0 di Cracovia che gioc\u00f2 un ruolo importante. Le tendenze umanistiche trovarono un promotore a Cracovia nello studioso italiano Filippo de Buonacorsi, noto come Callimaco. Dalla penna di Jan D\u0142ugosz venne la prima grande storia reale della Polonia.\nMatrimonio e discendenza.\nIl 10 febbraio 1454 Casimiro IV spos\u00f2 Elisabetta d'Asburgo e da questo matrimonio nacquero:"}
{"id": "839368", "revid": "1356188", "url": "https://it.wikipedia.org/wiki?curid=839368", "title": "Hashomer Hatzair", "text": "Hashomer Hatzair (ebraico: \u05d4\u05e9\u05d5\u05de\u05e8 \u05d4\u05e6\u05e2\u05d9\u05e8, translitterato anche Hashomer Hatsair o HaShomer HaTzair, in italiano \"Il giovane guardiano\") \u00e8 un movimento giovanile ispirato al Sionismo socialista fondato nel 1913 in Galizia (oggi in Polonia) ed \u00e8 stato anche il nome del partito politico corrispondente che prese piede negli \"Yishuv\" prima che, nel 1948, la Palestina cessasse di essere un mandato britannico.\nOrigini.\nIl movimento nacque dalla fusione di due gruppi, \"Hashomer\" (\"Il guardiano\") un movimento scout sionista, e \"Ze'irei Zion\" (\"I giovani di Sion\"), un circolo ideologico che studiava il sionismo, il socialismo e la storia dell'ebraismo. Hashomer Hatzair \u00e8 il pi\u00f9 antico movimento giovanile sionista tuttora esistente. Inizialmente di ispirazione marxista, il movimento fu influenzato dalle idee di Ber Borochov, Gustav Wyneken e Robert Baden-Powell, ma si rifaceva anche al movimento tedesco Wandervogel. Il movimento riteneva che la liberazione della giovent\u00f9 ebrea sarebbe stato raggiunto per mezzo dell\"aliya\" (\"emigrazione\") in Palestina, dove il popolo ebraico avrebbe vissuto nei kibbutz. Dopo la I guerra mondiale il movimento si diffuse fra le comunit\u00e0 ebraiche in tutto il mondo come movimento scout.\nI primi membri del movimento si insediarono nel Mandato britannico della Palestina nel 1919. Nel 1927 i quattro kibbutz fondati dal movimento si unirono per dare vita alla federazione Kibbutz Artzi. Il movimento costitu\u00ec anche un partito con lo stesso nome che proponeva per la Palestina la soluzione dello Stato binazionale, una sola nazione con condizioni di uguaglianza fra arabi ed ebrei. Coerentemente con questa linea, nel 1942 il partito vot\u00f2 contro il programma di Biltmore.\nNel 1936, il movimento lanci\u00f2 negli \"Yishuv\" un partito politico (la Lega socialista della Palestina) concepito per rappresentare i membri e i sostenitori del movimento stesso e i kibbutz nelle organizzazioni politiche di Israele. Presto la Lega fu percepita come una sola cosa con il movimento e fu l'unico partito sionista ad accettare gli arabi come uguali, a sostenere i diritti degli arabi e a difendere la soluzione dello Stato binazionale. Negli anni trenta del XX secolo, insieme al Mapai, scelse di aderire al Centro rivoluzionario marxista internazionale piuttosto che alla pi\u00f9 nota Internazionale dei laburisti e dei socialisti.\nLa crescita e l'Olocausto.\nNel 1939 Hashomer Hatzair aveva 70.000 iscritti nel mondo. La base del movimento era nell'Europa orientale. Con l'avvento della Seconda guerra mondiale e l'Olocausto, l'attenzione del movimento si spost\u00f2 dagli insediamenti in Palestina alla resistenza anti-nazista. Mordechaj Anielewicz, leader del movimento a Varsavia, divenne capo della \"\u017bydowska Organizacja Bojowa\", l'Organizzazione ebraica di combattimento, e guid\u00f2 la rivolta del ghetto di Varsavia. Altri membri del movimento furono protagonisti della resistenza in Ungheria, Lituania e Slovacchia. In Romania i leader di Hashomer Hatzair furono arrestati e condannati a morte per attivit\u00e0 anti-fasciste.\nDopo la guerra, il movimento contribu\u00ec a organizzare l'immigrazione illegale dei rifugiati ebrei in Palestina. Alcuni componenti aderirono all'organizzazione paramilitare Haganah e nel Palmach.\nIl movimento oggi.\nOggi Hashomer Hatzair \u00e8 un movimento giovanile che opera a livello internazionale. In Europa, America latina e Australia, il movimento organizza attivit\u00e0 e campi estivi (\"machanot\") per i giovani. Le attivit\u00e0 sono relativamente ideologizzate, ma nel corso degli anni si sono adattate alle esigenze delle comunit\u00e0 moderne, profondamente differenti dal contesto in cui Hashomer Hatzair fu creato.\nIl movimento ha 7.000 membri all'estero di Israele che partecipano a campi-scuola in Polonia, Germania, Canada, Stati Uniti d'America, Messico, Venezuela, Brasile, Argentina. Uruguay, Cile, Francia, Spagna Belgio. Austria, Italia, Svizzera, Paesi Bassi, Ungheria, Bulgaria, Bielorussia, Ucraina e Australia.\nNe hanno fatto parte personaggi famosi come Arik Einstein, Tony Cliff, Ernest Mandel, Mordechaj Anielewicz, Abraham L\u00e9on, Benny Morris, Eliane Karp, Leopold Trepper, Amnon Linn, Abba Hushi, Sam Spiegel, Irv Weinstein, Man\u00e8s Sperber, Zofia Pozna\u0144ska, Jos\u00e9 Gurvich e anche Isser Harel e Menachem Begin (che hanno aderito al movimento prima di passare rispettivamente al Mapai e al movimento di destra Betar) e il rabbino di Kerem B'Yavneh Avraham Rivlin. Noam Chomsky era un simpatizzante del movimento e ha lavorato con esso, pur non avendo mai aderito.\nCon la fusione del Movimento Kibbutz Uniti e di Kibbutz Artzi, il movimento e la giovanile del MKU (Habonim Dror), un tempo rivali, hanno collaborato in molti paesi. I movimenti condividono una sede a New York.\nIsraele.\nDopo la guerra arabo-israeliana del 1948, il partito Hashomer Hatzair si fuse con altri soggetti di sinistra per dar vita al Mapam. In Israele il movimento si \u00e8 schierato tradizionalmente con il Mapam e poi col Meretz, ma non con il Meretz-Yachad, a causa dei rapporti della Kibbutz Artzi con il Partito Laburista Israeliano. Con Meretz-Yachad, al di l\u00e0 di un sostegno formale, vi \u00e8 comunque una comunanza di vedute.\nItalia.\nHashomer Hatzair ha sei \"kenim\" (sezioni, letteralmente \"nidi\"): a Roma (Yad Mordechai), Milano (Holit Andrea), Firenze (Nirim), Torino (Degani\u00e0), Bologna e Napoli . A met\u00e0 degli anni Settanta \u00e8 stato attivo anche un ken a Venezia.\nIl ken di Roma \u00e8 il pi\u00f9 grande contando fino a 150 presenze il sabato. I gruppi (kvutzot) sono organizzati per livelli di et\u00e0 e portano i nomi dei kibbutz di Israele. Vengono svolti due campeggi l'anno durante le vacanze invernali(machan\u00e8 choref) e durante quelle estive(machan\u00e8 kaits). I giovani che hanno completati gli studi ogni anno trascorrono un periodo di dieci mesi (Shnat) in Israele, per poi tornare ed aiutare il movimento giovanile dopo la loro esperienza, detti shlichonim.\nAustralia.\nIn Australia il movimento ha sede a Melbourne. Fu fondato nel 1954 in seguito ad una scissione di Habonim Dror. Per un breve periodo, negli anni sessanta del XX secolo c'\u00e8 stata una sezione (\"ken\") a Sydney, poi chiusa per mancanza di iscritti. Molti dei leader (\"bogrim\") della prima fase della sezione australiana del movimento si sono stabiliti nel Kibbutz Nirim. L'edificio di Melbourne che ospita il movimento \u00e8 noto col nome di Beit Anielewicz. Il movimento organizza campi-scuola annuali nell\"outback\" australiano.\nAttualmente il movimento conta su un centinaio di membri, che basano la loro attivit\u00e0 sul sostegno alla comunit\u00e0. I gruppi (\"kvutzot\") sono organizzati per livelli di et\u00e0 e portano i nomi dei kibbutz di Israele. I nomi attuali sono: \"Ga'ash\", \"Sasa\", \"Samar\", \"Gazit\", \"Nir-Oz\" e \"Mishmar HaEmeq\".\nI giovani che hanno completati gli studi ogni anno trascorrono un periodo di dieci mesi (\"Shnat\") in Israele.\nAustria.\nFondata negli anni dieci del XX secolo, il \"ken\" austriaco (ken \"Tel Amal\") \u00e8 il pi\u00f9 antico fuori da Israele.\nBelgio.\nHashomer Hatsa\u00efr fu fondata in Belgio nel 1920. Oggi ha circa 250 membri e organizza quattro campi-scuola all'anno, spesso in Francia e Paesi Bassi. La sezione di Liegi, divenuta troppo piccola, negli ultimi anni \u00e8 stata chiusa.\nMessico.\nIn Messico Hashomer Hatzair \u00e8 stato fondato nel 1940. La \"ken\" locale ha sede nel sobborgo di Polanco, nella parte occidentale di Citt\u00e0 del Messico.\nSudafrica.\nHashomer Hatzair \u00e8 stato attivo in Sud Africa fino agli anni ottanta del XX secolo, quando il governo lo mise al bando e arrest\u00f2 alcuni degli iscritti per l'attivismo anti-apartheid del movimento.\nUSA e Canada.\nNegli Stati Uniti e in Canada i campi estivi vengono organizzati durante le vacanze estive. I due campi estivi si tengono a Liberty, nel New York e a Perth, nell'Ontario e si chiamano entrambi \"Camp Shomria\". Le attivit\u00e0 si concentrano sulla promozione del processo di pace e del ritiro dalla striscia di Gaza e dalla Cisgiordania. Gli obiettivi dichiarati sono la creazione di un mondo equo attraverso il socialismo e l'uguaglianza.\nAnche negli Stati Uniti Hashomer Hatzair ha un programma che invia gli allievi per dieci mesi in Israele.\nHashomer Hatzair ha collaborato con Habonim Dror e altri gruppi sionisti di sinistra per formare il network Union of Progressive Zionists.\nGermania.\nDopo la seconda guerra mondiale i movimenti giovanili sionisti decisero di non mettere pi\u00f9 piede in Germania. A settembre del 2011 dopo 66 anni di chiusura viene decisa la riapertura del Ken di Berlino, ufficializzata nell'agosto 2012, con una cerimonia tenutasi nella citt\u00e0 stessa, a cui hanno partecipato alcune kwutzot (gruppi interni al movimento divisi per et\u00e0), provenienti da Europa e nord America. Il ken di Berlino \u00e8 stato ufficialmente riaperto nel settembre 2012."}
{"id": "839370", "revid": "921573", "url": "https://it.wikipedia.org/wiki?curid=839370", "title": "Selita Ebanks", "text": "Carriera.\nCresciuta a Staten Island (New York City), \u00e8 stata scoperta all'et\u00e0 di 17 anni al \"Six Flags Great Adventure\" nel New Jersey da Women Model Management.\nHa debuttato assieme alla collega e promettente modella Izabel Goulart al \"Victoria's Secret Fashion Show\" ed \u00e8 stata dal 2005 al 2008 una \"Victoria's Secret Angels\". Nel 2007 partecipa alla sfilata indossando l\"'holiday fantasy bra\", un completo intimo realizzato da Mouawad con 320 ore di lavoro, composto da 9000 pietre preziose tra cui diamanti, smeraldi, rubini e zaffiri gialli. Il completo oltre al reggiseno e agli slip comprende anche un fermaglio, un bracciale ed una giarrettiera realizzate con le stesse pietre preziose per un valore di 4.5 milioni di dollari. Nel 2007, insieme agli altri angeli, riceve una stella sulla Hollywood Walk of Fame di Los Angeles.\nHa lavorato anche per Ralph Lauren, Levi's, Abercrombie &amp; Fitch, Tommy Hilfiger e Clinique.\nSelita ammira molto la supermodella Tyra Banks che, concludendo la sua carriera, le ha simbolicamente passato le sue \"ali\" di Victoria's Secret durante l'edizione del \"Tyra Banks Show\" nel novembre 2005.\nHa interpretato il ruolo della Fenice (Phoenix) nel cortometraggio Runaway di Kanye West."}
{"id": "839374", "revid": "119778485", "url": "https://it.wikipedia.org/wiki?curid=839374", "title": "Regione di Menabe", "text": "La regione di Menabe \u00e8 una regione della provincia di Toliara, nel Madagascar occidentale.\nIl capoluogo della regione \u00e8 Morondava.\nHa una popolazione di 390.800 abitanti distribuita su una superficie di 46.121\u00a0km\u00b2.\nIl nome \"Menabe\" significa \"grande rosso\", con riferimento al colore rosso intenso del terreno.\nL'etnia predominante della regione \u00e8 quella dei Sakalava, uno dei popoli malgasci di origine bantu.\nLa regione odierna di Menabe corrisponde, per collocazione geografica e demografia, al regno di Menabe, che fu uno dei regni pi\u00f9 potenti della storia del Madagascar precoloniale.\nSuddivisione amministrativa.\nLa regione \u00e8 suddivisa in cinque distretti:"}
{"id": "839375", "revid": "599013", "url": "https://it.wikipedia.org/wiki?curid=839375", "title": "JIG", "text": ""}
{"id": "839376", "revid": "287204", "url": "https://it.wikipedia.org/wiki?curid=839376", "title": "Fredegario", "text": " \u00c8 ricordato come autore della raccolta di scritti storici che porta il suo nome.\nLa \"Cronaca di Fredegario\" (in francese, \"Chronique de Fr\u00e9d\u00e9gaire\") \u00e8 considerata la pi\u00f9 importante fonte per la storia del territorio gallico (relativamente ad Austrasia e Neustria) nell'Alto Medioevo. L'opera ripercorre la storia dei Franchi in Austrasia e contiene notizie sui popoli dei territori limitrofi (Ostrogoti e Longobardi in Italia, Vandali e Goti in Francia e in Spagna), e porta notazioni anche sul mondo bizantino. Il resoconto dei fatti cessa con l'avvento di Carlo Magno e Carlomanno I.\nLa Cronaca di Fredegario.\n\"Sotto tale nome, introdotto dallo Scaligero (Agen, 5 agosto 1540 \u2013 Leida, 21 gennaio 1609), \u00e8 conosciuta una compilazione che il codice latino 10.310 della Nazionale di Parigi conserva con il nome di Lucerio e un cronogramma letto da alcuni 678, da altri 715\" e la cui edizione pi\u00f9 recente si trova in \"Monumenta Germaniae Historica, Scriptores rerum Merovingicarum\".&lt;br&gt;Il testo riporta in successione cinque cronache: il \"Liber generationis\" di Ippolito di Roma, il \"Cronaca di San J\u00e9r\u00f4me\", il \"Cronache\" di Idazio e di Isidoro di Siviglia. Segue un compendio dei primi libri (sei su dieci) della \"Historia Francorum\" di Gregorio di Tours in latino volgare, (che inizia il resoconto con la Creazione e termina con i fatti del 584, anno dell'assassinio di Childerico I avvenuto nel mese di settembre); a margine di questi compaiono alcune altre informazioni come un elenco dei re e dei papi e alcune leggende galliche precedenti a Gregorio di Tours. Dopo questi scritti ha inizio la parte specifica della raccolta che registra i fatti, anno per anno, a partire dal 584. La prima parte si interrompe bruscamente dopo gli avvenimenti del 641 (quarto anno del regno di Clodoveo II). Successivi ai fatti del 642, sono quelli riportati dagli scritti di anonimo su istruzioni del conte Childebrando, fratellastro di Carlo Martello, e di suo figlio Nibelungo: \"Liber historiae francorum\". Le cronache riguardano gli avvenimenti che si succedettero sotto la dinastia Merovingia dei \"re fannulloni\", ed esprimono il punto di vista della Neustria. Sono annotati i fatti fino al 736, poi fino al 751, e infine gli avvenimenti sotto il governo di Pipino il Breve, figlio di Carlo Martello e padre di Carlo Magno (Pipino aveva ereditato dal padre la carica di maggiordomo di palazzo di Austrasia in cui, di fatto, esercitava il potere; divenne re solo nel 751 dopo aver deposto Childerico III l'idiota (714 \u2013 755), con l'approvazione di papa Zaccaria). Cessano nell'anno della sua morte nel 768.\nLe informazioni sulle dinastie in territorio franco, riprendono con il \"Vita et gesta Caroli Magni\" ad opera di Eginardo, biografo ufficiale di Carlo Magno.\nPiano dell'opera.\nI resoconti sono in tutto sei:"}
{"id": "839378", "revid": "6923", "url": "https://it.wikipedia.org/wiki?curid=839378", "title": "Atlantic Championship", "text": "La SCCA Pro Racing Atlantic Championship Series o pi\u00f9 semplicemente \"Atlantic Championship\" \u00e8 una formula automobilistica nordamericana, erede della tradizionale Formula Atlantic. La serie viene considerata come la pi\u00f9 importante categoria formativa per piloti di vetture a ruote scoperte del Nord America, ultimo trampolino prima dell'arrivo nei campionati maggiori come la IndyCar Series. La categoria \u00e8 organizzata dal Sports Car Club of America, dopo essere stata organizzata in passato anche dal altre organizzazioni come la Champ Car o l'IMSA.\nDal 2006, la categoria prevede l'utilizzo di telai Swift 016.a spinti da propulsori Mazda-Cosworth 2300\u00a0cm\u00b3 DOHC inline-4 con una potenza di 300 cavalli. Dalla nuova formula ci si attende la possibilit\u00e0 di ridurre i costi per una stagione a circa 500.000-600.000 $.\nSebbene le vetture siano state gommate dalla Yokohama sin dal 1991, il gommista giapponese ha inteso abbandonare la categoria. Dal 2007 \u00e8 stata sostituita dalla Cooper.\nStoria.\nLa storia della Formula Atlantic inizia con la creazione della Formula B da parte della SCCA nei primi anni sessanta, e riservata a monoposto spinte da motori con capacit\u00e0 non superiore a 1600\u00a0cm\u00b3. Si trattava inizialmente della versione americana della Formula 2 Questa categoria venne disputata negli Stati Uniti tra il 1969 e il 1972 come parte del \"SCCA Formula Continental Championship\", dopo un primo anno nel 1968, assieme alle molto pi\u00f9 potenti vetture di Formula A.\nLa Formula Atlantic nacque come classe in Inghilterra nel 1971, partendo proprio dalle regole previste per la Formula B nordamericana con motori di 1600\u00a0cm\u00b3 (principalmente Cosworth FVA, poi Cosworth BDA e BDD, oppure anche di altri costruttori come l'Alfa Romeo). Concepita da John Webb (che pi\u00f9 tardi svilupper\u00e0 anche la categoria Sports 2000), aveva come scopo quello di consentire ai giovani piloti britannici di correre con vetture con \"performance\" simili alla Formula 2, ma con costi di gestione vicini alla Formula 3.\nLa Formula Atlantic us\u00f2 perci\u00f2 telai non dissimili dalla Formula 2 o dalla Formula 3, con prestazioni intermedie fra le due categorie. Molti costruttori con esperienze in queste serie decisero di produrre delle monoposto per la Formula Atlantic come Brabham, Lotus, March, Chevron e, pi\u00f9 tardi, Ralt e Reynard. Il costruttore americano Swift import\u00f2 alcune vetture e domin\u00f2 nel Nord America.\nIl primo campionato professionistico fu quello del 1974 gestito dalla CASC in Canada (ora ASN Canada), trovando molto interesse grazie alla copertura televisiva data dalla rete nazionale CTV. L'IMSA negli Stati Uniti inizi\u00f2 a organizzare un campionato, con ampio seguito, dal 1976.\nIn quegli anni la serie riusc\u00ec ad attrarre molti piloti europei, anche con esperienza di Formula 1, particolarmente per la gara stradale di Trois Rivieres in Qu\u00e9bec. la lista dei piloti ospitati incluse James Hunt, Jean-Pierre Jarier, Riccardo Patrese, Patrick Depailler, Jacques Laffite, Didier Pironi e Vittorio Brambilla.\nNel 1977, la SCCA riconobbe il campionato USA e nel 1978 i campionati organizzati dalla CASC e dal SCCA si fusero, e tale unione continu\u00f2 sino al 1983, quando il nome divent\u00f2 \"Formula Mondial North American Cup\". Contemporaneamente una serie denominata \"Formula Pacific\" si disputava in Nuova Zelanda. La serie americana , non riuscendo a continuare i successi delle stagioni precedenti, chiuse i battenti nel 1984.\nAl suo posto, nel 1985, venne creato il campionato \"Pacific\", corso esclusivamente su circuiti della costa occidentale degli Stati Uniti. Questa rinascita port\u00f2 l'anno seguente alla creazione di un campionato anche sulla costa est denominato nuovamente \"Atlantic\". I due campionati si correranno in contemporanea fino al 1990. Dal 1990 al 2005, grazie al supporto dello sponsor, le due serie USA saranno riunite in un unico campionato nordamericano. La serie, sponsorizzata dalla Toyota, utilizzer\u00e0 vetture costruite proprio dal costruttore nipponico. Spinte sempre da un motore 1600\u00a0cm\u00b3 4A-GE, disponibile in kit fornito dalla Toyota Racing Development.\nLe stesse regole utilizzate dalla \"Pacific\" (da non confondere con lo \"US Formula Atlantic Pacific Championship\") verr\u00e0 utilizzate per gare in Australia e and Nuova Zelanda (dove la \"Formula Pacific\" divent\u00f2 la pi\u00f9 importante categoria motoristica nazionale); per alcuni anni anche il prestigioso Gran Premio di Macao segu\u00ec le regole della \"Pacific\", prima di diventare una gara di Formula 3. Anche in Sud Africa venne creato un campionato sul modello della Formula Atlantic, ma le vetture utilizzavano un meno frequente motore Mazda Wankel.\nNel 2006 la serie pass\u00f2 sotto l'organizzazione della Champ Car, poi dal 2008 con la chiusura di questa organizzazione sotto un'organizzazione privata.\nAll'inizio del 2010, sono state annunciate diverse novit\u00e0 destinate ad attrarre nuovi piloti. Uno era quello di definire la serie come una \"Road to F1,\" annunciando che \"almeno responsabile europeo del team di F1\" sarebbe presente per monitorare un test per i piloti interessati. Inoltre \u00e8 stato annunciato un premio in denaro, assegnato direttamente ai piloti, piuttosto che alle squadre.\nNonostante questi sforzi, il 3 marzo 2010, i funzionari della serie hanno annunciato che la stagione 2010 annullata.\nIl 29 dicembre 2011, Mike Rand, Bob Wright e Al Guibord Jr., hanno annunciato che il Campionato Atlantic verr\u00e0 ripreso per la stagione 2012 con un programma che si svolger\u00e0 durante tre dei weekend della Formula 1600 e Formula 2000, precisamente:\nLe auto correranno con gomme Hoosier. Il primo campione del rinato campionato \u00e8 David Grant.\nDopo un anno di pausa (2013), la serie \u00e8 ripresa nel 2014, sotto l'egida della SCCA."}
{"id": "839381", "revid": "767487", "url": "https://it.wikipedia.org/wiki?curid=839381", "title": "Le coup du berger", "text": "Le coup du berger \u00e8 un cortometraggio del 1956 diretto da Jacques Rivette.\nProdotto da Pierre Braunberger, Etienne Loineau e Claude Chabrol, grazie ad un'eredit\u00e0 della moglie di quest'ultimo, \u00e8 un cortometraggio in 35 millimetri e primo film professionale della Nouvelle Vague. Girato nell'appartamento di Chabrol, racconta la storia di una furberia mal riuscita. Il titolo del film, fa riferimento ad una mossa degli scacchi chiamata in francese \"coup du berger\" (lett. \"colpo del pastore\"), corrispondente all'italiano \"matto del barbiere\".\nLa trama \u00e8 sostanzialmente identica a quella di un episodio del film \"Accadde al commissariato\" del 1954 di Giorgio Simonelli con Nino Taranto, film che sembra non essere stato distribuito in Francia, anche se Chabrol afferm\u00f2 che la storia era conosciuta da tempo.\nTrama.\nClaire \u00e8 sposata con Jean ma ha anche un amante: Claude. Quest'ultimo le regala una pelliccia. Claire non pu\u00f2 presentarsi al marito con la pelliccia perch\u00e9 sospetterebbe qualcosa. Cos\u00ec inventa uno stratagemma per potersi portare a casa il regalo. Mette la pelliccia in una vecchia valigia e poi la consegna al deposito bagagli della stazione. Claire poi racconta al marito di aver trovato casualmente una ricevuta di consegna sul taxi che la riportava a casa e manda il marito stesso a ritirare la valigia.\nQuando il marito porta a casa la valigia, Claire vi trova s\u00ec una pelliccia, ma di coniglio. Il sospetto che il marito l'abbia sostituita diviene un fatto quando, ad una festa, vede la sorella con addosso la sua pelliccia, svelando cos\u00ec che anche il marito ha un'amante."}
{"id": "839382", "revid": "767487", "url": "https://it.wikipedia.org/wiki?curid=839382", "title": "Stoffa da campioni", "text": "Stoffa da campioni (\"The Mighty Ducks\") \u00e8 un film del 1992 diretto da Stephen Herek.\nTrama.\nGordon Bombay \u00e8 un brillante avvocato di successo di Minneapolis, ma nella sua vita c'\u00e8 un grande rimpianto: in passato era un promettente giocatore di hockey su ghiaccio e un errore durante una partita decisiva gli cost\u00f2 la carriera.\nUn giorno, dopo aver vinto una causa, viene fermato da un poliziotto mentre guida in stato di ebbrezza; il suo capo \u00e8 stanco di queste sue sciocchezze e gli impedisce di difendersi in tribunale. Viene cos\u00ec condannato a svolgere un lavoro socialmente utile: allenare la squadra di hockey del distretto 5 della citt\u00e0. Dopo un avvio difficile comincia ad appassionarsi e i ragazzi cominciano a volergli bene, in particolare Charlie Conway, che inizialmente lo detestava.\nLa squadra \u00e8 in pessime condizioni ed \u00e8 ultima in campionato, ma per avere accesso ai play-off \u00e8 sufficiente arrivare nelle prime otto posizioni su undici squadre: l'impresa non \u00e8 impossibile. Bombay trova uno sponsor e riesce a vincere le partite necessarie per arrivare ai playoff, ma a causa di alcuni problemi con il suo ex-allenatore, legati a un giovane promettente di nome Adam Banks, perde il lavoro. Gordon si concentra sui playoff ed \u00e8 deciso a vincere.\nLa squadra.\nCoach: Gordon Bombay di Minneapolis, Minnesota\nSequel.\nIl film ebbe due seguiti, diretti da registi diversi ma con lo stesso cast:\nIn seguito all'uscita del film la Disney fond\u00f2 ad Anaheim una squadra professionistica di hockey che prese il nome di Mighty Ducks of Anaheim. La societ\u00e0 rimase di propriet\u00e0 della Disney fino al 2005, quando i cofondatori decisero di comprare la parte rimanente e nel 2006 cambiarono la maglia e il nome della squadra in Anaheim Ducks, che l'anno dopo avrebbe vinto la sua prima Stanley Cup.\nNel 2021 esce su Disney+ una serie TV, seguito dei film, intitolata \"Stoffa da campioni - Cambio di gioco\"."}
{"id": "839383", "revid": "14691", "url": "https://it.wikipedia.org/wiki?curid=839383", "title": "The Show Must Go on", "text": ""}
{"id": "839395", "revid": "287204", "url": "https://it.wikipedia.org/wiki?curid=839395", "title": "Palazzo Ferro Fini", "text": "Palazzo Ferro Fini \u00e8 un palazzo di Venezia che si trova nel sestiere di San Marco, affacciato sul Canal Grande di fianco al Rio dell'Alboro. Quasi di fronte, sull'altra riva del Canal Grande, c'\u00e8 la basilica di Santa Maria della Salute. \u00c8 sede del Consiglio regionale del Veneto.\n\u00c8 formato dall'unione di due distinti edifici: \"Palazzo Flangini Fini\", pi\u00f9 largo, e \"Palazzo Manolesso Ferro\". Percorrendo il Canal Grande verso il Bacino di San Marco si trova sulla sinistra, dopo il Palazzo Pisani Gritti e prima di Palazzo Contarini Fasan.\nStoria.\nPalazzo Flangini Fini era a sua volta diviso in due edifici (uno pi\u00f9 largo dei Contarini, l'altro dei Da Ponte), prima che nel 1638 l'avvocato greco Tommaso Flangini li acquistasse entrambi, affidandone la ricostruzione a Pietro Bettinelli. Passati per lascito testamentario alla comunit\u00e0 greca di Venezia, furono acquistati nel 1662 da un altro avvocato greco, Girolamo Fini, che incaric\u00f2 Alessandro Tremignon di uniformare la facciata e di completare gli interni.\nPalazzo Manolesso Ferro, acquistato nel tardo XIV secolo dal doge Michele Morosini, pass\u00f2 verso il 1740 ai Ferro e da questi per eredit\u00e0 ai Manolesso. Negli anni '60 del XIX secolo divenne Hotel Nuova York.\nPochi decenni dopo gli Ivancich, armatori, acquistarono entrambi gli edifici unificandoli in un Grand Hotel che ebbe grande prestigio fino alla seconda guerra mondiale. Nel 1972 divenne propriet\u00e0 della Regione Veneto, che ne avvi\u00f2 i lunghi ed accurati restauri.\nDescrizione.\nPalazzo Flangini Fini presenta una facciata asimmetrica di maestosa classicit\u00e0, con polifore e monofore a tutto sesto con teste in chiave d'arco ai due piani nobili e simili portali d'acqua. Di rilievo anche i marcapiani e la linea di gronda.\nLa facciata di palazzo Manolesso Ferro, pi\u00f9 antica, combina diversi stili: l'ammezzato presenta una trifora di gusto rinascimentale; al primo piano nobile si trovano finestre gotiche con arco trilobato, mentre al secondo piano ritornano i riferimenti classici negli archi a tutto sesto.\nI restauri curati dalla Regione Veneto mirarono da un lato al recupero della originaria suddivisione degli spazi, alterata nei secoli dalle varie destinazioni d'uso (ad es. atrio al piano terra, portego al piano nobile, cortili); dall'altro lato all'adattamento del complesso alla nuova funzione di sede istituzionale.\nGli interni dell'edificio sono impreziositi da affreschi, stucchi, vetri di Murano. Il soffitto dell'ufficio del Presidente del Consiglio Regionale presenta un affresco a soggetto mitologico di Pietro Liberi."}
{"id": "839398", "revid": "33751", "url": "https://it.wikipedia.org/wiki?curid=839398", "title": "Stadio olimpico universitario", "text": "Lo stadio Olimpico universitario (sp. \"Estadio Ol\u00edmpico Universitario\") \u00e8 una struttura sportiva polifunzionale di propriet\u00e0 dell'Universit\u00e0 nazionale autonoma del Messico (UNAM). \u00c8 il secondo stadio pi\u00f9 grande del Messico dopo lo stadio Azteca, avendo una capienza di 63 186 spettatori.\nStoria.\nFu inaugurato il 20 novembre 1952 dal presidente del Messico Miguel Alem\u00e1n Vald\u00e9s. Lo stadio \u00e8 stato pi\u00f9 volte scelto per ospitare importanti manifestazioni internazionali come i Giochi della XIX Olimpiade e alcune partite del campionato mondiale di calcio 1986.\nSul lato orientale dello stadio si trova il murale di Diego Rivera denominato \"L'Universit\u00e0 la famiglia e lo sport in Messico\". In questa composizione in pietre colorate \u00e8 rappresentato lo stemma dell'universit\u00e0 con il condor e l'aquila sopra il cactus. Sotto le ali aperte Rivera colloc\u00f2 tre figure che rappresentano la famiglia: il padre e la madre mentre consegnano la colomba della pace al figlio. Agli estremi si trovano due figure gigantesche che rappresentano degli atleti, un uomo e una donna, che accendono la fiaccola olimpica. Un gigantesco serpente piumato, immagine del dio preispanico Quetzalcoatl, completa la composizione nella parte inferiore.\nOriginariamente la tribuna orientale dello Stadio era considerevolmente pi\u00f9 bassa di quella occidentale per simulare la forma di un sombrero, ma in occasione delle Olimpiadi del 1968 lo stadio venne ristrutturato e le due tribune arrivarono ad avere un'altezza uguale.\nCampionato mondiale di calcio 1986.\nHa ospitato 4 partite del torneo, tra cui uno showdown degli ottavi di finale."}
{"id": "839399", "revid": "1305772", "url": "https://it.wikipedia.org/wiki?curid=839399", "title": "JIU", "text": ""}
{"id": "839400", "revid": "53508", "url": "https://it.wikipedia.org/wiki?curid=839400", "title": "Ibn Jubayr", "text": "Studi\u00f2 scienze religiose e letteratura e divent\u00f2 funzionario nell'amministrazione del \"w\u0101l\u012b\" di Granada.\nIl viaggio.\nPer una improvvisa crisi religiosa intraprese il viaggio alla volta di Mecca, al fine di adempiervi il \"\u1e25ajj\" e part\u00ec quindi da Granada nel 1183. \nTocc\u00f2 nelle sue tappe Ceuta e da qui si diresse, passando per la Sardegna, la Sicilia e Creta, verso l'Egitto, al fine di dirigersi poi verso la Penisola Araba navigando lungo il Mar Rosso.\nIn Sicilia torn\u00f2 nel 1184, al ritorno dal suo lungo viaggio che lo aveva portato a soggiornare per 9 mesi a Mecca e, quindi, a Baghdad, Mosul e Aleppo e nell'isola soggiorn\u00f2 fino al febbraio 1185.\nNel suo resoconto di viaggio che chiam\u00f2 \"Ri\u1e25la\" (per l'appunto \"Viaggio\") descrisse l'isola, all'epoca sotto dominazione normanna, descrivendo la grande intelligenza e tolleranza del sovrano Guglielmo II il Buono che (come i suoi predecessori e i suoi successori) non si priv\u00f2 intelligentemente degli importanti apporti culturali e tecnologici garantitigli dai suoi sudditi musulmani.\nUna traduzione italiana fu garantita da Celestino Schiaparelli (1841-1919), l'unico allievo di Michele Amari, l'autore dell'insuperato capolavoro della \"Storia dei musulmani di Sicilia\".\nRi\u1e25la, il genere di letteratura di viaggio proposta da Ibn Jubayr - che effettu\u00f2 altri due lunghi viaggi nell'ecumene islamica senza che suoi scritti ci siano peraltro pervenuti - divenne tanto famoso nel mondo arabo-islamico da fungere da modello per le successive generazioni di scrittori-viaggiatori, e in particolare per Ibn Ba\u1e6d\u1e6d\u016b\u1e6da (il redattore della cui \"Ri\u1e25la\" fu per\u00f2 Ibn Juzayy), al-Maqr\u012bz\u012b o Ibn Fa\u1e0dl\u0101n."}
{"id": "839404", "revid": "1793900", "url": "https://it.wikipedia.org/wiki?curid=839404", "title": "Virgin (fiume)", "text": "Il Virgin River \u00e8 un affluente di destra del fiume Colorado, negli Stati Uniti sudoccidentali, dove attraversa gli Stati dello Utah, dell'Arizona e del Nevada.Nasce dalla confluenza dell'\"East Fork Virgin River\" e del \"North Fork Virgin River\" presso Springfield, a sud del Parco nazionale di Zion. Scorre in direzione sudovest passando a sud della citt\u00e0 di St. George, attraversa l'angolo nordoccidentale dell'Arizona ed entra in Nevada presso Mesquite. Dopo 322 km si immette nel lago Mead, a circa 60 km a est di Las Vegas."}
{"id": "839408", "revid": "1003787", "url": "https://it.wikipedia.org/wiki?curid=839408", "title": "Cane della Serra da Estrela", "text": "Il cane della Serra da Estrela \u00e8 una razza canina di origine portoghese appartenente al gruppo dei Molossoidi (2.2) del tipo cani da montagna.\nStoria.\nVivendo da tempi remoti nella Serra da Estrela (alte montagne nel nord del Portogallo), malgrado le sue oscure origini, il cane della Serra da Estrela pu\u00f2 essere considerato una della pi\u00f9 antiche razze della penisola iberica. Pu\u00f2 essere trovato dai piedi alla cima delle montagne, principalmente d'estate, quando, il pericolo di nevicate \u00e8 praticamente scomparso e i verdi pascoli sono totalmente sfruttati. Come cane da pastore e da guardia, protegge il gregge dagli animali selvatici, diffusi in queste regioni. Questo cane pu\u00f2 inoltre essere trovato in altre parti del paese, principalmente nel centro, ma tutti questi cani hanno le loro origini nelle montagne di Estrela.\nDescrizione.\nLa coda, integra e lunga, arriva fino alla punta dei garretti ed assume la forma di scimitarra. Negli esemplari a pelo lungo il pelo forma una frangia e la coda termina ad uncino. Il pelo \u00e8 forte, piuttosto grosso, ma non eccessivamente duro. Liscio e leggermente ondulato, \u00e8 molto abbondante sia nella variet\u00e0 a pelo lungo che a pelo corto. Di solito il pelo non \u00e8 uniformemente distribuito.\nCarattere.\nL'aspetto caratteriale della razza \u00e8 interessante. Questo cane avverte sempre prima di attaccare un intruso, che in seguito non avr\u00e0 scampo. Sempre vigile, silenzioso e attento. Molto deciso nel suo lavoro, nella guardia al gregge e alla mandria e nella guardia alla propriet\u00e0 a lui affidata. Nell'addestrare questa razza si ottengono eccellenti risultati perch\u00e9 dotata di grande memoria e di buona intelligenza. Ha il senso olfattivo molto sviluppato. La sua spiccata tempra gioca a favore della docilit\u00e0.\nQuesta razza fa parte di quelle elencate nella Lista delle razze canine pericolose."}
{"id": "839409", "revid": "339392", "url": "https://it.wikipedia.org/wiki?curid=839409", "title": "Cao da Serra da Estrela", "text": ""}
{"id": "839414", "revid": "339392", "url": "https://it.wikipedia.org/wiki?curid=839414", "title": "Cane della Serra di Estrela", "text": ""}
{"id": "839415", "revid": "287204", "url": "https://it.wikipedia.org/wiki?curid=839415", "title": "JKD", "text": ""}
{"id": "839419", "revid": "30610", "url": "https://it.wikipedia.org/wiki?curid=839419", "title": "Matteo da Salerno", "text": "Biografia.\nCarriera durante il regno di Guglielmo I.\nMatteo \u00e8 documentato come notaio della cancelleria normanna (\"notarius domini regis\") dal 1154 al 1160. In questo periodo era al seguito di Maione di Bari che reggeva le redini dello stato in vece del poco presente re Guglielmo I. Il suo legame con Maione, anch'egli di origini non nobili, divent\u00f2 sempre pi\u00f9 stretto e l'ammiraglio gli affid\u00f2 incarichi sempre pi\u00f9 importanti: nel 1156 Matteo partecip\u00f2 alla redazione del trattato di Benevento insieme al vescovo di Salerno Romualdo II Guarna.\nMaione, inviso alla nobilt\u00e0 normanna che lo accusava di usurpare il governo del regno, nel 1159 cadde vittima di una congiura capeggiata da Matteo Bonnel; Matteo da Salerno riusc\u00ec a sfuggire all'agguato mentre il re Guglielmo venne prima fatto prigioniero e poi reinsediato dal popolo. Il sovrano richiam\u00f2 a corte Matteo e gli affid\u00f2 l'incarico di ricompilare alcuni registri (tra cui il \"Catalogus baronum\") che erano andati distrutti durante la sommossa.\nLa stima del re per Matteo era tale che il funzionario nel 1166 compare come \"magister notarius\" ed in seguito gli fu affidato il governo dello stato insieme a Riccardo Palmer, al vescovo eletto di Siracusa ed al caid Pietro, un musulmano.\nConsigliere della regina Margherita.\nAlla morte di Guglielmo (1166), secondo le ultime volont\u00e0 di quest'ultimo, Matteo fece parte (con il gaito Pietro e con il vescovo di Siracusa Riccardo), del consiglio che affiancava la regina Margherita nella conduzione del regno, essendo il figlio Guglielmo non ancora maggiorenne. \nTuttavia la regina, diffidando dei feudatari e del consiglio, prefer\u00ec farsi circondare da alcuni suoi familiari: suo fratello, Enrico, giunse subito dalla Navarra ed ebbe il feudo di Montescaglioso; ma soprattutto suo cugino, Stefano di Perche, fu nominato cancelliere del regno, generando i risentimenti della corte ed in particolare di Matteo che aspirava a quel titolo. Alla fine i favoritismi verso i navarresi e i francesi finirono per infastidire anche la parte musulmana della corte che fino ad allora aveva goduto del favore del re grazie ai propri meriti e alle proprie capacit\u00e0. Stefano di Perche, avvertendo i pericoli di una congiura, fece arrestare molti dei funzionari della corona tra cui anche Matteo; tuttavia quest'ultimo, dal carcere, riusc\u00ec comunque ad organizzare una sommossa che costrinse Stefano di Perche a lasciare la Sicilia nel 1168.\nSi form\u00f2 quindi un nuovo gabinetto di dieci \"familiares regis\", ovvero di consiglieri, tra cui figuravano, oltre a Matteo, il navarrese Enrico di Montescaglioso (fratello della regina), Riccardo Palmer, Romualdo Guarna e Gualtiero (a volte, erroneamente detto \"Offamilio\") (precettore del giovane re) che fu eletto arcivescovo di Palermo.\nDal dicembre 1169 Matteo compare nei documenti come vicecancelliere.\nConsigliere di re Guglielmo II.\nQuando Guglielmo II di Sicilia entr\u00f2 nella maggiore et\u00e0, le personalit\u00e0 di spicco del gruppo dei \"familiares regis\" erano appunto Matteo e Gualtiero, definiti dal cronista Riccardo di San Germano \"le due pi\u00f9 solide colonne del Regno\".\nInsieme riuscirono a dare stabilit\u00e0 alla nazione e Matteo organizz\u00f2 lo stato secondo un insieme di leggi che sarebbero state le basi delle Costituzioni di Melfi di Federico II. Matteo fu, inoltre, promotore di diverse opere tra cui l'ospedale San Giovanni di Dio di Salerno (1181, forse il primo esempio di ospedale civile d'Italia) e la Magione di Palermo.\nI due consiglieri tuttavia mostravano diversit\u00e0 di vedute per ci\u00f2 che riguardava la politica estera: in particolare Matteo non vedeva di buon occhio la politica filo-imperiale di Gualtiero, che culmin\u00f2 nel matrimonio tra Costanza d'Altavilla ed Enrico VI.\nInfatti Matteo era cresciuto nella multietnica corte normanna, a differenza di Gualtiero, e capiva i pericoli di un potente alleato che non avrebbe inteso i delicati equilibri dello stato siciliano. Per queste sue posizioni Matteo fu sempre malvisto e screditato dai cronisti filo-svevi: Pietro da Eboli, nel suo \"Liber ad honorem Augusti\", arriver\u00e0 ad accusarlo di bigamia e di stregoneria.\nCancelliere di Tancredi.\nAlla morte di Guglielmo II senza eredi il Regno precipit\u00f2 nel caos a causa della guerra tra i pretendenti al trono: ovviamente Matteo, anche se gi\u00e0 anziano e malato di gotta, si schier\u00f2 con Tancredi di Lecce. In particolare la propaganda di Matteo contro Ruggero di Andria danneggi\u00f2 quest'ultimo e assicur\u00f2 a Tancredi la corona. Inoltre furono le esortazioni di Matteo che portarono il papa Clemente III a sostenere la causa del principe normanno contro l'imperatore Enrico VI. Per questi motivi Tancredi elesse Matteo a cancelliere, il primo dopo la cacciata di Stefano di Perche nel 1168.\nLa salute di Matteo continu\u00f2 a peggiorare e la morte lo colse nel 1193. Egli lasci\u00f2 due figli, Riccardo e Niccol\u00f2, che ebbero una certa influenza nella vita del regno e continuarono la politica anti-sveva del padre.\nNote a margine sulla famiglia.\nLa madre Marotta \u00e8 morta nel 1173; il padre Nicola \u00e8 morto il 6 agosto, ma non conosciamo l'anno. Il fratello Costantino era abate della Santissima Trinit\u00e0 di Venosa; il fratello Giovanni, vescovo di Catania e il fratello Ruggero \"magister iudex\" a Sorrento. La prima moglie Sica \u00e8 morta prima del 1171, la seconda moglie Giuditta il 25 giugno 1180. Il figlio Niccol\u00f2 (Nicola) fu arcivescovo di Salerno dal 1182 al 1221."}
{"id": "839421", "revid": "45927", "url": "https://it.wikipedia.org/wiki?curid=839421", "title": "Tecnica delphi", "text": ""}
{"id": "839423", "revid": "798702", "url": "https://it.wikipedia.org/wiki?curid=839423", "title": "Ragazzi perduti", "text": "Ragazzi perduti (\"The Lost Boys\") \u00e8 un film del 1987 diretto da Joel Schumacher.\nIl titolo \u00e8 un riferimento a \"Peter Pan\" di J. M. Barrie.\nTrama.\nNella piccola citt\u00e0 Californiana di Santa Carla, i fratelli Emerson sono i nuovi arrivati, trasferitisi nella casa del nonno. Lucy, la madre, ha recentemente divorziato dal loro padre, ed \u00e8 ora in cerca di tranquillit\u00e0 e di un uomo che la possa consolare: trova cos\u00ec Max, il gestore di una videoteca sulla spiaggia, il quale la invita a cena. Durante la loro prima sera di permanenza, i fratelli Emerson vanno alla spiaggia, dove Michael, il pi\u00f9 grande, incontra Stella, una ragazza della quale si innamora. Sammy, invece, il pi\u00f9 piccolo, entra in una fumetteria e incontra i fratelli Ranocchi: i due gli rivelano che Santa Carla \u00e8 una citt\u00e0 macchiata continuamente di omicidi, dovuti alla forte presenza di vampiri. Per questo, i due fratelli lo dissuadono dal comprare fumetti come \"Superman\" o \"Batman\" e lo convincono ad acquistare un \"Vampiri: come combatterli\", che definiscono un manuale di sopravvivenza.\nIntanto, Michael scopre che Stella fa parte di una banda di motociclisti, visti con timore dagli abitanti della citt\u00e0. Noncurante, torna a casa insieme a Sam.\nLa sera dopo Sam torna alla fumetteria, dove acquista il fumetto consigliatogli dai fratelli. Nel frattempo, Michael, determinato a stare con Stella per quella notte, si unisce alla banda di motociclisti, capeggiata da David. I ragazzi lo incitano a prender parte a una gara il cui premio sar\u00e0 Stella. Michael accetta, sino a quando non scopre che la banda di ragazzi tende a fare cose fuori del comune, e che non avrebbe esitato a ucciderlo pur di farlo perdere. Nonostante ci\u00f2, i ragazzi lo accolgono nel loro nascondiglio, una caverna sotto il livello del mare, dove gli fanno bere del sangue e lo iniziano al vampirismo. Michael si sente confuso: pensa di avere delle allucinazioni quando vede che la banda di ragazzi si getta dalle rotaie della ferrovia verso il vuoto e riesce a sopravvivere.\nComprende di non avere a che fare con persone normali, ma si lascia trasportare dal gruppo di famelici vampiri. Si sveglia il giorno dopo a casa, stanco, assonnato e disturbato dalla luce del sole. Sam, che ha letto il fumetto dei Ranocchi, inizia a notare qualcosa di strano nel fratello. Contatta i suoi amici, che comprendono che la trasformazione stia per avvenire: si dovranno affrettare a ucciderlo o a eliminare il capo-vampiro. Il problema principale, per\u00f2, \u00e8 individuarlo.\nInizialmente i tre ragazzi sospettano che il vampiro sia Max, e cos\u00ec organizzano una cena per tentare di smascherarlo, ma senza successo.\nCos\u00ec si recano al nascondiglio dei motociclisti per tentare di ucciderli inseguiti da Michael che ne approfitta per salvare Stella.\nDopo aver ucciso uno di loro, Sam e Michael tornano a casa loro insieme a Stella e ai fratelli Ranocchi, e si preparano ad accogliere i vampiri costruendo dei lancia paletti o riempiendo la vasca da bagno di acqua benedetta e di aglio.\nDurante lo scontro Michael diventa un vampiro e si scontra con David in un duello alla pari, mentre Sam, Stella e i fratelli Ranocchi distruggono il resto della banda.\nDopo aver ucciso David, Michael rimane comunque un vampiro e quindi si rende conto che non era lui il capo vampiro; in quel momento arrivano Lucy e Max che si stupiscono nel trovare la casa semi-distrutta e l'uomo si trasforma in un vampiro. Max spiega a tutti che era riuscito a superare le prove anti-vampiro dei fratelli poich\u00e9 era stato invitato a casa loro, e che il suo piano \u00e8 quello di vampirizzare Lucy e i figli in modo da creare una grande famiglia di vampiri.\nPrima di poter mordere Lucy, per\u00f2, il nonno irrompe nella casa a bordo del furgone e Max viene infilzato dal palo di una staccionata, il che lo uccide. Con la morte del capo vampiro, Michael, Stella e Laddie tornano normali.\nDistribuzione.\nIl film \u00e8 uscito il 27 luglio 1987 in America e il 19 febbraio del 1988 in Italia, ottenendo un grande successo in tutto il mondo e incassando 32 milioni di dollari (5 milioni e 200 solo nel primo weekend) a fronte di un budget di 8 milioni e 5.\nSequel.\nIl film ha avuto due sequel usciti entrambi direct-to-video. Il primo, uscito nel 2008, \u00e8 intitolato ' e diretto da P.J. Pesce; il secondo, uscito nel 2010, \u00e8 intitolato ' e diretto da Dario Piana.\nRemake.\nIl film ha avuto un remake sotto forma di cortometraggio realizzato per celebrare il 30\u00ba anniversario del film. Il suo titolo \u00e8 \"\", \u00e8 uscito nel 2018 ed \u00e8 stato diretto da Randy Memoli. Nel 2021 \u00e8 stato annunciato un secondo remake, questa volta un lungometraggio ambientato nel terzo millennio, in produzione da parte della Warner Bros."}
{"id": "839426", "revid": "2194936", "url": "https://it.wikipedia.org/wiki?curid=839426", "title": "Consiglio regionale del Veneto", "text": "Il Consiglio regionale del Veneto ha sede a palazzo Ferro Fini, situato lungo il Canal Grande a Venezia.\nPresidente dalla X legislatura \u00e8 Roberto Ciambetti, esponente della Lega eletto nella Lista Zaia Presidente nella Provincia di Vicenza, eletto il 26 giugno 2015 e riconfermato nell'XI legislatura il 15 ottobre 2020.\nComposizione del Consiglio nell'XI legislatura.\nDopo le elezioni regionali del 20-21 settembre 2020, il Consiglio regionale risulta cos\u00ec composto:\nComposizione del Consiglio nella X legislatura.\nDopo le elezioni regionali del 2015, la composizione del Consiglio regionale \u00e8 la seguente:"}
{"id": "839427", "revid": "1005847", "url": "https://it.wikipedia.org/wiki?curid=839427", "title": "Elezioni presidenziali negli Stati Uniti d'America del 1892", "text": "Le elezioni presidenziali statunitensi del 1892 si svolsero l'8 novembre.\nGrover Cleveland torn\u00f2 da New York per sfidare il presidente uscente Benjamin Harrison, e battendolo divenne il solo candidato eletto per due mandati non consecutivi. Cleveland, che aveva gi\u00e0 vinto in termini di voto popolare contro Harrison nel 1888, si aggiudic\u00f2 anche il voto elettorale nella rivincita. Divenne anche il primo democratico proposto come candidato tre volte consecutive, eguagliato e poi superato da Franklin Delano Roosevelt rispettivamente nelle elezioni del 1940 e del 1944. Solo William Jennings Bryan, gi\u00e0 candidato nel 1896 e 1900, fu designato una terza volta, ma nel 1908, sicch\u00e9 le candidature non furono consecutive.\nAlle elezioni parteciparono 44 stati, dopo che nel biennio 1889-1890 altri sei avevano aderito all'Unione: Dakota del Nord, Dakota del Sud, Idaho, Montana, Washington e Wyoming.\nCandidature.\nPartito repubblicano.\nConcorrenti repubblicani alla candidatura presidenziale:\nGalleria d'immagini.\nHarrison riottenne facilmente la \"nomination\" alla presidenza per i repubblicani a Minneapolis, ma non fu scelto all'unanimit\u00e0. Ottenne invece 536 voti delegati, sufficienti per assicurarsi la designazione, contro i 183 di Blaine e i 182 di McKinley. L'editore del \"New York Tribune\" Whitelaw Reid fu scelto all'unanimit\u00e0 per sostituire il vicepresidente Levi Morton nella composizione del listino presidenziale.\nPartito democratico.\nConcorrenti democratici alla candidatura presidenziale:\nAltre candidature.\nAltri tre partiti schierarono candidati in queste elezioni. Il partito proibizionista design\u00f2 John Bidwell per la carica di presidente e James Cranfill per quella di vicepresidente. Due partiti tentarono per la prima volta di conquistare la Casa Bianca: il Partito Populista, che schier\u00f2 James Weaver e James Field, e il Partito Socialista Americano del Lavoro, che scelse Simon Wing e Charles Matchett.\nElezioni generali.\nCampagna elettorale.\nCome gi\u00e0 nel 1888, la questione dei dazi marc\u00f2 la differenza strategica tra i democratici, liberisti, e i repubblicani, protezionisti. Un altro argomento chiave fu per\u00f2 anche la parit\u00e0 aurea, con i populisti che spingevano per un'inflazione pi\u00f9 alta, da raggiungere grazie all'incremento del conio di monete d'argento, che avrebbe favorito gli agricoltori indebitati del sud e dell'ovest. La stretta ortodossia monetaria di Cleveland, fautore di un dollaro forte, gli garant\u00ec invece l'appoggio del mondo della finanza e degli affari all'est. Un'altra questione sul tavolo fu il lavoro, specie dopo che un grande sciopero alle acciaierie Carnegie culmin\u00f2 in scontri tra i picchetti degli operai e le guardie armate della propriet\u00e0, suscitando l'opposizione dei lavoratori all'amministrazione repubblicana.\nAlla fine, i populisti conquistarono diversi stati dell'ovest, mentre il sud rimase in mano ai democratici, che vinsero anche nel nord-est industriale, consentendo a Cleveland una solida vittoria e al partito la maggioranza in entrambi i rami del parlamento."}
{"id": "839429", "revid": "1543377", "url": "https://it.wikipedia.org/wiki?curid=839429", "title": "Chivalry and Sorcery", "text": "Chivalry and Sorcery \u00e8 un gioco di ruolo fantasy pubblicato per la prima volta nel 1977 dalla Fantasy Games Unlimited. Il suo approccio al fantasy si distingue per essere solidamente ancorato al Medioevo storico, incluso il sistema magico liberamente basato sulle credenze dell'epoca. La terza edizione venne pubblicata dalla Highlander Games. La sua ultima incarnazione, \"Chivalry and Sorcery: The Rebirth\", \u00e8 pubblicata dalla Brittannia Game Designs. \"Chivalry &amp; Sorcery\" venne creato originariamente da Edward E. Simbalist e Wilf K. Backhaus.\nAmbientazione.\nL'Ambientazione ufficiale \u00e8 il mondo di Tannoh, che comunque non viene dettagliato in modo approfondito in alcun supplemento, dato che il sistema incoraggia i master a usare una propria ambientazione personalizzata. In ogni caso \"Chivalry and Sorcery\" \u00e8 pensato per funzionare in un mondo a basso tasso di magia, simile alla reale Europa medievale. Enfatizza il ruolo della nobilt\u00e0 e del rango familiare, relegando il sovrannaturale a ruoli arcani e mitici.\nStoria.\nLa prima incarnazione di \"Chivalry and Sorcery\" fu una versione avanzata di \"Dungeons &amp; Dragons\" chiamata \"Chevalier\" focalizzata su un'ambientazione \"low fantasy\" realistica medievale, autopubblicata da Ed Simbalist e Wilf Backhaus. Il manuale, dalla copertina arancio e una rilegatura anelli, venne rifiutato da Gary Gygax dopo un incontro con gli autori alla Gen Con 1976. Comunque Scott Bizar della Fantasy Games Unlimited, acquist\u00f2 il libro immediatamente.\nNel 1977 venne pubblicata la prima edizione. Nel corso dell'anno il libro venne significativamente riscritto, convertendosi tra l'altro a un sistema di gioco proprietario. Inoltre Scott Bizar richiese di cambiare il nome in \"Chivalry &amp; Sorcery\", poich\u00e9 riteneva che pochi sapessero cos'era uno \"Chevalier\".\nNel 1983 venne pubblicata la seconda edizione (principalmente un aggiornamento dell'originale), sempre dalla Fantasy Games Unlimited.\nNel 1996 venne pubblicata la terza edizione, stavolta da parte della Highlander Games. Pur mantenendo l'atmosfera low fantasy realistica che permea il sistema, la terza edizione devi\u00f2 molto dal regolamento precedente. Invece di un complesso sistema di avanzamento di livelli e abilit\u00e0 tutto venne unificato in una meccanica chiamata \"Skillscape\", basata su un sistema percentuale. Il successo o fallimento veniva determinato dal lancio di un d100, accompagnato da lancio di un d10 detto \"dado critico\". Il d100 determina il successo o il fallimento, mentre il dado critico determina il grado di successo o quello di fallimento. Questa meccanica venne applicata a praticamente ogni elemento del gioco, rendendolo significativamente pi\u00f9 giocabile. Oltre a Simbalist e Bakhaus, anche GW Thompson della Highlander Games viene indicato tra i contributori primari di questa edizione.\nNel 1999 venne pubblicato \"Chivalry &amp; Sorcery Light\", una versione semplificata e ridotta all'osso della terza edizione, disponibile a un costo inferiore.\nNel 2000 venne pubblicata dalla Brittania Game Designs l'edizione pi\u00f9 recente del gioco: \"Chivalry &amp; Sorcery: The Rebirth\", che migliora e modifica alcune delle regole della terza edizione e reintroduce alcune delle regole della prima e seconda edizione omesse nella terza edizione (adattate al sistema Skillscape).\nIn seguito venne pubblicato anche \"Chivalry &amp; Sorcery Essence\", un sistema di poche pagine non correlato a quello standard del gioco, ma che ne voleva mantenere lo spirito."}
{"id": "839434", "revid": "131358", "url": "https://it.wikipedia.org/wiki?curid=839434", "title": "Supercoppa d'Inghilterra", "text": ""}
{"id": "839441", "revid": "26632", "url": "https://it.wikipedia.org/wiki?curid=839441", "title": "NYPD", "text": ""}
{"id": "839448", "revid": "2180477", "url": "https://it.wikipedia.org/wiki?curid=839448", "title": "Ichthyophis glutinosus", "text": "L'ittiofide glutinoso (\"Ichthyophis glutinosus\" ()) \u00e8 un anfibio dell'ordine degli Apoda (Gimnofioni), endemica dello Sri Lanka.\nDescrizione.\nI gimnofioni sono tutti caratterizzati da un corpo cilindrico, privo di arti, segmentato come quello degli anellidi o dei serpenti, ma privo di squame (da cui l'etimologia del nome dal greco antico che significa \"pesce-serpente\").\"Ichthyophis glutinosus\" pu\u00f2 raggiungere la taglia di 50\u00a0cm, ma ha usualmente dimensioni pi\u00f9 ridotte (dai 10 ai 20\u00a0cm). Presenta un corpo di colore bruno cupo o nero azzurrognolo con una larga banda longitudinale di colore giallo vivido. L'apparato visivo ha una capacit\u00e0 molto ridotta, come tutti gli apodi, a causa delle abitudini di vita che lo vedono un animale tendenzialmente notturno che si ripara durante il giorno sotto il fango o il terriccio.\nBiologia.\n\u00c8 oviparo e si interra nel fango per deporre le uova che poi avvolge fra le spire. Si nutre prevalentemente di insetti, ma anche vertebrati (lucertole e piccoli roditori).\nDistribuzione e habitat.\nSi tratta di una specie presente nello Sri Lanka, in ambiente di foresta tropicale, prevalentemente in corrispondenza a zone umide (corsi d'acqua, zone palustri), da 50 a 1.355\u00a0m di altitudine. Le segnalazioni di una sua presenza in India non hanno ricevuto conferme."}
{"id": "839449", "revid": "729019", "url": "https://it.wikipedia.org/wiki?curid=839449", "title": "Strada statale 591 Cremasca", "text": "L'ex strada statale 591 Cremasca (SS 591), ora strada provinciale ex strada statale 591 Cremasca (SP ex SS 591) in provincia di Bergamo e in provincia di Lodi, strada provinciale Cremonese ex strada statale 591 Cremasca (SP CR ex SS 591) in provincia di Cremona, era una strada statale italiana che si sviluppava per intero in Lombardia con tracciato verticale nord-sud; attualmente per tutta la sua estensione \u00e8 stata riclassificata come strada provinciale.\nStoria.\nL'attuale strada potrebbe coincidere in parte con un tracciato di origine romana che partendo da Bergomum raggiungeva la Strada Regina, una delle vie di collegamento tra Mediolanum e Cremona.\nNe sono indizi i rettifili tra Bergamo e Bariano nonch\u00e9 alcuni rinvenimenti archeologici, mentre il centro di Urgnano ne \u00e8 escluso in quanto di origine medievale.\nOltre Bariano le curve sono poco compatibili con i tracciati delle strade romane, mentre \u00e8 noto che in questa parte della pianura bergamasca fosse particolarmente attivo \"Forum Novum\", ossia Fornovo San Giovanni: \u00e8 probabile, quindi, che l'antica via di comunicazione seguisse un'ipotetica linea Bariano-Fornovo-Mozzanica.\nTra Mozzanica e Crema la strada attuale procede per rettifili secondo un andamento a linee spezzate, forse in conseguenza delle deviazioni dovute alle alluvioni del fiume Serio in epoca storica.\nFra Crema e l'Adda gli storici non sono concordi sul tracciato seguito dall'antica arteria: taluni la identificano con l'attuale strada che seguirebbe il 18\u00b0 cardine della pertica bergomense; l'incrocio quindi con la Strada Regina doveva avvenire presso Montodine. Ma avendo l'ex SS591 un andamento fortemente irregolare, altri prediligono l'ipotesi che la strada antica proseguisse in fregio all'antica valle del Serio (odierno Serio Morto), quindi transitando per Ripalta Vecchia, il santuario della Beata Vergine del Marzale e Ripalta Arpina e incrociando la strada Mediolanum-Cremona oltre quest'ultimo abitato proseguendo oltre verso Vinzasca di cui \u00e8 nota l'esistenza di un porto sul fiume Adda a partire dall'XI secolo.\nGi\u00e0 contemplata nel piano generale delle strade aventi i requisiti di statale del 1959, \u00e8 solo con il decreto del Ministro dei lavori pubblici dell'8 maggio 1969 che viene elevata a rango di statale con i seguenti capisaldi di itinerario: \"Innesto strada statale n. 42 in Bergamo - Crema - Codogno - Innesto strada statale n. 9 a Fombio presso Piacenza\" con un'estesa di 66,000\u00a0km.\nCol decreto del Ministro dei lavori pubblici dell'22 agosto 1989 il tratto terminale compreso tra l'innesto con la strada statale 234 Codognese e l'innesto con la strada statale 9 Via Emilia passando per Codogno viene declassato a provinciale, modificando il caposaldo terminale in \"Innesto strada statale n. 234 a Codogno\" e riducendo l'estesa a 62,560\u00a0km\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Bergamo, della Provincia di Cremona e della Provincia di Lodi per le tratte territorialmente competenti.\nIl ponte sull'Adda.\nLa disastrosa alluvione del novembre 1994 caus\u00f2 il crollo del ponte metallico sul fiume Adda tra Ripalta Arpina (frazione Boccaserio) e Castiglione d'Adda.\nPer oltre quindici anni l'attraversamento del fiume \u00e8 stato possibile solo grazie a un ponte Bailey realizzato dal genio militare nell'agosto dell'anno successivo il crollo della struttura preesistente, su cui vigeva il senso unico alternato e il divieto di transito per i mezzi pesanti.\nIl nuovo ponte strallato, di caratteristiche moderne e dalla struttura imponente (i due piloni di sostegno sono alti 70 metri, e rendono il manufatto uno dei pi\u00f9 alti finora realizzati in Italia), \u00e8 stato ufficialmente inaugurato il 14 dicembre 2009.\nLa lunga attesa, considerata deplorevole dagli amministratori locali e dai vertici regionali, ha avuto tra le sue cause il fallimento dell'impresa che inizialmente ne eseguiva i lavori. Problemi legati alla mancanza di fondi (lo stanziamento, pari a 19 milioni di euro, \u00e8 avvenuto solo il 9 novembre 2006 da parte dell'allora Ministro delle infrastrutture, Antonio Di Pietro) e sul mancato rispetto delle procedure di assegnazione degli appalti, da parte dell'ANAS (ente gestore della strada sino al 2001, ma che ha mantenuto la propriet\u00e0 del ponte sino al suo completamento) hanno posticipato la ripresa dei lavori.\nProgetti di ammodernamento.\nLa strada \u00e8 stata e sar\u00e0 interessata da una serie di interventi al fine di migliorarne la viabilit\u00e0 e la scorrevolezza.\nIn provincia di Bergamo.\nLa SS 591 bis \u00e8 un'arteria che corre parallela alla vecchia statale, anche se in alcuni tratti di alcuni chilometri pi\u00f9 a est. Il primo tratto, aperto nel 2001, si distacca dall'Asse Interurbano del capoluogo, evitando cos\u00ec l'attraversamento di Zanica e Azzano San Paolo; costituisce inoltre un'importante via di accesso all'aeroporto di Orio al Serio. Per supportare la grande mole di traffico, fino all'uscita per Orio Center, la strada presenta le caratteristiche di strada extraurbana principale, su cui vige per\u00f2 il limite di 80\u00a0km/h. Dopo l'uscita la strada si restringe a due corsie, senza New Jersey.\nIn provincia di Cremona.\nVariante.\nLa Provincia di Cremona tra il 2004 ed il 2007 ha costruito una variante della strada, tra Offanengo e Ricengo (frazione Bottaiano): collega l'ex strada statale 235 di Orzinuovi con la cosiddetta strada provinciale della Melotta (Casaletto di Sopra). \u00c8 lunga 4,7\u00a0km ed \u00e8 costata 13 milioni di euro. In tal modo i mezzi in transito sulla ex statale 591 possono evitare l'attraversamento dell'abitato di Crema.\nCon l'apertura della variante \u00e8 stato declassato a strada comunale il tratto compreso tra Crema e Pianengo.\nPur non essendo direttamente interessata sotto il punto di vista territoriale dal tracciato dell'autostrada A35, la Provincia di Cremona ha sottoscritto nel 2007 l'accordo di programma per la realizzazione dell'infrastruttura e ottenendo, quale, opera complementare, il prolungamento di poco pi\u00f9 di 11\u00a0km della variante della SP ex SS591 da Bottaiano a Fara Olivana con Sola, a pochi metri dal casello della BreBeMi. I lavori sono stati realizzati a cura del Consorzio BBM (dapprima subappaltando i lavori, quindi in via diretta), sono durati due anni e sono costati 24,5 milioni di euro; \u00e8 stata inaugurata e aperta al traffico l'11 giugno 2015. Nel mese successivo la nuova arteria \u00e8 stata acquisita al patrimonio provinciale.\nTangenziale sud di Montodine.\nNel 2011 \u00e8 stata inaugurata la tangenziale sud di Montodine, che collega il tracciato storico dell'ex statale con la strada provinciale 14 Montodine-Castelleone senza transitare attraverso l'abitato. Lunga 3\u00a0km, \u00e8 costata poco pi\u00f9 di 2 milioni di euro. Questa arteria dovrebbe in futuro proseguire ed innestarsi sulla ex strada statale 415 Paullese. Il tratto della strada provinciale 14 tra la rotonda di innesto della tangenziale e l'abitato di Montodine \u00e8 stato declassato\nStrada statale 591 bis Cremasca.\nL\u2019ex strada provinciale ex SS 591 bis Cremasca (SP ex SS 591), ora strada statale 591 bis Cremasca (SS 591 bis) \u00e8 una strada statale italiana inserita all'interno del sistema tangenziale di Bergamo.\nSi tratta di un tratto di strada inserito nel pi\u00f9 ampio progetto di collegamento veloce tra il capoluogo lombardo e la parte meridionale della provincia nei pressi di Romano di Lombardia.\nIl tratto attualmente classificato corrisponde alla cosiddetta \"variante di Zanica\", inaugurata il 23 luglio 2002: naturale proseguimento del tratto gi\u00e0 esistente di collegamento tra Bergamo e l'aeroporto di Orio al Serio, parte dallo svincolo sulla SP 115 nel comune di Grassobbio per terminare sulla strada statale 42 del Tonale e della Mendola, nel tratto in cui essa assurge alla funzione di \"tangenziale sud di Bergamo\".\nLa progressiva chilometrica ha inizio al km 2,200 e termina al km 5,000, proprio a testimoniare la continuit\u00e0 con il tratto gi\u00e0 esistente che per\u00f2 \u00e8 di competenza provinciale.\nL'attuale classificazione risale invece al 2014."}
{"id": "839452", "revid": "1980365", "url": "https://it.wikipedia.org/wiki?curid=839452", "title": "Pierre Fran\u00e7ois Charles Augereau", "text": " Di umili origini e con un turbolento passato nei ranghi dell'esercito, divenne generale durante la Rivoluzione francese. \nAcceso militante della fazione rivoluzionaria giacobina, rude e violento, si distinse durante la prima campagna d'Italia e divenne uno dei principali luogotenenti del generale Bonaparte. Nonostante la sua opposizione al colpo di Stato del 18 brumaio venne elevato da Bonaparte a maresciallo dell'Impero e duca di Castiglione per i suoi meriti come generale e partecip\u00f2 a gran parte delle guerre napoleoniche continuando a mostrare risolutezza, energia e capacit\u00e0 militari.\nAvido di ricchezze e titoli, ambizioso e spregiudicato, nella fase finale del periodo napoleonico si dimostr\u00f2 opportunista e abbandon\u00f2 Napoleone aderendo alla restaurazione borbonica. L'imperatore, pur lodandone l'energia, il valore e il coraggio in azione dimostrati soprattutto nel periodo iniziale della sua carriera, critic\u00f2 aspramente a Sant'Elena il maresciallo per la sua defezione nel 1814.\nBiografia.\nNacque in Rue Mouffetard, nel popolare Faubourg Saint-Marceau da famiglia di modestissima cultura e di scarse risorse economiche: la madre gestiva una bancarella di frutta ed il padre faceva il domestico.\nIl giovane Augereau non ebbe quindi una educazione colta e completa. Alto, magro, piacente e forte, da ragazzo era amante di tutte le attivit\u00e0 fisiche un po' violente, ivi compresa la scherma, e talvolta le scazzottature in piazza. Nel 1774, ad appena diciassette anni, si arruol\u00f2 nell'esercito francese nel reggimento di fanteria Clare (accozzaglia di Bretoni, Belgi, Irlandesi e altri elementi raccogliticci).\nPass\u00f2 l'anno dopo in un reggimento di dragoni, ma nel 1777, dopo aver ucciso con un colpo di sciabola un giovane ufficiale che l'aveva insultato, disert\u00f2 e lasci\u00f2 la Francia. Nei successivi tredici anni divenne uno dei tanti soldati di ventura che vagabondavano da un capo all'altro d'Europa seguendo il rombo del cannone. And\u00f2 in Russia, dove si arruol\u00f2 nell'esercito e combatt\u00e9 contro i Turchi. Disert\u00f2 e si arruol\u00f2 nel celebre reggimento di fanteria prussiano comandato dal principe Heinrich. Disertato anche questo esercito, scapp\u00f2 a Dresda dove sbarc\u00f2 il lunario facendo il maestro di scherma e di danza.\nNel 1781, per celebrare la nascita del nuovo delfino di Francia, il primogenito di Luigi XVI, fu proclamata un'amnistia per tutti i disertori francesi. Cos\u00ec Augereau torn\u00f2 a Parigi e, nel 1784, pot\u00e9 arruolarsi nel reggimento di cavalleria \"Royal Bourgogne\". L'anno successivo pass\u00f2 ai \"Carabiniers de Monsieur\".Lasciato l'esercito francese nel 1787 si rec\u00f2 a Napoli ove si arruol\u00f2 nell'esercito napoletano. A Napoli incontr\u00f2 Gabrielle Grach, di cui si innamor\u00f2 perdutamente. Ma il padre di lei rifiutava il matrimonio, cos\u00ec i due fuggirono a Lisbona.\nNel 1790, allo scoppio della Rivoluzione francese, il governo portoghese assunse un atteggiamento sospettoso e diffidente verso tutti i sudditi francesi non residenti. Venne rinchiuso per diversi mesi in prigione fino a quando, su pressione di Gabrielle, il capitano di una nave francese riusc\u00ec a farlo scarcerare.\nLe campagne della Rivoluzione.\nTornato a Parigi, feroce giacobino, si arruol\u00f2 nella Guardia nazionale e ne divenne sergente. Privo di istruzione (parl\u00f2 per tutta la vita il \"gamin\", gergo della Parigi popolana), audace, era posseduto dall'ambizione sfrenata di avanzare nella carriera. Aveva un particolare intuito tattico in battaglia nel capire ove pi\u00f9 efficace sarebbe stato l'attacco. Eletto capitano e poi tenente colonnello, partecip\u00f2 come aiutante di campo del generale Rossignol alla repressione della rivolta vandeana in Bretagna e quindi fu trasferito all'armata dei Pirenei ove fu promosso generale di divisione il 23 dicembre 1793. La sua divisione (6.200 effettivi) fu trasferita all'inizio del 1796 all'armata d'Italia, comandata dal giovane generale Napoleone Bonaparte. Si distinse subito (12 aprile) nella battaglia di Montenotte contro gli austriaci del generale D'Argenteau, il giorno successivo usc\u00ec vittorioso da uno scontro con il nemico a Millesimo e quindi pose l'assedio al castello di Cosseria ove si era asserragliato il generale Provera: dopo numerosi, infruttuosi assalti anche Cosseria fu conquistata dal generale francese. Il 25 occup\u00f2 la citt\u00e0 di Alba, dove fu instaurata una repubblica. Cinque giorni dopo Vittorio Amedeo III di Savoia approvava l'armistizio di Cherasco.Si distinse pochi giorni dopo nella battaglia del ponte di Lodi (10 maggio 1796). Posto l'assedio alla citt\u00e0 di Mantova con il collega S\u00e9rurier, ne fu distolto da Napoleone e con lui ed il collega Vaubois partecip\u00f2 alla brevissima campagna contro lo Stato Pontificio. Prese parte all'assalto contro il Forte Urbano, nei pressi di Bologna (23 giugno) ed occup\u00f2 la citt\u00e0. Con la caduta di questa e delle altre citt\u00e0 emiliane e toscane, Pio VI chiese l'armistizio. Sedata una rivolta in Romagna (il cosiddetto sacco di Lugo), Augereau rientr\u00f2 a combattere contro l'armata austriaca.Il 3 agosto sconfisse la colonna austriaca del generale Liptay, conquistando la roccaforte di Castiglione delle Stiviere, nell'ambito della Battaglia di Lonato. Due giorni dopo diede un contributo rilevante alla sconfitta del generale austriaco Wurmser presso Castiglione. Partecip\u00f2 quindi alla battaglia del ponte di Arcole. Qui il 16 novembre fu il primo, seguito dal collega Mass\u00e9na, ad attraversare l'Adige e ad occupare il villaggio di Porcile, posizione dalla quale avrebbe dovuto conquistare il paese di in mano agli austriaci di Alvinczy, ma in questo tentativo non ebbe successo, nonostante fosse intervenuto lo stesso Bonaparte, rischiando la vita, a spronare le truppe di Augereau. Il giorno successivo per\u00f2 la posizione di Arcole era conquistata e l'armata di Alvinczy si ritirava su Trento. Il 15 gennaio 1797 attacc\u00f2 il generale Provera che si stava ritirando su Mantova e gli inflisse perdite per 2.000 unit\u00e0 ma non pot\u00e9 impedirgli di portare il grosso delle sue truppe all'interno della citt\u00e0 assediata. Anch'egli partecip\u00f2 alla prosecuzione dell'assedio della citt\u00e0 fino alla sua capitolazione, avvenuta il 2 febbraio.\nL'attivit\u00e0 politica.\nA febbraio del 1797 Napoleone lo invi\u00f2 a Parigi per consegnare ufficialmente al Direttorio le bandiere conquistate al nemico. Lontano dall'esercito, Augereau si dedic\u00f2 agli intrighi politici e riusc\u00ec ad ottenere nell'agosto il comando della 17\u00aa divisione militare di stanza a Parigi con la quale costitu\u00ec il braccio armato per il Colpo di Stato del 18 fruttidoro (4 settembre 1797), che epur\u00f2 con la forza Direttorio e Consiglio dei Cinquecento dagli elementi realisti.\nGrazie a questo sostegno ricevette il comando delle armate della Sambre-et-Meuse e del Reno e Mosella, pi\u00f9 quella d'Inghilterra ed infine quella del Reno in dicembre. Infine fu inviato a Perpignano ove riusc\u00ec a farsi eleggere deputato per il dipartimento dell'Alta Garonna al Consiglio dei Cinquecento.\nOppostosi al colpo di Stato del 18 brumaio, fini con l'allinearsi al nuovo corso della politica consolare e Napoleone lo invi\u00f2 nei Paesi Bassi come comandante dell'armata di Batavia, massone, nel 1801 \u00e8 membro della Loggia \"Les Enfants de Mars\" dell'Aia, ma l'anno seguente fu sostituito dal generale Victor e rimase a lungo privo di incarichi importanti: dopo la pace di Lun\u00e9ville si ritir\u00f2 nella sua propriet\u00e0 terriera presso Melun fino a che fu nominato comandante dell'armata del Portogallo, che tuttavia non fu mai costituita. Ci\u00f2 lo indusse a riprendere la fronda contro il regime finch\u00e9 Napoleone lo mise a tacere gratificandolo il 19 maggio 1804 dei titoli di Maresciallo dell'Impero e Grand'Ufficiale della Legion d'Onore.\nDi nuovo in armi.\nNel 1805 gli fu nuovamente affidato il comando di un Corpo d'Armata di 14.000 effettivi ma non partecip\u00f2 ad alcuna azione militare importante della Campagna del Danubio, salvo qualche scontro a Costanza e Bregenz, essendogli stato assegnato il compito di assicurare le linee di comunicazione. Nella campagna di Prussia del 1806 gli fu affidato il VII corpo d'armata con il quale si schier\u00f2, all'ala sinistra della formazione, dietro il corpo d'armata di Lannes. Partecip\u00f2 quindi attivamente alla battaglia di Jena (14 ottobre 1806).L'anno successivo partecip\u00f2 alla campagna di Polonia. Ad Eylau si comport\u00f2 con grande valore, il suo corpo d'armata fu decimato durante un assalto ostacolato da una tempesta di neve e lui stesso rimase seriamente ferito al capo. Fu quindi rimandato da Napoleone in Francia per un lungo periodo di convalescenza. Il 19 marzo 1808 ricevette da Napoleone il titolo di Duca di Castiglione. Fu inviato nel 1809 in Catalogna per la campagna di Spagna, ove le sue prime vittorie furono seguite da numerose disfatte e dove si distinse per gravi episodi di crudelt\u00e0.Rientrato in Francia nel medesimo anno, si ritir\u00f2 dalla vita militare ma nel 1812 Napoleone lo richiam\u00f2 in servizio per la campagna di Russia affidandogli il XI Corpo d'armata, forte di circa 50.000 uomini, con il compito di costituire una riserva in Germania. Non fu impegnato quindi in Russia ma prese parte nell'ottobre del 1813, come comandante della riserva (IX Corpo d'Armata), alla Battaglia di Lipsia. Il suo comportamento in quella battaglia lasci\u00f2 parecchio a desiderare, tanto da meritare il rimprovero di Napoleone.Nel 1814, nel corso della campagna di Francia, ad Augereau fu affidato un corpo d'armata a difesa della citt\u00e0 di Lione con il compito ulteriore di interrompere le linee di comunicazione dell'armata di Boemia. Augereau tuttavia, quando gi\u00e0 in marzo aveva previsto la caduta di Napoleone, si accord\u00f2 col generale austriaco Ferdinand Graf Bubna von Littitz per la resa della citt\u00e0, che avvenne il 21 marzo, e si sottomise a re Luigi XVIII.\nLa Restaurazione ed i Cento giorni.\nAugereau fu dapprima inserito da Luigi XVIII nel Consiglio di Guerra, insignito del titolo di Cavaliere di San Luigi e di quello di Pari di Francia, quindi ricevette il comando della 14\u00aa divisione militare di stanza a Caen. Dopo il rientro di Napoleone dall'isola d'Elba, sebbene Augereau avesse pubblicato un roboante ordine del giorno inneggiante al ritorno dell'imperatore, questi non se ne fid\u00f2, lo proclam\u00f2 \"traditore della Francia\" e gli tolse i titoli di Maresciallo dell'Impero e di Pari di Francia. Alla seconda restaurazione fu riammesso alla Camera dei Pari e nominato membro del Tribunale militare. Al momento di dover giudicare l'ex collega Michel Ney, si dichiar\u00f2 incompetente. Ritiratosi nella sua tenuta di La Houssaye, vi mor\u00ec di idropisia."}
{"id": "839456", "revid": "656813", "url": "https://it.wikipedia.org/wiki?curid=839456", "title": "Formula Atlantic", "text": ""}
{"id": "839457", "revid": "3115", "url": "https://it.wikipedia.org/wiki?curid=839457", "title": "\u010cierny Balog", "text": "\u010cierny Balog (in tedesco \"Schwarzwasser\"; in ungherese \"Feketebalog\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nNei documenti antichi, il villaggio \u00e8 menzionato per la prima volta nel 1545 come insediamento di minatori.\nCuriosit\u00e0.\nLa cittadina \u00e8 attraversata dalla linea ferroviaria turistica \u010ciernohronsk\u00e1 \u017eeleznica (\u010cH\u017d), che tra le sue peculiarit\u00e0 annovera anche una parte di tracciato che separa la tribuna del locale campo di calcio dal campo medesimo, nei pressi della localit\u00e0 J\u00e1no\u0161ovka."}
{"id": "839459", "revid": "453768", "url": "https://it.wikipedia.org/wiki?curid=839459", "title": "Identificazione", "text": ""}
{"id": "839462", "revid": "3115", "url": "https://it.wikipedia.org/wiki?curid=839462", "title": "Doln\u00e1 Lehota", "text": "Doln\u00e1 Lehota (in tedesco \"Petershau\"; in ungherese \"Als\u00f3szabadi\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nNei documenti antichi, il villaggio \u00e8 menzionato per la prima volta nel 1380 quando fu donato da re Luigi I d'Ungheria a \"Petricius\" di Predajn\u00e1, signore della regione di \u013dup\u010da. Successivamente pass\u00f2 in eredit\u00e0 alla locale curia. \n\u00c8 citato nel 1424 con il nome di Petwrlehota, nel 1455 come Lehota Petri, nel 1464 come Petrik Lehathaya, nel 1528 come Inferior Lehotha e nel 1536 come Lehotka."}
{"id": "839463", "revid": "729019", "url": "https://it.wikipedia.org/wiki?curid=839463", "title": "Principio regolatore del culto", "text": "Il principio regolatore del culto \u00e8 un termine che si \u00e8 cominciato ad usare solo nel ventesimo secolo per indicare ci\u00f2 che insegna il calvinismo storico sulla forma da darsi al culto cristiano.\nQuesto principio \u00e8 affermato dalla Confessione di fede di Westminster: \"L'intero consiglio di Dio riguardo a tutte le cose necessarie alla sua propria gloria, la salvezza umana, la fede e la vita, pu\u00f2 o venire esplicitamente espresso dal testo biblico, o venire dedotto come conseguenza buona e necessaria del testo stesso. Ad esso nulla mai potr\u00e0 essere aggiunto, sia per nuove rivelazioni dello Spirito o per tradizione umana. Ciononostante, per la comprensione salvifica di ci\u00f2 che \u00e8 rivelato nella Scrittura, riconosciamo necessaria l'illuminazione interiore dello Spirito di Dio. Ciononostante rimangono questioni concernenti il culto che deve essere reso a Dio o il governo della Chiesa, - comuni alle azioni umane ed alla societ\u00e0 - che possono essere regolate alla luce della natura e della cristiana discrezione, secondo i principi generali della Parola, i quali devono sempre essere osservati.\" (1:6)\n\"La luce della natura mostra che c'\u00e8 un Dio che ha signoria e sovranit\u00e0 su tutto, che Egli \u00e8 giusto e buono e che fa del bene a tutti. Perci\u00f2 \u00e8 degno di essere temuto, amato, lodato, invocato, creduto e servito con tutto il cuore, con tutta l'anima e con tutta la forza. Il modo accettevole di adorare il vero Dio, per\u00f2, \u00e8 stato rivelato da Lui stesso, e quindi le forme della nostra adorazione sono limitate dalla sua volont\u00e0 rivelata. Non \u00e8 lecito adorarlo secondo invenzioni e schemi umani, n\u00e9 secondo i suggerimenti di Satana, n\u00e9 con immagini, n\u00e9 in altri modi non prescritti dalle Sacre Scritture\" (21:1).\nEsposizione del principio.\nSecondo l'interpretazione calvinista dell'insegnamento biblico, il culto che la creatura umana deve a Dio, non pu\u00f2 essere lasciato all'arbitrio del singolo credente o comunit\u00e0 dei credenti, nella forma che sceglie di usare (\"Io adoro Dio come ritengo pi\u00f9 opportuno\" o \"come mi sento\") o seguendo ci\u00f2 che dettano tradizioni o considerazioni umane. Il culto che a Dio \u00e8 dovuto deve necessariamente seguire ci\u00f2 che Dio stesso prescrive al riguardo nella Sua Parola, le Sacre Scritture.\nQuesto concetto si basa sul presupposto che il culto cristiano sia essenzialmente \"opera di Dio\", non \"opera umana\". Il \"servizio divino\" (altra designazione del \"culto\") non \u00e8 tanto il servizio che la creatura umana rende a Dio, ma il servizio che Dio, nella Sua grazia e misericordia, rende alla creatura umana, per la Sua gloria e il nostro bene. Inoltre, il culto ha per oggetto Dio, \"deve piacere a Lui\", non \"piacere a noi\", ed \u00e8 quindi Dio stesso che, nella Sua Parola, tramite prescrizioni ed esempi, ci indica quel che Gli piace. Ecco perch\u00e9 il calvinismo classico mette in rilievo come la forma che deve assumere il culto cristiano non dipenda dai gusti e considerazioni del conduttore del culto e nemmeno da quelli della stessa comunit\u00e0 cristiana. Qualsiasi considerazione che la spinga ad adattare il culto \"alla sensibilit\u00e0 del nostro tempo\" o \"alla cultura\" di chi esprime il culto, diventa, cos\u00ec, completamente fuori luogo, qualcosa di cui Dio \"non si compiace\" qualunque ne siano le \"buone intenzioni\".\nLa sostanza del principio regolatore del culto \u00e8, quindi, che sia permesso praticare nel culto solo ci\u00f2 che, nelle Sacre Scritture espressamente \u00e8 comandato o per il quale vi sono chiari esempi. In altre parole, Dio istituisce nelle Sacre Scritture tutto ci\u00f2 che Egli richiede alla Sua Chiesa per il culto. Tutto il resto ne risulta cos\u00ec proibito.\nSecondo questa prospettiva, vi sono, cos\u00ec, due concezioni sul modo di condurre il culto:\nSulla base di questo principio alcune denominazioni protestanti e comunit\u00e0 cristiane respingono l'uso di strumenti musicali nel culto perch\u00e9, come esse sostengono:\nAllo stesso modo queste stesse denominazioni e chiese, o altre, ritengono che durante il culto debbano solo essere cantati i Salmi della Bibbia e non altre composizioni, perch\u00e9 espressamente prescritti ed esemplificati. Nella prescrizione biblica: \"\"Cantate di cuore a Dio, sotto l'impulso della grazia, salmi, inni e cantici spirituali\" (, ), l'espressione \"salmi, inni e cantici spirituali\"\" si riferirebbe sempre e solo ai Salmi biblici nella loro variet\u00e0.\nIl termine \"principio regolatore\" \u00e8 meno frequentemente allargato tanto da applicarsi ad altre aree come la forma di governo della Chiesa. In questo senso esso diventa sinonimo del principio del Sola Scriptura che, in questo modo, \u00e8 applicato coerentemente alle pratiche cultuali stesse.\nI sostenitori del principio regolatore del culto affermano che esso, pi\u00f9 che rappresentare una sgradevole costrizione alla libert\u00e0 cristiana al riguardo del culto, sia di fatto una protezione dei cristiani da imposizioni e abuso sul culto operate da singoli, comunit\u00e0 o autorit\u00e0 ecclesiastiche, che cos\u00ec abuserebbero del loro potere.\nTesti biblici di appoggio.\nL'Antico Testamento prescrive in minuti dettagli ci\u00f2 che Dio prescrive per il culto del popolo di Israele. Aggiungere o togliere da esso comporta gravi sanzioni. Sebbene queste leggi cerimoniali non siano pi\u00f9 applicabili nel Nuovo Testamento perch\u00e9 erano solo prefigurazioni del Cristo, la diligenza nell'osservanza della volont\u00e0 di Dio anche nel culto rimane.\nUso contemporaneo.\nIl principio regolatore del culto \u00e8 praticato oggi da una minoranza di chiese presbiteriane e riformate, avendo la maggioranza di queste assunto un'interpretazione meno rigorosa e pi\u00f9 liberale di questo principio. C'\u00e8 inoltre oggi la tendenza a relativizzare o contestualizzare le affermazioni della Sacra Scrittura non prendendole pi\u00f9 \"alla lettera\" come un tempo, atteggiamento questo che, naturalmente, i primi denunciano come degenerazione.\n\u00c8 stato recentemente proposto in questa discussione un nuovo principio che cerca di giustificare una via di mezzo fra il principio regolatore e il principio normativo, cio\u00e8 il \"principio informato del culto\". Esso insegna che:\nLiturgia di Calvino.\nGiovanni Calvino, seguendo le regole del principio regolatore di culto, aveva formulato una propria liturgia eucaristica per il Servizio Divino domenicale. La versione originale aveva un carattere estremamente sacro ed era composta da Credo, elemosina, Confessione e Assoluzione, Cena del Signore, dossologie, preghiere, canto dei Salmi, canto della preghiera eucaristica e Benedizioni. La seguente versione riportata degli Ordini di Servizio Divino prescritti da Calvino \u00e8 quella pi\u00f9 corta.\n\"Liturgia dell'Alta Stanza\""}
{"id": "839474", "revid": "3115", "url": "https://it.wikipedia.org/wiki?curid=839474", "title": "Dr\u00e1bsko", "text": "Dr\u00e1bsko (in ungherese \"Darabos\", in tedesco \"Waldenbach\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio venne fondato nel 1810 dai signori locali Forg\u00e1ch che vi insediarono coloni provenienti dalla regione di Orava."}
{"id": "839475", "revid": "499531", "url": "https://it.wikipedia.org/wiki?curid=839475", "title": "Biomarcatore", "text": "Il termine Biomarcatore (o \"marker\") viene utilizzato per indicare un particolare stato biologico in svariati ambiti interdisciplinari\nIn biologia indica, soprattutto, una molecola che identifica la presenza di un determinato tessuto. Il marker pu\u00f2 essere di ogni natura, ma sostanzialmente \u00e8 proteico, o comunque polipeptidico, poich\u00e9 sono le proteine ad essere tradotte dal DNA. Per questo motivo un marker \u00e8 tale: \u00e8 una molecola che viene prodotta principalmente da quel tipo di cellula.\nIn genetica un biomarcatore (marcatore genetico) \u00e8 un frammento della sequenza di DNA causa di malattia o di una certa predisposizione patologica. \nIn paleontologia si tratta di una sostanza organica che si conserva per tempi molto lunghi e sopravvive al decadimento dei corpi rimanendo inclusa nelle rocce sedimentarie. Pu\u00f2 servire come prova dell'antica presenza di forme viventi da tempo scomparse che di solito non lasciano alcun fossile.\nIn medicina, esempi di biomarcatori sono costituiti da composti radioattivi utilizzati in ambito diagnostico, da particolari anticorpi associati a una specifica infezione o da antigeni quali l'antigene prostatico specifico. Se il marker viene usato come un indice di malattia, dovrebbe essere prodotto solo in presenza di tale malattia. Pochi marker soddisfano tuttavia queste esigenze. Il problema maggiore \u00e8 dato dai marker delle cellule tumorali: in quanto cellule comunque non del tutto estranee all'organismo, le cellule neoplastiche non traducono per molecole tali da rendere il loro dosaggio accurata metodica.\nIn epidemiologia e tossicologia un biomarcatore pu\u00f2 essere utilizzato per valutare l'esposizione a varie sostanze ambientali. In questo caso, il biomarcatore pu\u00f2 essere rappresentato dalla stessa sostanza esterna (ad es. particelle di asbesto o prodotti della combustione del tabacco) o da un suo metabolita."}
{"id": "839476", "revid": "834", "url": "https://it.wikipedia.org/wiki?curid=839476", "title": "Job", "text": ""}
{"id": "839479", "revid": "287204", "url": "https://it.wikipedia.org/wiki?curid=839479", "title": "Contea di DeKalb", "text": "Contea di DeKalb o DeKalb County \u00e8 la denominazione delle seguenti contee degli Stati Uniti:"}
{"id": "839480", "revid": "110157", "url": "https://it.wikipedia.org/wiki?curid=839480", "title": "He\u013epa", "text": "He\u013epa (in tedesco \"Helpach\"; in ungherese \"Helpa\"; in ruteno \"He\u013epa\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nFondato nel Medioevo da coloni tedeschi e rimasto pressoch\u00e9 sopolato, il villaggio venne ripopolato nel 1551 con elementi ruteni, chiamati localmente \"Vala\u0161ky\", cio\u00e8 Valacchi. All'epoca la giustizia veniva amministrata secondo il diritto valacco. He\u013epa fu possedimento della citt\u00e0 di Mur\u00e1\u0148.\nAncora oggi, la maggior parte dei suoi abitanti \u00e8 di origine valacca."}
{"id": "839482", "revid": "287204", "url": "https://it.wikipedia.org/wiki?curid=839482", "title": "JOB", "text": ""}
{"id": "839487", "revid": "1005847", "url": "https://it.wikipedia.org/wiki?curid=839487", "title": "Maggiorino Ferraris", "text": "Biografia.\nFu ministro delle poste e telegrafi del Regno d'Italia nel terzo e quarto governo Crispi e ministro per le terre liberate dal nemico nel Governo Facta I.\nDiresse a partire dal 1897 la rivista Nuova Antologia, uno dei pi\u00f9 importanti periodici culturali italiani.\n\u00c8 ricordato nella storia d'Italia per aver proposto nel 1905 la legge che dichiarer\u00e0 l'attivit\u00e0 ferroviaria quale 'esercizio di stato'.\nIl suo elegio funebre, nel 1929, fu fatto da Luigi Federzoni."}
{"id": "839489", "revid": "94458", "url": "https://it.wikipedia.org/wiki?curid=839489", "title": "Jean-Louis-Ernest Meissonier", "text": ""}
{"id": "839492", "revid": "1776051", "url": "https://it.wikipedia.org/wiki?curid=839492", "title": "Vincenzo Calenda di Tavani", "text": "Fu senatore del Regno d'Italia nella XVI legislatura.\nBiografia.\nFu Ministro di grazia e giustizia del Regno d'Italia.\nFiglio di Gregorio e di Artemisia de Vincentiis, spos\u00f2 Acheropita Bruni Grimaldi, figlia del Senatore Nicola Bruni Grimaldi, dalla quale ebbe un figlio di nome Roberto.\nFu Procuratore generale presso la Corte di Cassazione di Napoli e di Torino. Gli venne riconosciuto il titolo di \"Nobile\" con il predicato \"di Tavani\". Divenne quindi \"Barone di Tavani\" in virt\u00f9 delle regie Patenti.\nFu senatore del Regno dal 7 giugno 1886 e Ministro di grazia e giustizia nel terzo e quarto governo Crispi (dal 15 dicembre 1893 al 10 marzo 1896)."}
{"id": "839495", "revid": "767487", "url": "https://it.wikipedia.org/wiki?curid=839495", "title": "Piccoli grandi eroi", "text": "Piccoli grandi eroi (\"D2: The Mighty Ducks\") \u00e8 un film del 1994 diretto da Sam Weisman. \u00c8 il sequel del film \"Stoffa da campioni\" e precede il terzo capitolo della saga \"Ducks - Una squadra a tutto ghiaccio\".\nTrama.\nGordon Bombay (Emilio Estevez) ha ripreso a giocare a hockey abbandonando il lavoro di avvocato, ma un incidente al ginocchio lo costringe a rimanere fuori dai campi.\nAccetta quindi di condurre nuovamente la sua vecchia squadra di ragazzi nel Minnesota che con l'aggiunta di altri elementi provenienti da tutto il paese sono stati selezionati per rappresentare la nazione nei successivi Goodwill Games (Giochi della Giovent\u00f9 nella versione italiana).\nDopo un inizio esaltate in cui stracciano ogni avversario (9-2 a Trinidad e Tobago, 11-0 all'Italia) Bombay viene conteso dalle principali tv e dagli sponsor che lo ricoprono di denaro, e comincia a comportarsi come un uomo di spettacolo interessandosi sempre meno alla squadra.\nLe conseguenze sono disastrose perch\u00e9 la squadra perde fiducia in lui e alcuni ragazzi lo vedono mentre passeggia per strada con l'aiutante dell'allenatore dell'Islanda, una ragazza molto carina.\nIn questo clima la squadra affronta proprio l'Islanda, squadra favorita del torneo e comandata da Wolf Stansson, un allenatore molto furbo ma presuntuoso e burbero con lo staff e con i giocatori. Il risultato della partita \u00e8 tremendo: 1-12.\nDopo la sconfitta Bombay sottopone i ragazzi ad allenamenti massacranti per punizione e questo porta i ragazzi ad ammutinarsi contro il coach.\nL'eliminazione matematica avviene dopo due sconfitte quindi l'attesa \u00e8 grande per la partita con la Germania, ma Bombay non si presenta e la squadra rischia la squalifica. Riescono a giocare la partita fingendo che Michelle MacKay l'insegnante del gruppo sia il secondo coach, ma Michelle di hockey capisce poco e non riesce a condurre bene la squadra, tuttavia con l'aiuto di Charlie Conway riesce a tenere in piedi la partita, Bombay arriva a met\u00e0 dell'incontro e chiede scusa a tutti i ragazzi che gli accordano fiducia e lo ripagano vincendo.\nSulla via di successi molto faticosi contro Canada e Russia arrivano in finale dove incontrano nuovamente la temutissima Islanda. La partita inizia malissimo, tuttavia la squadra riesce a recuperare con determinazione lo svantaggio e trionfare agli shootout vincendo il titolo.\nLa squadra degli Stati Uniti.\nAllenatore: Gordon Bombay di Minneapolis, Minnesota"}
{"id": "839499", "revid": "1305772", "url": "https://it.wikipedia.org/wiki?curid=839499", "title": "JOK", "text": ""}
{"id": "839502", "revid": "1494169", "url": "https://it.wikipedia.org/wiki?curid=839502", "title": "Camuy (disambigua)", "text": "Il termine Camuy, nall'ambito di Porto Rico, pu\u00f2 riferirsi a:"}
{"id": "839523", "revid": "74801", "url": "https://it.wikipedia.org/wiki?curid=839523", "title": "Contea di DeKalb (Alabama)", "text": "La contea di DeKalb, in inglese DeKalb County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di abitanti. Il capoluogo di contea \u00e8 Fort Payne. Il nome le \u00e8 stato dato in onore del generale Johann de Kalb.\nGeografia fisica.\nLa contea si trova nella parte nord-orientale dell'Alabama. Lo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di DeKalb venne costituita il 9 gennaio 1836 dalla parte meridionale della Contea di Cherokee (Alabama)."}
{"id": "839526", "revid": "1005847", "url": "https://it.wikipedia.org/wiki?curid=839526", "title": "Giulio Rubini (politico)", "text": "Biografia.\nIl padre era proprietario di miniere di ferro e di una ferriera a Dongo.\nDopo la laurea in Ingegneria a Torino nel 1865, part\u00ec per la terza guerra di indipendenza del 1866 nel Corpo Volontari Italiani. Nel 1880 assunse la responsabilit\u00e0 dell'attivit\u00e0 del padre.\nFu deputato alla Camera per la destra liberale dal 1886 al 1917, dove fu presidente della commissione Bilancio dal 1898 al 1900.\nAntigiolittiano, fu Ministro del Tesoro del Regno d'Italia nei Governi Saracco e Salandra I e Ministro dei Lavori Pubblici nel Governo Sonnino II (1909-1910). Si dimise da ministro del tesoro nell'ottobre 1914 perch\u00e9 contrario alla rottura della Triplice Alleanza.\nDi formazione industriale metallurgico, era zio di Giorgio Enrico Falck, fondatore dell'omonima azienda siderurgica, al quale diede grande supporto ed impulso per la creazione della nuova attivit\u00e0. Presidente onorario nel 1900 di Assometal, divenne in seguito alla sua fondazione, collaboratore della rivista \"La metallurgia italiana\" fondata sempre dal nipote. Si interess\u00f2 tra le altre cose della ferrovia dello Spluga."}
{"id": "839527", "revid": "38120", "url": "https://it.wikipedia.org/wiki?curid=839527", "title": "Don't be shy", "text": ""}
{"id": "839531", "revid": "729019", "url": "https://it.wikipedia.org/wiki?curid=839531", "title": "Ettore Pedotti", "text": "Fu senatore del Regno e ministro della guerra del Regno d'Italia nei governi Giolitti II, Fortis I e Tittoni. Dal 1892 al 1896 fu comandante della Scuola di guerra di Torino."}
{"id": "839535", "revid": "709565", "url": "https://it.wikipedia.org/wiki?curid=839535", "title": "Tersatto", "text": "Tersatto (in lingua croata Trsat) \u00e8 oggi un rione della citt\u00e0 di Fiume. A Tersatto sono concentrate molte delle principali attrazioni del Capoluogo del Quarnero:\nStoria.\nNel 799 sub\u00ec un assedio da parte di Enrico del Friuli, respinto dai croati.\n Essa sarebbe stata portata in volo dagli angeli da Nazaret a Tersatto, e quindi da qui trasferita a Loreto dove si trova a tutt'oggi. La tesi \u00e8 che, secondo alcuni documenti dell'epoca, il trasporto fu eseguito via mare ad opera degli Angeli Comneno, un ramo della famiglia imperiale bizantina.\nAppresa la notizia dell'arrivo della sacra dimora, l'allora signore di Tersatto, il principe Nicola Frangipano (Nikola Francopan in croato) si rec\u00f2 personalmente a constatare cosa fosse realmente accaduto. Si premur\u00f2 di inviare in Palestina una spedizione che al proprio ritorno inform\u00f2 l'uomo che effettivamente la casa di Maria era scomparsa da Nazaret. Successivamente venne dato ordine di realizzare nel punto dove era stata posata la casa di Maria un Santuario a lei consacrato. Annesso al Santuario Mariano nel 1431 venne realizzato il monastero dei frati francescani.\nNei prossimi anni a Tersatto, nell'area un tempo occupata da un'enorme caserma dell'Armata popolare jugoslava (APJ) prima e dall'Esercito croato (HV) dopo, dovrebbe sorgere un moderno e funzionale campus universitario sulla falsariga di quelli diffusi negli Stati Uniti d'America. Nei pressi del Campus universitario \u00e8 prevista la realizzazione dell'Ospedale universitario.\nA Tersatto \u00e8 situato anche il principale palazzetto dello sport di Fiume.\nLa chiesa di San Giorgio.\nIn via Petar Zrinski \u00e8 situata la chiesa consacrata a San Giorgio, parrocchiale di Tersatto. La struttura fu eretta alla met\u00e0 del XIII secolo su commissione dei principi Frangipani (il ramo della famiglia che si era stabilito sull'isola di Veglia (\"Krk\" in croato). La chiesa \u00e8 menzionata anche nel Codice di Novi del Vinodol (Vinodolskom zakoniku) del 1288, uno dei primi documenti giuridici scritti d'Europa. All'interno della chiesa si trovano gli altari di San Giorgio, San Sebastiano e della Madonna del Carmelo.\nBasilica del Tersatto.\nLa Basilica della Madonna del Tersatto \u00e8 legata alla celebre Basilica della Santa Casa di Loreto, in quanto in questo luogo vi approdarono nel 1291 le pietre della \"Santa Casa\" provenienti dalla Palestina prima di arrivare a Loreto. Venne fondata dai principi croati Frangipani che costruirono prima una cappella e nel 1431 una chiesa con un monastero francescano. La chiesa fu ripetutamente ampliata fino al 1824.\nLa scultura di papa Giovanni Paolo II - Il pellegrino di Tersatto.\nLa statua in bronzo dello scultore Antun Jurki\u0107 raffigura Giovanni Paolo II. \u00c8 stata battezzata \"Il pellegrino di Tersatto\" (\"Trsatski hodo\u010dasnik\" in croato) in onore della terza visita pastorale compiuto dal Pontefice in Croazia. La statua \u00e8 stata posizionata davanti al Santuario mariano di Tersatto il 10 maggio 2005. L'opera \u00e8 stata scoperta dall'arcivescovo di Zagabria e presidente della Conferenza episcopale croata, il cardinale Josip Bozani\u0107. Si tratta della prima scultura al mondo dedicata a Giovanni Paolo II ad essere stata inaugurata dopo la sua scomparsa.\nSulla scultura \u00e8 inciso in lingua croata il seguente testo:\nSegue la frase (scritta in pi\u00f9 lingue)\nSi tratta delle parole pronunciate dal Pontefice durante la sua permanenza nel Santuario mariano.\nLa scultura rappresenta Giovanni Paolo II nell'atto di pregare inginocchiato davanti all'immagine di Maria (quadro donato al Santuario da papa Urbano V)."}
{"id": "839537", "revid": "1005847", "url": "https://it.wikipedia.org/wiki?curid=839537", "title": "Elezioni presidenziali negli Stati Uniti d'America del 1888", "text": "Le elezioni presidenziali statunitensi del 1888 si svolsero il 6 novembre 1888.\nIl presidente uscente Grover Cleveland ottenne la maggioranza nel voto popolare, ma nonostante ci\u00f2 perse le elezioni perch\u00e9 il suo avversario repubblicano Benjamin Harrison raccolse 233 grandi elettori contro i 168 di Cleveland. Questa fu la prima volta dopo le controverse elezioni del 1876 in cui un Presidente eletto non vinceva nel voto popolare, e non sarebbe pi\u00f9 accaduto fino alle elezioni del 2000.\nCandidature.\nPartito Repubblicano.\nAlla Convention nazionale repubblicana a Chicago, Benjamin Harrison, dell'Indiana, vinse le primarie grazie ai voti di 544 delegati, battendo nettamente John Sherman (con 249 voti), Russell A. Alger (142) e Walter Q. Gresham (123). La scelta del partito alla carica di vicepresidente cadde su Levi Morton con i voti di 592 delegati, seguito da William Walter Phelps (119) e William Q. Bradley (103).\nPartito Democratico.\nIl presidente uscente Grover Cleveland fu nominato unanimemente alla candidatura per la riconferma alla carica, durante la Convention nazionale democratica a Saint Louis, nel Missouri. Allen G. Thurman, dell'Ohio, fu scelto per la nomina a vicepresidente con un largo margine (684 delegati), mentre gli altri candidati Isaac P. Gray e John C. Black ricevettero rispettivamente 101 e 36 voti.\nAltre candidature.\nIl Partito Proibizionista raccolse quasi 250.000 consensi, poich\u00e9 il relativo movimento guadagnava il favore di molti. Un altro gruppo, chiamato Union Labour Party, ottenne circa 150.000 voti, ma non riusc\u00ec a farsi conoscere in tutta la Nazione. Nessuno di questi due partiti ottenne grandi elettori.\nElezioni generali.\nCampagna.\nCleveland pose l'argomento principale della campagna proponendo un importante abbattimento dei dazi doganali nel suo discorso annuale al Congresso del dicembre 1887. Egli sostenne che i dazi erano inutilmente alti e inutilmente, in materia di tassazione, significa ingiustamente. I Repubblicani ribattevano che alti dazi avrebbero protetto l'industria degli Stati Uniti dalla concorrenza straniera, garantendo alti salari, alti profitti e alta crescita. La disputa tra protezionisti e liberisti sull'ammontare dei dazi era una vecchia questione, che risaliva all'istituzione dei dazi nel 1816. Dal punto di vista pratico, i dazi erano privi di senso sui prodotti industriali, dato che gli Stati Uniti producevano al pi\u00f9 basso prezzo in quasi tutti i settori (ad eccezione dei prodotti lanieri), e pertanto non potevano essere battuti sul prezzo dai meno efficienti europei. Ci\u00f2 nondimeno, la questione dei dazi appassion\u00f2 entrambi gli schieramenti. Oltre all'ovvio aspetto economico, infatti, la questione aveva anche un aspetto etnico.\nAll'epoca, le politiche liberiste erano attivamente promosse dall'Impero britannico, sicch\u00e9 qualunque politico che si dichiarasse a favore del libero commercio era immediatamente esposto all'accusa di essere filobritannico, rischiando di perdere il decisivo appoggio elettorale degli statunitensi di origine irlandese. Cleveland neutralizz\u00f2 seccamente questo pericolo, promuovendo azioni punitive nei confronti del Canada (che era ancora visto come parte dell'Impero) in una disputa sui diritti di pesca. Harrison aveva a disposizione gli ingenti fondi degli attivisti del partito, ed organizz\u00f2 una campagna molto combattiva per gli standard dell'epoca, pronunciando numerosi discorsi dal suo quartier generale ad Indianapolis, tutti ampiamente ripresi dalla stampa. Cleveland invece si attenne alla tradizione che i candidati presidenziali non partecipassero alla campagna elettorale e proib\u00ec di farlo anche ai membri del suo gabinetto, lasciando che la sua testa d'ariete diventasse il settantacinquenne candidato vicepresidente Thurman.\nBlocchi di Cinque.\nUno dei pi\u00f9 famosi brogli elettorali venne organizzato durante questa campagna in Indiana. William Wade Dudley, tesoriere del Comitato nazionale repubblicano, scrisse una circolare ai presidenti di contea dello Stato, chiedendo loro di \"dividere gli indecisi in gruppi di cinque e rendere un uomo dotato dei fondi necessari responsabile di questi cinque, in modo che nessuno si sottragga al voto e tutti votino i nostri due candidati\".\nLa lettera di Murchison.\nGeorge Osgoodby, un repubblicano della California, scrisse una lettera a sir Lionel Sackville-West, ambasciatore britannico negli Stati Uniti, firmandosi \"Charles F. Murchison\". Nella missiva descrisse se stesso come un ex cittadino inglese, oggi californiano, e chiese come dovesse votare nelle imminenti elezioni. Sir Lionel gli rispose, sbilanciandosi nel suggerire che Cleveland fosse probabilmente l'uomo migliore dal punto di vista britannico. I repubblicani pubblicarono questa lettera appena due settimane prima del voto, ed essa ebbe sugli elettori di origine irlandese un effetto perfettamente corrispondente al clamoroso errore di \"Rum, Papismo, e Ribellione\" delle elezioni precedenti: Cleveland perse lo Stato di New York e la presidenza, mentre Sackville-West fu rimosso dall'incarico di ambasciatore.\nRisultati.\nCleveland venne sconfitto. Risult\u00f2 primo nel voto popolare (48,6% su 47,8%), ma Harrison vinse nel Collegio Elettorale per 233 a 168, quasi esclusivamente in virt\u00f9 della sua vittoria per l'1% a New York, patria di Cleveland. Se questi avesse vinto in casa, avrebbe vinto anche il voto elettorale per 204 a 197, essendo 201 la soglia della vittoria. Va notato comunque che Cleveland guadagn\u00f2 24 dei suoi voti elettorali in stati in cui vinse per meno dell'1% (Connecticut, Virginia e West Virginia). In questo modo, Cleveland divenne uno dei soli tre candidati che abbiano vinto il voto popolare, ma perso la presidenza: non ci sarebbe stato un altro esito simile fino alla sconfitta di misura di Al Gore contro George W. Bush nel 2000. Quando Frances Cleveland e l'ex Presidente lasciarono la Casa Bianca, lei assicur\u00f2 al personale che sarebbero tornati dopo quattro anni, come poi avvenne."}
{"id": "839543", "revid": "72396", "url": "https://it.wikipedia.org/wiki?curid=839543", "title": "Agapanto", "text": ""}
{"id": "839552", "revid": "253269", "url": "https://it.wikipedia.org/wiki?curid=839552", "title": "Morgan Brittany", "text": "\u00c8 conosciuta per aver interpretato il ruolo di Katherine Wentworth nella serie televisiva \"Dallas\".\nDa bambina recit\u00f2 in tre episodi di \"Ai confini della realt\u00e0\".\nInoltre apparve nelle serie \"Perry Mason\" e \"Gunsmoke\"."}
{"id": "839554", "revid": "287204", "url": "https://it.wikipedia.org/wiki?curid=839554", "title": "Bela Kun", "text": ""}
{"id": "839562", "revid": "287204", "url": "https://it.wikipedia.org/wiki?curid=839562", "title": "Livello (strumento)", "text": "In topografia, il livello \u00e8 uno strumento che serve ad individuare una direzione orizzontale detta linea di mira o di collimazione. Permette di misurare differenze di quote (dislivelli) attraverso il metodo della livellazione geometrica, tramite la lettura su un'asta graduata, detta stadia.\nEsistono diversi tipi di livelli:\nGli elementi che caratterizzano un livello sono la livella (sferica e torica), il cannocchiale, il compensatore (assente nei livelli da cantiere), il sistema di lettura.\nAutolivello.\nPermette un'alta precisione che dipende da:\nLivello digitale.\nContiene componenti elettroniche che permettono di eseguire i calcoli in maniera automatica, molto pi\u00f9 precisa rispetto ad un autolivello. Questo comporta un risparmio di tempo e l'impossibilit\u00e0 di commettere errori grossolani.\nIl livello digitale pu\u00f2 inoltre registrare i dati di campagna in una memoria.&lt;br&gt;\nLa lettura alla stadia viene fatta confrontando ci\u00f2 che il cannocchiale osserva con una matrice numerica registrata all'interno dello strumento. Lo strumento cio\u00e8 riconosce una porzione del codice che si trova sulla stadia.&lt;br&gt;\nIl fattore di scala viene usato per ricavare la distanza, mentre la posizione determina il dislivello.\nHanno precisioni dell'ordine di 0.1\u00a0mm per la misura di dislivelli e 1\u00a0cm per la misura della distanza.\nLivello laser.\nNon presentano un'alta precisione, ma forniscono una velocit\u00e0 di misura elevata, motivi per i quali questo tipo di livello viene utilizzato per la misura di cantiere. Emette un raggio laser che materializza la linea di mira del cannocchiale. Le stadie ad esso accoppiate sono dotate di un sensore della lunghezza di qualche decimetro che pu\u00f2 scorrere sulla stadia. Il raggio laser colpisce il sensore e registra la misura cercata."}
{"id": "839564", "revid": "15428", "url": "https://it.wikipedia.org/wiki?curid=839564", "title": "Casimiro IV", "text": ""}
{"id": "839567", "revid": "54666", "url": "https://it.wikipedia.org/wiki?curid=839567", "title": "IWTA", "text": ""}
{"id": "839568", "revid": "287204", "url": "https://it.wikipedia.org/wiki?curid=839568", "title": "Korob\u014dshi", "text": ""}
{"id": "839569", "revid": "54666", "url": "https://it.wikipedia.org/wiki?curid=839569", "title": "WingTsun", "text": ""}
{"id": "839570", "revid": "1632387", "url": "https://it.wikipedia.org/wiki?curid=839570", "title": "I Wanna Be Somebody", "text": "I Wanna Be Somebody \u00e8 il secondo singolo degli W.A.S.P.\nRegistrata nel 1984, la canzone \u00e8 stata pubblicata per la prima volta nell'album \"W.A.S.P.\". Rimasta famosa come uno dei maggiori successi del gruppo, \"I Wanna Be Somebody\", nello stesso anno della sua pubblicazione, ottenne la possibilit\u00e0 di diventare un video musicale, il primo della carriera della band."}
{"id": "839571", "revid": "116002033", "url": "https://it.wikipedia.org/wiki?curid=839571", "title": "Eschweiler (Germania)", "text": "Eschweiler (\"Aischwiile\" nel dialetto locale) \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia ed alla regione urbana (\"St\u00e4dteRegion\") di Aquisgrana (targa AC).\nEschweiler si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nInfrastrutture e trasporti.\nLa cittadina si trova all'incrocio di importanti vie di comunicazione quali le autostrade A4 (Colonia-Maastricht) e A44 (D\u00fcsseldorf-Liegi). Dispone inoltre di sei stazioni ferroviarie (\"Eschweiler Hauptbahnhof\", \"Eschweiler-West\", \"Eschweiler-Talbahnhof\", \"Eschweiler-Nothberg\" e \"Eschweiler-Weisweiler\"). Per quanto riguarda i trasporti urbani, essi sono assicurati da venti linee di autobus."}
{"id": "839592", "revid": "547034", "url": "https://it.wikipedia.org/wiki?curid=839592", "title": "Ted Shackelford", "text": "Carriera.\nShackelford \u00e8 conosciuto per aver interpretato Gary Ewing nella serie tv \"California\", dal 1979 al 1993. Appare sempre come Gary Ewing in numerosi episodi di \"Dallas\"; questo ruolo inizialmente \u00e8 stato interpretato dall'attore David Ackroyd, impossibilitato ad apparire in successivi episodi. Precedentemente alla sua presenza in \"Knots Landing\", Shackelford interpret\u00f2 Ray Gordon in \"Destini\".\nShackelford ha partecipato anche alla serie tv \"Wonder Woman\", recentemente a \"The Division\" e nella serie tv di fantascienza britannica \"Space Precinct\".\nIl 2 febbraio 2006, entr\u00f2 nel cast di \"Febbre d'amore\" nel ruolo di Will Bardwell."}
{"id": "839599", "revid": "599013", "url": "https://it.wikipedia.org/wiki?curid=839599", "title": "Vat", "text": ""}
{"id": "839604", "revid": "767487", "url": "https://it.wikipedia.org/wiki?curid=839604", "title": "Wu-Tang Forever", "text": "Wu-Tang Forever \u00e8 il secondo album ufficiale del collettivo newyorkese Wu-Tang Clan.\nUscito in doppio cd e quadruplo vinile, rappresenta il secondo pilastro (dopo il primo \"Enter the Wu: 36 Chambers) su cui si basa l'intera filosofia Wu-Tang, con relative vendite straordinarie in tutto il globo.\nIl disco.\nSound.\nCostruito sulle esperienze sonore dei dischi solisti usciti in precedenza, precursori di diversi stili di produzione hip-hop, l'album presenta un largo uso di sintetizzatori e campionamenti. C'\u00e8 un po' di \"Only Built 4 Cuban Linx...\" in \"The M.G.M.\", cos\u00ec come un ritorno alle sonorit\u00e0 di \"Tical\" su pezzi come \"Deadly Melody\". RZA, produttore principale del gruppo, cede il posto ad altri musicisti della squadra, 4th Disciple, True Master ed Inspectah Deck. Inspectah Deck comincer\u00e0 un'interessante carriera come produttore proprio con \"\"Visionz\", suo lavoro sull'album.\nLe liriche.\nLa controparte rap di \"Wu-Tang Forever\"\" segue idee e pensieri pi\u00f9 maturi rispetto al primo album del Wu-Tang Clan, merito anche degli insegnamenti della Five Percent Nation. Collaborazioni ridotte al minimo e vicine al marchio del Clan, tra le quali spiccano quelle con Cappadonna e Street Life. Compare anche la vocalist Tekitha, che sostituisce Blue Raspberry, \"madrina\" dei dischi precedenti.\nRisultati.\nSuccesso a livello mondiale con quattro dischi di platino, \"Wu-Tang Forever\" scala le prime posizioni delle classifiche canadesi e britanniche, vendendo 600.000 copie nella prima settimana e raggiungendo anche la vetta della Billboard 200."}
{"id": "839608", "revid": "11959", "url": "https://it.wikipedia.org/wiki?curid=839608", "title": "Aksum", "text": ""}
{"id": "839611", "revid": "712828", "url": "https://it.wikipedia.org/wiki?curid=839611", "title": "Star Destroyer di classe Interdictor", "text": ""}
{"id": "839613", "revid": "196390", "url": "https://it.wikipedia.org/wiki?curid=839613", "title": "Monti lametini", "text": ""}
{"id": "839628", "revid": "6923", "url": "https://it.wikipedia.org/wiki?curid=839628", "title": "Cascata del peccato", "text": "La cascata del Peccato \u00e8 una cascata di ghiaccio che si trova nel massiccio del Gran Sasso vicino al monte Prati.\nDescrizione.\n\u00c8 una cascata storica, sita in un vallone impervio e difficile da raggiungere. Claudio Arbore ne effettu\u00f2 la prima salita assoluta assicurato da Pierpaolo Ciocca il 10-2-1991. Due anni pi\u00f9 tardi il 2-3-1993 lo stesso Arbore con Alessandro Spada ne fece la prima salita con il nuovo stile di libera senza cordini di collegamento alle piccozze, superando oltre al colonnato centrale, anche dei facili salti successivi. Diversi erano stati i tentativi precedenti (un tentativo storico fu fatto da Paolo Caruso e Massimo Marcheggiani) non coronati da successo.\nSalita.\nIl primo tratto si pu\u00f2 fare di lato (8 metri, 80\u00b0/85\u00b0), ma su ghiaccio generalmente poco compatto, in alternativa su un ghiaccio pi\u00f9 solido al centro (10 metri, 90\u00b0). Cos\u00ec si arriva ad una cengia, cui segue un piccolo salto (4 metri, 85\u00b0), uno scivolo (10 metri, 70\u00b0/80\u00b0), un altro salto (5 metri, 70\u00b0/80\u00b0) fino alla base della colonna principale. Si supera con un unico tiro la colonna verticale e il muro che lo segue fino ad arrivare ad una sosta su alberi (35 metri, 90\u00b0 e 80\u00b0/85\u00b0). Dopo vi \u00e8 un insieme di salti e canali nevosi (inclinazione massima 80\u00b0, minima 20\u00b0) che si susseguono per circa 65 metri.\nDiscesa.\nA corda doppia."}
{"id": "839631", "revid": "1632387", "url": "https://it.wikipedia.org/wiki?curid=839631", "title": "Diluizione", "text": "La diluizione \u00e8 un'operazione unitaria che consiste nel preparare una soluzione in uno dei seguenti modi: \n\u00c8 il processo inverso alla \"concentrazione\", intesa come processo atto a rimuovere il solvente da una soluzione.\nNella pratica del laboratorio analitico, la maggior parte delle diluizioni \u00e8 eseguita sulla base del volume utilizzando pipetta e matraccio: con la prima viene prelevata una quantit\u00e0 accurata di soluzione madre che viene trasferita nel secondo, in cui \u00e8 possibile aggiungere solvente in quantit\u00e0 esatta."}
{"id": "839633", "revid": "287204", "url": "https://it.wikipedia.org/wiki?curid=839633", "title": "La furia dell'azteco", "text": "La furia dell'azteco \u00e8 presumibilmente l'ultimo libro della serie scritta da Gary Jennings e in parte pubblicata dai suoi eredi, il libro \u00e8 stato pubblicato 2006.\nIn questo quarto episodio Gary Jennings trasporta il lettore nel Messico di inizio Ottocento, a Guanajuato il \"caballero\" Juan de Zavala che appartiene alla casta nobile della societ\u00e0 messicana, scopre improvvisamente di non essere figlio di nobili spagnoli ma figlio di indios, Juan viene incarcerato e accusato di crimini che non ha mai commesso, assieme all'amico Lizardi Juan fugge e riesce ad imbarcarsi per la Spagna dove combatte con i patrioti spagnoli contro Napoleone e riesce a guadagnarsi la grazia per i suoi crimini.\nTornato in Messico si scontra con il disprezzo dei nobili spagnoli, cos\u00ec si unisce a Padre Hidalgo, al generale Allende e agli indios di Dolores per combattere la tirannica oppressione degli Spagnoli, dopo alcune vittorie la speranza di libert\u00e0 si infrange contro il tradimento del generale Elizondo.\nPadre Hidalgo, il generale Allende e tutti i capi della rivoluzione finirono sulla forca ed esposti come monito alla popolazione di Guanajuato, Juan de Zavala invece fu crocifisso di notte per mano di una confraternita spagnola specializzata in esecuzioni sommarie."}
{"id": "839634", "revid": "253269", "url": "https://it.wikipedia.org/wiki?curid=839634", "title": "David Ackroyd", "text": "Biografia.\nLe sue prime apparizioni risalgono agli anni settanta nelle \"soap opera\" \"The Secret Storm\" (1971-1974), nel ruolo di Kevin Kincaid, e \"Destini\" (1974-1977), nel ruolo del dottor Dave Gilchrist.\n\u00c8 conosciuto anche per aver interpretato Garrison \"Gary\" Ewing, la \"pecora nera\" della famiglia protagonista della serie tv \"Dallas\". In seguito lasci\u00f2 il ruolo a Ted Shackelford. \nSuccessivamente apparve nelle serie \"The Dark Secret of Harvest Home\" (1978) e \"California\" (1982) come Bill Medford. Altre sue presenze televisive furono in \"Kojak\", \"Lou Grant\", \"Trapper John\", \"AfterMASH\", \"Dynasty\", \"Hunter\", \"Riptide\", \"Hotel\", \"A-Team\", \"New York New York\", \"A cuore aperto\", \"Autostop per il cielo\", \"MacGyver\", \"La signora in giallo\" e \"Xena - Principessa guerriera\".\nSulle scene teatrali di Broadway, Ackroyd apparve in \"Unlikely Heroes\", basata su tre storie di Philip Roth e in \"Children of a Lesser God\", nella quale sostitu\u00ec John Rubinstein nell'interpretazione di James Leeds.\nApparve inoltre al cinema nel cortometraggio \"\" (1971) di Woody Allen e nel film \"Arma non convenzionale\" (1990) di Craig R. Baxley, al fianco di Dolph Lundgren e Matthias Hues."}
{"id": "839640", "revid": "71155", "url": "https://it.wikipedia.org/wiki?curid=839640", "title": "Kender", "text": ""}
{"id": "839643", "revid": "765341", "url": "https://it.wikipedia.org/wiki?curid=839643", "title": "Imperare sibi", "text": "Imperare sibi \u00e8 una locuzione latina che in italiano significa letteralmente \"Comandare a s\u00e9\" (\"stessi\").\nLa sentenza completa, presso Seneca, \u00e8: \"imperare sibi maximum imperium est\" (\"comandare a se stessi \u00e8 il massimo imperio\"), \u00e8 la pi\u00f9 alta forma di comando. [Lettere a Lucilio,CXIII.30.].\n\"...[30] O quam magnis homines tenentur erroribus qui ius dominandi trans maria cupiunt permittere felicissimosque se iudicant si multas [pro] milite provincias obtinent et novas veteribus adiungunt, ignari quod sit illud ingens parque dis regnum: imperare sibi maximum imperium est.\"\nGi\u00e0 prima del grande moralista, preso a modello dai cristiani, era nota la sentenza di Platone: \"prima di comandare agli altri bisogna imparare a comandare a se stessi\". \"Gorgia\", 491d. I Greci attribuivano la sentenza originaria a Democrito].\nFu ripresa anche dagli autori latini, fra i quali Plauto e Cicerone.\nAnche nella Bibbia \u00e8 detto che essere padroni dei propri istinti vale pi\u00f9 che espugnare una fortezza (Proverbi, XVI.32)."}
{"id": "839644", "revid": "287204", "url": "https://it.wikipedia.org/wiki?curid=839644", "title": "Gureggru", "text": ""}
{"id": "839647", "revid": "287204", "url": "https://it.wikipedia.org/wiki?curid=839647", "title": "Christian Daghio", "text": "Carriera.\nLa sua attivit\u00e0 di lottatore inizi\u00f2 con la muay thai, disciplina nella quale vinse 7 titoli mondiali, pi\u00f9 diversi titoli tailandesi:\nFu il primo atleta italiano a combattere in Thailandia, dove si trasfer\u00ec stabilmente nel 1990 allenandosi al Petchrungruang camp sotto la guida del Tailandese Kru Nu Began e suo padre. Con la Nazionale italiana si era aggiudicato tre medaglie di bronzo, due ai campionati europei (a Pafos e Mosca) e una al campionato mondiale (a Caorle).\nL'ultimo successo nella thai boxe, fu nel 2016. In tale sport, pare abbia sostenuto 190 incontri vincendone 146; secondo altre fonti, i combattimenti sarebbero invece 170 con 131 successi.. L'apice della sua carriera lo raggiunse a fine 2009 quando incontr\u00f2 la leggenda Thailandese Somluck Kamsing (Medaglia d\u2019Oro olimpica di boxe - Atlanta 1996) in un evento per raccogliere fondi per lo Tsunami che colp\u00ec la Thailandia quell'anno.\nNel giugno 2017, dopo un anno di stop, torn\u00f2 a praticare il pugilato cui - gi\u00e0 in precedenza - aveva dedicato parte della carriera, esordendo il 29 luglio 2010. Da allora, Cristian vinse:\nNel 2004 apr\u00ec, a Pattaya, un centro sportivo in cui principalmente praticava e insegnava la Muay Thai (Pattaya Kombat).. Nel 2014 il camp si \u00e8 trasferito in un'area molto pi\u00f9 grande ed \u00e8 diventato il Kombat Group Thailand: un resort di oltre 5000 mq dove vengono insegnate diverse discipline marziali (Muay Thai, Pugilato, BJJ, MMA e Krav Maga) oltre ad essere un centro di fitness e di perdita peso.\nIl 26 ottobre 2018, dopo un incontro a Bangkok per un titolo dei supermedi, entra in coma a seguito del knock-out subito.\nMuore una settimana dopo, il 2 novembre, dopo il ricovero ospedaliero, lasciando moglie e figlia piccola. La notizia della sua morte viene diffusa dal sito \"World Fight News\" su Facebook, la mattina seguente. Come pugile, aveva riportato 33 vittorie (33-1-0 con 30 delle quali prima del limite) in 34 incontri."}
{"id": "839655", "revid": "767487", "url": "https://it.wikipedia.org/wiki?curid=839655", "title": "UNAMSIL", "text": "La Missione delle Nazioni Unite in Sierra Leone (UNAMSIL dall'inglese \"United Nations Mission in Sierra Leone\") fu un'operazione di peacekeeping delle Nazioni Unite in Sierra Leone dal 1999 al 2005.\nVenne creata dal Consiglio di Sicurezza delle Nazioni Unite nel dicembre 1999 per aiutare la realizzazione dell'Accordo di Pace di Lom\u00e9 che prevedeva la fine della Guerra civile in Sierra Leone.\nLa risoluzione 1270 del Consiglio di Sicurezza prevedeva questo mandato:\nLa missione militare si \u00e8 conclusa nel 2005 lasciando nel paese una delegazione umanitaria dell'ONU."}
{"id": "839659", "revid": "1632387", "url": "https://it.wikipedia.org/wiki?curid=839659", "title": "Helldorado Promo", "text": "Helldorado Promo \u00e8 l'unico EP fino ad oggi pubblicato dalla band heavy metal W.A.S.P.. Esso \u00e8 stato pubblicato nel maggio del 1999."}
{"id": "839660", "revid": "1543377", "url": "https://it.wikipedia.org/wiki?curid=839660", "title": "Luo", "text": "I Luo (anche detti Lwo) sono una famiglia di gruppi etnici (trib\u00f9) relazionati fra loro che vivono in un'area che si estende dal Sudan del Sud, attraverso l'Uganda settentrionale e la Repubblica Democratica del Congo, fino al Kenya occidentale e alla parte nord della Tanzania. Queste persone parlano una lingua sudanese orientale (Nilotica), una branca della famiglia linguistica Nilo-Sahariana. Secondo alcuni schemi di classificazione, queste trib\u00f9 sono spesso relazionate ai Niloti occidentali, inclusi anche nel gruppo linguistico Dinka-Nuer. Le persone che parlano le lingue luo includono Shilluk, Anuak, Acholi, Lango, Palwo, Alur, Padhola, Joluo (Luo Kenioti), Bor e Kumam.\nOrigini in Sudan del Sud.\nSecondo gli etnolinguisti e la storia linguistica e orale, i Luo sono parte del gruppo di trib\u00f9 Nilotiche che si separarono dalla famiglia sudanica orientale circa nel 3000 a.C. Pi\u00f9 di otto secoli fa, i Luo occuparono l'area su cui oggi si trova la parte orientale di Bahr el Ghazal. La ragione della loro dispersione non \u00e8 conosciuta. Conflitti interni possono averli portati fuori da questa regione. I Luo si spostarono nell'area di gran parte delle attuali nazioni confinanti con il Sudan del Sud, con conseguenza una separazione fra i gruppi con variazioni nella lingua e nelle tradizioni poich\u00e9 ogni gruppo assorb\u00ec le tradizioni degli indigeni locali.\nUna branca dei Luo, il popolo Shilluk (o Chollo), che comprende pi\u00f9 di cento trib\u00f9 e sotto-trib\u00f9, fu fondato da un capo di nome Nyikango circa nella met\u00e0 del XVI secolo. Diventarono una nazione con un sistema feudale. Nyikago e la sua nazione si spostarono verso nord lungo il Nilo (in direzione di Kush e Rip) a riconquistare e colonizzare l'area che i loro antenati persero a causa degli arabi e degli Europei. Il resto dei gruppi Luo rifiutarono l'idea di Nyikango e migrarono a sud e ovest.\nUganda.\nCirca nel 1500, un piccolo gruppo di Luo, conosciuto come Biito-Luo, guidato da un capotrib\u00f9 chiamato Labongo il cui nome divenne \"Isingoma Labongo Rukidi\" (talvolta chiamato \"Mpuga Rukidi\"), si incontr\u00f2 con delle persone che parlavano il Bantu e vivevano nell'area di Bunyoro. Questi Luo la colonizzarono con i Bantu e stabilirono la dinastia Babiito. Labongo, il primo dei re di Babiito di Bunyoro-Kitara, secondo una leggenda Bunyoro, il primo re di Buganda. Questi Luo furono assimilati dai Bantu e pertanto persero il loro linguaggio e la loro cultura.\nPi\u00f9 avanti, nel XVI secolo, altre persone che parlavano Luo si spostarono nell'area che oggi comprende il Sudan del Sud, l'Uganda settentrionale e il nord-est del Congo formando gli Alur e gli Acholi. I conflitti si svilupparono quando incontrarono i Lango che vivevano nell'area a nord del Lago Kyoga. Anche i Lango parlavano una lingua Luo, ma le loro origini sono alquanto oscure. Generalmente si ritiene che essi siano un popolo del gruppo Ateker dell'est del Nilo che ha avuto origine dall'Abissinia in Etiopia intorno al 1600 d.C. e che ha adottato il linguaggio Luo dai vicini Acholi (talvolta si ritiene che essi facciano parte dei Luo provenienti da Bahr el Ghazal che migr\u00f2 verso est dal Sudan ad Anuak in Etiopia e, verso l'entroterra fino in Uganda. I Kumam, che vivono nella stessa area, parlano anch'essi la lingua Luo, ma appartengono al gruppo Ateker come gli Iteso e i Karamojong.\nTra la met\u00e0 del XVI secolo e l'inizio del XVII alcuni gruppi Luo proseguirono verso est. Un gruppo, chiamato Padhola (o \"Jopadhola\" - il popolo di Adhola), guidato da un capo di nome Adhola, si stabil\u00ec a Budama nell'Uganda dell'est. Essi si stanziarono in un'area riccamente boscosa come difesa contro attacchi da parte dei vicini Bantu, i quali si erano gi\u00e0 insediati in quella zona. Questo isolamento autoimposto li aiut\u00f2 a mantenere la loro lingua e la loro cultura posti come erano tra le comunit\u00e0 Bantu e Ateker.\nKenya e Tanzania.\nCirca fra il 1500 e il 1800, altri gruppi di Luo attraversarono il Kenya e alla fine arrivarono in Tanzania. Abitarono l'area sulle rive del Lago Vittoria. Secondo i Joluo (conosciuti in Kenya semplicemente come Luo) un capo-guerriero chiamato Ramogi Ajwang, circa 500 anni fa, li port\u00f2 dall'attuale Uganda al Kenya.\nCome in Uganda, in Kenya alcune persone non-Luo adottarono la lingua luo. La maggioranza dei Bantu che vivono in Kenya (Suba), parlano Dholuo (sebbene come seconda lingua)\nI Luo in Kenya, che chiamano loro stessi Joluo (oppure Jaluo, persone di Luo) e sono la terza comunit\u00e0 dopo i Kikuyu e i Luhya. Nel 1994 la stima del loro numero era di 3.185.000. In Tanzania essi erano (2001) 280.000. I Luo in Kenya e Tanzania chiamano la loro lingua Dholuo, poco comprensibile ai Luo di Uganda, Zaire e Sudan del Sud.\nSotto-gruppi.\nVengono inclusi i popoli che condividono un'ascendenza Luo e/o parlano una lingua Luo."}
{"id": "839661", "revid": "599013", "url": "https://it.wikipedia.org/wiki?curid=839661", "title": "UNMOT", "text": "La Missione degli Osservatori delle Nazioni Unite in Tagikistan (UNMOT dall'inglese \"United Nations Mission of Observers in Tajikistan\") \u00e8 stata una missione di peacekeeping delle Nazioni Unite operante dal 4 dicembre 1994 al 15 maggio 2000 durante la Guerra civile tagica, per monitorare gli accordi di pace.\nIl Consiglio di Sicurezza delle Nazioni Unite stabil\u00ec il mandato della missione con la risoluzione 968, inoltre venne deciso che l'esercito della Comunit\u00e0 degli Stati Indipendenti dovesse supportare la missione ONU.\nIl quartier generale della missione era a Du\u0161anbe, nel Tagikistan.\nGli osservatori furono schierati in seguito alla tregua tra il governo tagiko del primo ministro Emomali Rahmonov, e i ribelli del Fronte Unito Tagiko.\nDopo il 1997 con la fine della guerra il mandato degli osservatori fu quello di controllare la smilitarizzazione del paese.\nIl personale dell'UNMOT era composto da militari provenienti da: Austria, Bangladesh, Bulgaria, Repubblica Ceca, Danimarca, Ghana, Ungheria, Indonesia, Giordania, Nepal, Nigeria, Polonia, Svizzera, Ucraina e Uruguay.\nDurante la missione sono morti 3 militari e 4 civili."}
{"id": "839662", "revid": "1543377", "url": "https://it.wikipedia.org/wiki?curid=839662", "title": "Legio I Illyricorum", "text": "La Legio I \"Illyricorum\" (\"degli Illirici\") fu una legione romana costituita probabilmente da Aureliano intorno al 273.\nIl nome della legione suggerisce una origine occidentale dei soldati, mentre la legione fu fatta stazionare in oriente, a Palmira. Aureliano aveva combattuto una guerra contro il Regno di Palmira, costituitosi con la secessione delle province orientali dell'Impero romano dopo la cattura di Valeriano nel 260. Dopo la vittoria aveva dovuto fare fronte al nascere di focolai di rivolta che si richiamavano alla dinastia palmirena. \u00c8 quindi probabile che Aureliano abbia formato la I \"Illyricorum\" con soldati giunti con lui in oriente dal Danubio, allo scopo di lasciare a guardia della citt\u00e0 in cui aveva avuto origine la ribellione una unit\u00e0 fidata, che non avesse avuto alcun legame con le province separatiste.\nNel 315-316 alcune \"vexillationes\" della I furono inviate in Egitto, assieme a sotto-unit\u00e0 della III \"Gallica\"; unit\u00e0 miste composte con soldati delle stesse due legioni vennero impiegate a Siene nel 323.\nLa \"Notitia dignitatum\" da la I \"Illyricorum\" ancora a Palmira all'inizio del V secolo, sotto il \"dux Foenicis\"."}
{"id": "839664", "revid": "1442080", "url": "https://it.wikipedia.org/wiki?curid=839664", "title": "Giovanni I Alberto di Polonia", "text": "Biografia.\nTerzo figlio di Casimiro IV Jagellone e di Elisabetta d'Asburgo, Giovanni Alberto guadagn\u00f2 i primi allori militari sconfiggendo i Tartari nella Battaglia di Kopersztyn (1487).\nLa lotta per il potere tra i figli di Casimiro IV Jagellone.\nNel 1490 moriva Mattia Corvino, sovrano d'Ungheria e nemico del fratello di Giovanni Alberto, Ladislao, che per colpa di Mattia non poteva occupare il trono di Boemia, suo dal 1471. Con una decisione inaspettata, la dieta della nobilt\u00e0 ungherese riunita a R\u00e1kos offr\u00ec il titolo di re a Giovanni Alberto Jagellone. La mossa era giustificata dall'intenzione della nobilt\u00e0 magiara di costituire un compatto fronte polacco-ungherese-boemo contro il crescente potere dell'Impero Ottomano. Gli Jagelloni risolsero per\u00f2 di consegnare la corona d'Ungheria al debole Ladislao invece che al risoluto Giovanni Alberto.\nNel 1492, alla morte del padre, spett\u00f2 a Giovanni Alberto sedere sul trono di Polonia. Il Granducato di Lituania pass\u00f2 invece ad un altro fratello di Giovanni Alberto, Alessandro.\nLe riforme.\nPrivato dei preziosi feudi lituani, Giovanni Alberto avvi\u00f2 una faticosa serie di negoziati con la sempre pi\u00f9 potente nobilt\u00e0 polacca, la \"Szlachta\", per assicurarsene l'appoggio. Nel 1496 il re garant\u00ec il privilegio di Piotrk\u00f3w (\"przywilej piotrkowski\"), accrescendo il potere feudale dei nobili sui servi della gleba che legava i contadini alla terra, in quanto un solo figlio (non il primogenito), poteva lasciare il suo villaggio; al popolo (\"mieszcza\u0144stwo\") era proibito possedere terreni, inoltre le posizioni di rilievo nella gerarchia clericale potevano essere affidate solamente ai nobili.\nLe guerre.\nFidando sulla forza del casato degli Jagelloni nell'Europa nord-orientale, Giovanni Alberto avvio una serie di conflitti con le potenze limitrofe per fare della Polonia la potenza dominante di quell'area. Il pi\u00f9 risoluto avversario di Giovanni Alberto fu l'imperatore Massimiliano d'Asburgo, deciso a fare degli Asburgo la famiglia pi\u00f9 potente d'Europa.\nMoscovia.\nAl fine di limitare il potere degli Jagelloni, Massimiliano d'Asburgo si alle\u00f2 con il Granduca di Mosca Ivan III. Giovanni Alberto rispose alla mossa dell'avversario appoggiando le pretese del fratello Ladislao in Europa Centrale. Nel frattempo, Alessandro Jagellone, granduca di Lituania, veniva spinto dallo spauracchio di Ivan III ad un'alleanza sempre pi\u00f9 stretta con Giovanni Alberto in chiave anti-russa. Il conflitto russo-lituano cominci\u00f2 nel 1499. Costretto a fronteggiare la minaccia dei tartari del Khanato di Crimea, alleatisi con Ivan, Giovanni Alberto non riusc\u00ec per\u00f2 ad impedire che il lituani venissero sconfitti nella Battaglia di Vedro\u0161a (14 luglio 1500), preludio alla successiva occupazione russa della Rutenia nel 1508.\nLa crociata anti-turca e la Moldavia.\nA partire dal 1494, Giovanni Alberto inizi\u00f2 i preparativi per una crociata contro i turchi che prevedeva la collaborazione tra i polacchi, il marchese Giovanni I di Brandeburgo ed il voivoda \u015etefan cel Mare di Moldavia. Nel corso del 1496, Giovanni Alberto riusc\u00ec faticosamente a raccogliere un'armata di 80.000 polacchi ma la sua crociata si tramut\u00f2 in una contesa con i moldavi per il controllo sulla Galizia: voivoda \u015etefan temette un tradimento da parte di Giovanni Alberto, sospettato di voler sostituire il moldavo con suo fratello Sigismondo Jagellone. La Battaglia della Foresta di Cosmin chiuse la contesa in favore del voivoda \u015etefan che risolse comunque di allearsi con il sultano Bayezid II per cautelarsi contro il potere polacco. Al suo rientro in Polonia, Giovanni Alberto accus\u00f2 della disastrosa sconfitta alcuni esponenti insubordinati della \"szlachta\" e confisc\u00f2 le loro terre.\nPrussia.\nGiovanni Alberto tent\u00f2 di ottenere il riconoscimento della sua autorit\u00e0 sulla Prussia dal nuovo (1498) Gran Maestro dell'Ordine Teutonico, il duca Federico di Sassonia, ma questi ricorse al \"Reichstag\" per ottenere l'appoggio dell'Impero contro la Polonia. Il Reichstag inform\u00f2 Giovanni I Alberto che egli non avrebbe dovuto interferire nel libero potere del Gran Maestro in Prussia. Giovanni Alberto inizi\u00f2 allora a preparare una guerra contro i Teutonici ma mor\u00ec prima di portare a compimento la spedizione."}
{"id": "839665", "revid": "36426", "url": "https://it.wikipedia.org/wiki?curid=839665", "title": "Palazzo dei Vescovi a San Miniato al Monte", "text": "Il palazzo dei Vescovi a San Miniato al Monte era una residenza estiva dei Vescovi di Firenze e fu fatto costruire, a proprie spese, da monsignor Andrea dei Mozzi, vescovo di Firenze, rammentato da Dante nel canto XV dell'Inferno. \nStoria e descrizione.\nNel 1320 la costruzione venne terminata dal vescovo Antonio d'Orso e in seguito un altro vescovo fiorentino Angelo Ricasoli vi fece alcune aggiunte.\nIl palazzo ha una merlatura antica e finestre ogivali a bifora, sulle quali si vedono le armi in pietra della Chiesa, di Andrea dei Mozzi, di Antonio d'Orso, del popolo di Firenze e di Angelo Ricasoli. \nNel 1574 il palazzo venne annesso al monastero dei Benedettini, nel 1553 fu ridotto a caserma per le truppe spagnole al servizio di Cosimo I e sub\u00ec molti danni e trasformazioni. Dal 1630 al 1633 fu assai danneggiato quando venne adibito a lazzeretto per gli appestati. \nSub\u00ec nuove divisioni, effettuate dai Gesuiti fra il 1703 e il 1774. Negli anni 1903-1922 fu restaurato dall'architetto \"Enrico Au-Capitaine\" che rimise in luce gli affreschi del salone."}
{"id": "839667", "revid": "308552", "url": "https://it.wikipedia.org/wiki?curid=839667", "title": "The Times Group", "text": "The Times Group \u00e8 uno dei pi\u00f9 importanti gruppi multimediali dell'India. Appartiene alla societ\u00e0 indiana Bennett, Coleman &amp; Co. Ltd. (BCCL).\nPrincipali aziende.\nLe principali attivit\u00e0 del gruppo sono:"}
{"id": "839669", "revid": "124902292", "url": "https://it.wikipedia.org/wiki?curid=839669", "title": "Ciclostile", "text": "Il ciclostile, o duplicatore stencil (raramente mimeografo o velocigrafo, come veniva chiamato agli albori nell'Ottocento) \u00e8 un sistema di stampa meccanico oramai obsoleto, largamente utilizzato nel XX secolo, per produrre manualmente stampe in piccola tiratura e a costi estremamente contenuti se paragonati con quelli della stampa industriale.\nLa stampa \"a ciclostile\" lega il suo nome in modo indissolubile alla pratica dei volantini, dei pamphlet, delle \"fanzine\" o dei \"samizdat\". Largamente diffusa fino agli anni ottanta del ventesimo secolo, ha poi ceduto il passo \nalla fotocopia (xerografia o altri sistemi di riproduzione anastatica, gi\u00e0 presenti da qualche decennio e divenuti nel frattempo economicamente competitivi), che l'hanno sostituita rapidamente. Non richiedendo energia elettrica per il suo funzionamento, il ciclostile trova ancora applicazione nei Paesi in via di sviluppo.\nPrincipio di funzionamento.\nSi basa fondamentalmente sullo \"stencil\", ovvero il trasferimento dell'inchiostro alla carta, durante la fase di stampa, attraverso una maschera sagomata (matrice). La matrice \u00e8 costituita da un foglio estremamente sottile (carta di riso), rivestito da uno strato ceroso, incollato sul lato superiore ad una striscia di cartoncino dotato di fori di riferimento per l'aggancio successivo al rullo di stampa. Il foglio incerato \u00e8 accoppiato a un sottile foglio sottostante simile alla carta carbone, che viene lasciato in sede durante la produzione della matrice, al fine di rendere visibile la scrittura (altrimenti invisibile).\nDopo la produzione della matrice questo secondo foglio viene rimosso prima di iniziare il processo di stampa. L'impressione del profilo dei caratteri, ottenuta attraverso una macchina per scrivere, distrugge lo strato ceroso, rendendo permeabile la carta in quel punto. Naturalmente il nastro inchiostratore della macchina da scrivere deve essere disabilitato tramite l'apposito comando. La correzione di eventuali errori si effettua ripristinando l'impermeabilit\u00e0 locale della matrice, spennellando mediante un'apposita lacca a base alcolica e successivamente ribattendo il carattere.\nPer aggiungere dei disegni al testo, si utilizza uno stilo metallico (sufficiente una penna a sfera), con la matrice distesa in piano su una superficie rugosa. La matrice finita viene agganciata al tamburo della macchina di stampa, riempito di inchiostro denso (oleoso). Il meccanismo di rotazione del tamburo (ad azionamento manuale), sincronizza il trascinamento dei fogli vuoti, sui quali si ha il trasferimento dell'inchiostro nelle sole parti prive di cera.\nLa carta da stampa deve essere particolarmente assorbente, per cui \u00e8 poco \"collata\" e ha una superficie opaca. La bassa qualit\u00e0 di stampa \u00e8 dovuta essenzialmente alla trama del foglio matrice, che si traduce in una grossolana puntinatura degli elementi in stampa. Influenza la qualit\u00e0 del risultato anche l'abilit\u00e0 nella battitura dei caratteri, poich\u00e9 un'azione del martelletto particolarmente forte distrugge anche la cera nelle vicinanze, producendo un carattere sbiadito e privo di dettagli.\nIl sistema pu\u00f2 permettere, in una certa misura, stampe a colori: per ciascun colore deve essere preparata una matrice dedicata, e il processo di stampa ripetuto riprocessando i fogli per ciascuno dei colori. Non \u00e8 invece possibile riprodurre immagini di tipo fotografico o comunque disegni con \"mezzitoni\".\nOrigine.\nIl primo inventore moderno che cre\u00f2 un duplicatore di disegni e scritti fu l'italiano Eugenio De Zuccato nel 1874, davanti ai testimoni Charles Barlow e W. Whitehorn, all'epoca residenti al 23 Southampton Buildings di Londra. Thomas Alva Edison ricevette il brevetto US 180.857 per la \"Autographic Printing\" l'8 agosto 1876. Il brevetto copriva la penna elettrica utilizzata per realizzare gli stencil e una macchina duplicatrice a piano orizzontale \"(flatbed)\".\nNel 1880 Edison ottenne un successivo brevetto, US 224.665: \"Method of Preparing Autographic Stencils for Printing\", che copriva la realizzazione degli stencil attraverso una serie di piastre metalliche scanalate e uno stilo metallico. Edison non coni\u00f2 la parola \"ciclostile\", che venne usata per la prima volta da Albert Blake Dick quando concesse la licenza ai brevetti di Edison nel 1887.\nAltri che lavorarono indipendentemente e migliorarono lo sviluppo del duplicatore stencil furono David Gestetner e l'italiano Eugenio De Zuccato, quest'ultimo noto anche come \"Eugenio De Zuggato\" o \"De Zuocato\", studente di legge a Londra. Da notare che il secondo, padovano, il 23 maggio 1893 registr\u00f2 come inventore italiano negli Stati Uniti d'America diversi brevetti, sempre legati alla riproduzione delle stampe, ed \u00e8 tutt'oggi riconosciuto come il primo inventore del ciclostile, in passato detto \"papirografo\" (Papyrograph). I nomi commerciali delle due macchine prodotte in seguito in Inghilterra furono rispettivamente \"Cyclostyle\" e \"Rotary Neostyle\" (normalmente contratto in \"Roneo\"). All'epoca entrambi i nomi commerciali si trasformarono in nomi comuni, e il primo \u00e8 tuttora riscontrabile in italiano. Il secondo, invece, si \u00e8 quasi completamente perso. Se ne trova traccia solo nel burocratese della Banca d'Italia, dove \"roneata\" \u00e8 sinonimo di circolare."}
{"id": "839670", "revid": "834", "url": "https://it.wikipedia.org/wiki?curid=839670", "title": "Lwo", "text": ""}
{"id": "839672", "revid": "12582", "url": "https://it.wikipedia.org/wiki?curid=839672", "title": "Accordi di Osimo", "text": ""}
{"id": "839673", "revid": "212348", "url": "https://it.wikipedia.org/wiki?curid=839673", "title": "Uragani", "text": ""}
{"id": "839675", "revid": "133473", "url": "https://it.wikipedia.org/wiki?curid=839675", "title": "LTSP", "text": ""}
{"id": "839676", "revid": "486946", "url": "https://it.wikipedia.org/wiki?curid=839676", "title": "Glacieret", "text": ""}
{"id": "839679", "revid": "1573940", "url": "https://it.wikipedia.org/wiki?curid=839679", "title": "Dactylopius coccus", "text": "La cocciniglia del carminio (\"Dactylopius coccus\" ) \u00e8 un insetto dell'ordine dei Rincoti, originario dell'America centrale.\n\u00c8 un parassita sessile, che vive primariamente sulle cactacee del genere \"Opuntia\".\nL'insetto produce l'acido carminico, che rappresenta una difesa contro i predatori.\nL'acido carminico pu\u00f2 essere estratto dal corpo e dalle uova per produrre un pregiato colorante naturale, il carminio (noto anche come rosso cocciniglia o semplicemente cocciniglia).\n\u00c8 utilizzato come colorante alimentare (E120) o nell'industria cosmetica."}
{"id": "839681", "revid": "287204", "url": "https://it.wikipedia.org/wiki?curid=839681", "title": "Le 5 equazioni che hanno cambiato il mondo", "text": "Le 5 equazioni che hanno cambiato il mondo \u00e8 un libro scritto da Michael Guillen nel 1997. La versione in italiano \u00e8 stata tradotta nel 1998 da Massimo Benedetti.\nQuesto libro descrive la vita, le vittorie raggiunte e le sconfitte subite e le battaglie umane e scientifiche di cinque grandi scienziati vissuti in passato: Isaac Newton, Daniel Bernoulli, Michael Faraday, Rudolf Clausius e Albert Einstein.\nLe cinque equazioni sono le seguenti: Gravit\u00e0, Fluidodinamica, Effetto Faraday, Entropia, Relativit\u00e0 Generale."}
{"id": "839683", "revid": "599013", "url": "https://it.wikipedia.org/wiki?curid=839683", "title": "UNIKOM", "text": "La Missione di Osservazione delle Nazioni Unite in Iraq e Kuwait (UNIKOM dall'inglese \"United Nations Iraq-Kuwait Observation Mission\") stabilita con la risoluzione 689 del Consiglio di Sicurezza delle Nazioni Unite il 9 aprile 1991 a seguito della prima guerra del Golfo.\nCompito del contingente di 133 osservatori era quello di monitorare la \u201czona demilitarizzata\u201d (DMZ) al confine tra Iraq e Kuwait. Il quartier generale era a Umm Qasr, in Iraq.\nNel corso della missione non sono state rilevate infrazioni rilevanti.\nIl mandato dell'UNIKOM \u00e8 terminato il 6 ottobre 2003 con la fine della seconda guerra del Golfo.\nIl contributori furono: Argentina, Austria, Bangladesh, Canada, Cile, Cina, Danimarca, Figi, Finlandia, Francia, Germania, Ghana, Grecia, Ungheria, India, Indonesia, Irlanda, Italia, Kenya, Malaysia, Nigeria, Norvegia, Pakistan, Polonia, Romania, Russia (Unione Sovietica fino al 24 dicembre, 1991), Senegal, Singapore, Svezia, Svizzera, Thailandia, Turchia, Svizzera, USA, Uruguay e Venezuela."}
{"id": "839684", "revid": "287204", "url": "https://it.wikipedia.org/wiki?curid=839684", "title": "Propulsore (arma)", "text": "Il propulsore, o atlatl, \u00e8 uno strumento utilizzato per lanciare proiettili come lance o frecce. Esso consente di aumentare la velocit\u00e0 iniziale del proiettile accrescendone la gittata e la forza di penetrazione.\nDescrizione:\n\u00c8 formato da un'assicella di lunghezza variabile con un uncino posto ad una delle estremit\u00e0. Il propulsore consente di prolungare il braccio moltiplicando la forza di lancio. Il proiettile viene appoggiato sul gancio, mentre l'estremit\u00e0 anteriore viene tenuta dalla mano del lanciatore.\nStoria.\nL'uso del propulsore \u00e8 attestato in Europa sin dal Paleolitico superiore. I reperti pi\u00f9 antichi risalgono al Solutreano superiore (18000-16000 anni fa) anche se il maggior numero di testimonianze sono state rinvenute negli strati del Magdaleniano IV (11400-10800 anni fa).\nMateriale.\nI propulsori erano realizzati in legno o in corno di animale e potevano essere scolpiti e riccamente decorati, diventando vere e proprie produzioni artistiche.\nUso.\nL'uso del propulsore \u00e8 ampiamente diffuso tra le popolazioni di cacciatori e raccoglitori dell'Artico, cos\u00ec come tra gli australiani aborigeni e le popolazioni indigene americane. I propulsori usati da queste ultime vengono solitamente chiamati \"atlatl\", dal termine usato per definirli in lingua nahuatl."}
{"id": "839693", "revid": "287204", "url": "https://it.wikipedia.org/wiki?curid=839693", "title": "ONUC", "text": "L'operazione delle Nazioni Unite in Congo (\"ONUC\" dal francese Operation des Nations Unies au Congo) fu una missione delle Nazioni Unite nel Congo ex Belga, stabilita con la risoluzione numero 143 del Consiglio di sicurezza. Fu attiva durante la crisi del Congo, dal luglio 1960 al giugno 1964. \nStoria.\nDopo la proclamazione dell'indipendenza della nazione dal dominio coloniale belga il 30 giugno 1960, il Congo fu caratterizzato da una forte instabilit\u00e0 politica. \nLa missione militare ONU, avviata il 15 luglio 1960, aveva lo scopo di assicurare il ritiro delle forze belghe ed assistere il governo locale nell'instaurare una situazione ordinata. L'ONUC si occupava anche di garantire l'integrit\u00e0 territoriale e l'indipendenza del Paese con una provincia il Katanga che si era dichiarata indipendente, per cercare di impedire il verificarsi di una guerra civile e procedendo all'espulsione di tutto il personale militare straniero, paramilitare o di consulenza non sotto il comando delle Nazioni Unite. \nEra composto da unit\u00e0 militari svedesi, irlandesi, indiane, italiane, etiopi, pakistane, canadesi, ghanesi, malesi, senegalesi.\nIl contingente ONU venne rinforzato, raggiungendo a luglio 1961 oltre 19.800 uomini.\nEbbero scontri armati sia con le truppe e i mercenari dello stato del Katanga che con le milizie del governo popolare di Stanleyville.\nCon la riennessione del Katanga nel febbraio 1963 il contingente fu progressivamente ridotto, fino al completo ritiro nel giugno 1964.\nEccidio di Kindu.\nAlla missione presero parte anche uomini e mezzi dellAeronautica Militare. Dalla data di inizio dell'\"Operazione Congo\" il 22 agosto 1960 al 19 giugno 1962 questi uomini con i loro velivoli avevano trasportato in condizioni operativamente difficili e rischiose truppe e materiali perdendo ben 21 uomini, e tre velivoli del 2\u00ba Gruppo volo.\nFu proprio durante questa operazione che nel novembre 1961 avvenne l'efferato Eccidio di Kindu, nel quale 13 aviatori italiani vennero trucidati dai miliziani di Stanleyville."}
{"id": "839695", "revid": "38120", "url": "https://it.wikipedia.org/wiki?curid=839695", "title": "Di Sana Pianta", "text": ""}
{"id": "839703", "revid": "1522738", "url": "https://it.wikipedia.org/wiki?curid=839703", "title": "Akuma (Street Fighter)", "text": "Akuma, conosciuto in Giappone come , \u00e8 un personaggio della serie di videogiochi \"Street Fighter\", apparso frequentemente a partire dal 1994.\nFratellastro di Gouken, il maestro di Ryu e Ken, \u00e8 un guerriero che pensa solo a combattere, non ha amici e sentimenti. I kanji del nome Gouki significano \"Grande Oni\" (l'Oni \u00e8 un demone cornuto della mitologia giapponesi) o \"Grande Spirito\"; Gouken (fratello di Gouki) come \"Colpo Potente\".\nStoria.\nAkuma \u00e8 il fratellastro di Gouken, maestro di Ryu e Ken. I due fratelli sono stati discepoli, a loro volta, del maestro Goutetsu, il creatore dello stile \"Ansatsuken\". Akuma ha sempre avuto il desiderio di essere il guerriero pi\u00f9 forte di tutti, il \"maestro del pugno\", cos\u00ec abbracci\u00f2 uno stile personale, il \"Satsui no Hado\", l'intento omicida. Perfezion\u00f2 la tecnica definitiva di Goutetsu, lo \"Shun Goku Satsu\" (Raging Demon/Blink Hell Murder) e, proprio con questa tecnica, uccise il suo maestro e se ne and\u00f2 dalla scuola.\nSuo fratello Gouken divenne poi il maestro di Ryu e Ken, ma tempo dopo anche lui cadde sotto i colpi di Akuma. Ryu, accecato dall'ira, lo attacc\u00f2, ma venne sconfitto. Ryu, per\u00f2, mostr\u00f2 (come Akuma stesso) un'attitudine al \"lato oscuro\", ossia l'intento omicida. Akuma lo risfid\u00f2 e gli disse di presentarsi quando sarebbe stato un degno avversario per lui.\nNel primo Street Fighter si scontr\u00f2 con Gen, anziano esperto di arti marziali. Mentre il loro primo scontro termin\u00f2 in parit\u00e0, in quello decisivo Akuma stava per vincere, ma si accorse che il vecchio Gen era gravemente malato, cos\u00ec non infier\u00ec e se ne and\u00f2 (qdimostrando nel profondo di non essere puramente malvagio, al contrario di M. Bison, ma soltanto alla ricerca di avversari forti da battere).\nDurante il secondo torneo di Street Fighter, Akuma rimase nascosto nell'ombra, osservando i lottatori e in particolar modo Ryu. Durante la finale, Akuma intervenne ed uccise M. Bison con il Shun Goku Satsu, trascinando la sua anima all'inferno. Anche durante il terzo torneo Akuma rimase in disparte, osservando gli sfidanti in cerca di un avversario che riuscisse a tenergli testa. Alla fine trov\u00f2 Gill, il capo della setta degli \"Illuminati\" e promotore del terzo Street Fighter. Lo scontro fra i due fu epico: dopo la sua mossa finale, Akuma fu convinto di aver ucciso l'avversario e se ne and\u00f2, ignaro invece che Gill era resuscitato.\nAlla fine di \"Street Fighter III: 3rd Strike\", Akuma affina una nuova tecnica: il Tenshou Kaireki Jin, capace di distruggere una petroliera. In \"Street Fighter IV\" (ambientato prima di SF III) partecipa al torneo del pericoloso e temuto Seth per trovare Ryu, e si scontra con suo fratello Gouken, creduto fino ad allora morto, per il corpo del ragazzo. Nello stesso gioco, Akuma e la sua forma potenziata Oni sono dei boss speciali.\nAspetto.\nAkuma ha i capelli rossi e la pelle scura. Indossa un rosario enorme attorno al collo, un keikogi color carbone ed una funicella attorno ai fianchi.\nIl kanji 'ten' () - significa \"cielo\", \"paradiso\", \"provvidenza\" (teologicamente) - pu\u00f2 essere notato durante alcune animazioni.\nShin Akuma, a differenza del suo ego normale, indossa un kimono tendente al violaceo. Nella sua apparizione in \"Capcom vs. SNK 2\" ha inoltre una pelle accentuatamente pi\u00f9 rossa e capelli totalmente biancastri.\nOni, uno dei boss segreti di SF IV, \u00e8 Akuma quando perde totalmente il controllo di s\u00e9, concedendo la sua anima al Satsui no Hado. La sua pelle \u00e8 blu e luminescente, i capelli sono bianchi ed indossa soltanto dei pantaloni larghi con una cintura di fune. Sembra anche pi\u00f9 imponente di prima.\nModalit\u00e0 di gioco.\nAttacchi.\nNella storia di Street Fighter, Akuma rappresenta uno dei personaggi pi\u00f9 forti e, a differenza di altri personaggi, Akuma ha molte mosse potentissime oltre le classiche tecniche base Ansatsuken/Shotokan: Hadoken, Shoryuken e Tatsumaki Sempu-Kyaku ne possiede altre di gran lunga pi\u00f9 potenti:\nShun Goku Satsu.\nLa Super segreta di Akuma \u00e8 tra gli attacchi pi\u00f9 micidiali nell'intera saga Street Fighter. La versione normale dello Shun Goku Satsu (\"Inferno Letale Immediato\", in italiano) \u00e8 capace di infliggere ingenti danni all'avversario e conta un numero di colpi che spazia dai 14 minimi fino ai 32 massimi, eseguiti da \"Shin Akuma\".\nL'esecuzione impone ad Akuma di sbattere il piede posteriore per terra per caricarsi di fuerenza, posizionarsi perfettamente verticalmente, tenere una gamba con ginocchia in alto, con l'altra rimane in punta di piede e, mosso dall'Hado Oscuro, si trascina sino all'avversario che, se poco lesto a scansare l'attacco, subir\u00e0 una tremenda sorte, colpito da attacchi talmente rapidi da essere inaccurabili dall'occhio umano.\nSe l'avversario \u00e8 sconfitto, Akuma rimane girato, con il simbolo \"ten\" comparso dietro le sue spalle, di colore rosso; anche sullo sfondo tale simbolo compare. Alla fine esclama sempre \"MESSATSU!\" o \"Shoushi\", rispettivamente, in italiano, \"DISTRUGGERE\" e \"Patetico\".\nManhwa.\nNel manhwa \"Street Fighter III New Generation\" di Hui King Sum e Lee Chung Hing, che in comune col videogioco ha solo i personaggi (storia, buona parte delle tecniche e quant'altro sono invenzione degli autori del manhwa), Akuma \u00e8 il fratello malvagio di Gouken (maestro di Ryu e Ken e discepolo di Yuen).\nA causa dell'apprendimento contemporaneo delle tecniche di Hadoken (Imperial Hadoken) e Shoryuken (Super Shoryuken), Akuma sente la sua energia rivoltarglisi contro, e per contrastare questa sorta di \"rigetto energetico\" scatena dunque la sua energia viola, raggiungendo il livello nero. L'energia Nera distrugge per\u00f2 le sue cellule cerebrali e lo manda alla follia, ma il suo spirito combattivo compie il miracolo di scindere la sua parte spirituale e quella terrena. Cos\u00ec sulla terra il corpo di Akuma carico di energia nera \u00e8 controllato da un vagabondo senza cervello, mentre \"Shin Gouki\" sprofonda nelle fiamme dell'Ashulo (inferno) dove studier\u00e0 una nuova tecnica devastante, nientedimeno che la strategia Ashulo: questa si divide in tre livelli di potenza, detti \"Yan Hon\", \"Sin Hon\" e \"Poh Hon\", raggiungibile solo stimolando la propria energia al massimo.\nDestino vuole che Alex, figlio illegittimo di M. Bison, assista alla \"scissione\" delle due personalit\u00e0 di Akuma, ma riesce a conservare la sua energia mentale che gli permetter\u00e0 dopo morto (per aver salvato Ibuki da un gigantesco serpente) di mantenere un legame spirituale con Shin Akuma. Sprofonda anche lui nell'Ashulo, dove questi gli trasmette le sue tecniche infernali riuscendo poi a riportarlo in vita espellendo il veleno della Grande Sis. Alex si rende conto all'inizio di poter entrare in contatto con Akuma solo andando vicino alla morte, e riesce ad apprendere che l'Ashulo Poh Hon si divide in 9 livelli di potenza, di cui lo stesso Akuma ne ha compresi solo 7: Muscle Breaker, Bone Breaker, Heart Breaker, Brain Breaker, Blood Dryer, Ki Breaker e Soul Breaker. Alex raggiunger\u00e0 l'ottavo livello, l\"Hell Breaker\", unendo alla strategia Ashulo la tecnica imparata da suo padre, \"il mondo senza confini\" (che sfrutta anch'esso energie infernali).\nIn seguito Akuma muore affrontando Urien, che uccidendolo raggiunge l'energia suprema (ottenibile solo quando si affrontano due guerrieri al massimo livello di energia nera e uno dei due uccide l'altro). Il suo corpo carico di energia nera viene poi posseduto da Dhalsim che, ucciso anche lui da Urien per averlo tradito aiutando Akuma nella battaglia, riesce a salvare la sua energia psichica, mentre la sua sete di vendetta trova rifugio immediato nel corpo senz'anima di Akuma appena morto. Intanto Shin Akuma contatta Alex per usare la tecnica Ashulo in modo da uccidere Dhalsim/Akuma e riprendere possesso del suo corpo, e ne nasce uno scontro epico dove Alex riesce a sopraffare l'avversario con i sette livelli dell'Ashulo e arriva a usare l'ottavo, ma in quel momento Dhalsim proietta nella sua mente l'immagine di Ibuki (figlia di Gill e innamorata di Alex). Non riuscendo ad accettare l'idea di ucciderla, Alex ritira il colpo, ma cos\u00ec facendo l'energia Ashulo si ritorce su di lui. Dhalsim/Akuma ne approfitta e lo colpisce con i sette livelli dell'Ashulo (l'energia Psichica/metale di Dhalsim gli consente di apprendere le tecniche solo osservandole una volta). A questo punto Alex concede a Shin Akuma di prendere completamente possesso del suo corpo a rischio della vita. Shin Akuma si carica di Energia della Distruzione (la stessa di Evil Ryu, ma mille volte pi\u00f9 devastante) e sopraff\u00e0 Dhalsim con le sue tecniche, schiacciandolo tra l'energia suprema che ha scagliato in cielo Urien e il Messatsu go Hado. In quel momento, per\u00f2, Ibuki vede che il corpo di Alex sta per distruggersi a causa della troppa energia e decide di sacrificarsi per cercare di aiutarlo. Alex esita, ma interviene Urien che divide i due guerrieri per recuperare Ibuki e curarla. Dhalsim cerca di uccidere Alex ed ottenere l'Energia Suprema prima che Urien possa nuovamente interferire, ma Urien approfitta del fatto di essere ignorato e divide i due guerrieri per poi schiacciare l'una contro l'altra le loro teste, in uno scontro dove solo chi sopravvivr\u00e0 otterr\u00e0 l'energia suprema, che Urien intende usare per resuscitare suo fratello Gill.\nDhalsim parla a Akuma mentalmente e gli propone di accantonare i rancori per un attimo in modo da liberarsi dalla stretta di Urien, e i due, con un doppio Hadoken di energia nera, riescono ad allontanarlo. Dhalsim per\u00f2 non perde tempo e attacca subito Alex con l'Ottavo livello dell'Ashulo, ma Alex risponde raggiungendo il nono e ultimo livello dell'Ashulo, \"Vacuum Breaker\" (distruzione del vuoto, un colpo talmente devastante da scompaginare gli equilibri, anche del vuoto assoluto) e lo sconfigge. Shin Akuma riesce cos\u00ec ad rientrare nel suo corpo, ma la personalit\u00e0 di Dhalsim \u00e8 ancora presente e Akuma cerca rifugio scavandosi un tunnel nella roccia avvicinandosi al centro della Terra e raggiungendo il calore e le fiamme dell'Ashulo. Intimorito dal fatto che appena ottenuta l'energia suprema Akuma sia gi\u00e0 cos\u00ec forte, Urien lo rinchiude in un bozzolo di energia suprema, regredendo cos\u00ec al livello nero, ma senza ritorsioni alla sua personalit\u00e0, rimanendo ancora il pi\u00f9 forte guerriero vivente. Ibuki prega Urien di curare Alex, e questi accetta solo perch\u00e9 \u00e8 la figlia di suo fratello Gill.\nIntanto M. Bison (alias Vega in Giappone) viene sconfitto da Ken, le cui tecniche sono infinitamente superiori, pur avendo egli \"solo\" energia blu confronto all'energia viola di Vega. Mentre fugge, avverte una strana energia e si reca nel luogo dove \u00e8 imprigionato Akuma, capendo che deve essere stato Urien a confinarlo dove si trova. Non avendo pi\u00f9 nulla da perdere, Vega decide di supplicare Urien affinch\u00e9 acconsenta di insegnargli la sua tecnica della \"distruzione di cielo e terra\" in cambio di aiutarlo a sconfiggere Akuma una volta per tutte. Urien considera Vega responsabile della morte di suo fratello Gill ma, supplicato, gli risparmia la vita e lo costringe in una gabbia di energia nera in attesa di decidere.\nAlex continua a pensare a come sia riuscito a raggiungere il nono livello dell'Ashulo, ma si trova ormai senza energia. A questo punto viene contattato mentalmente da Akuma che gli propone di trasmettergli la sua energia suprema telepaticamente (in modo che se Dhalsim dovesse sconfiggerlo si ritroverebbe senza forze) a patto che uccida Urien. Il piano funziona, ma viene scoperto da Oro (padre di Dhalsim) che cerca di uccidere Alex, ma viene fermato da Urien.\nInterrotto prematuramente il collegamento con Akuma, Alex ottiene energia suprema solo per quattro attacchi, e col primo distrugge la gabbia di energia nera che imprigiona il padre che si difende utilizzando la Distruzione di Cielo e Terra, ma l'intervento di Urien gli impedisce di ucciderlo, consumando cos\u00ec la poca energia che gli rimaneva e rendendosi nuovamente inerme, ma quando sta per essere ucciso da Vega, Urien, constatato che ha ormai appreso la sua tecnica, si reca con lui da Akuma. Questi, dopo il fallimento del suo piano, sferra un potentissimo attacco alla coscienza di Dhalsim e la sconfigge, e in questo modo il corpo di Akuma riesce ad uscire dal bozzolo di energia suprema che lo imprigionava e, trovandosi a contatto con il magma incandescente, agisce d'istinto proteggendosi con tutta la sua energia suprema, creando cos\u00ec la \"Supreme Clad\", una vera e propria armatura di energia. Il guerriero che esce dal cratere non \u00e8 pi\u00f9 n\u00e9 Akuma n\u00e9 Dhalsim, ma \"Ultimate Akuma\", un essere senza ricordi n\u00e9 sentimenti, solo un immenso spirito combattivo. Ultimate Akuma utilizza il 100% della sua energia in difesa, rendendosi cos\u00ec invulnerabile a qualsiasi attacco, utilizzando un nuovo tipo di energia per offendere i nemici, l'energia \"Zero\", la quale, trasmessa nel corpo degli avversari, li fa degenerare dall'interno. Inoltre, la Supreme Clad consente a chi la possiede di valutare la potenza, le capacit\u00e0 e i punti deboli dell'avversario. Ma dato che l'Energia Zero pu\u00f2 essere appresa soltanto da un uomo senza sentimenti, U. Akuma parte alla ricerca di un possibile successore, e lo trova in Hugo, un teppista le cui facolt\u00e0 mentali non superano quelle di un cagnolino, e gli insegna come ottenere Supreme Clad, passandogli solo una goccia della sua energia suprema.\nIntanto Ken ottiene la \"tecnica definitiva\" (battezzata dallo stesso Ken \"Trionfo della morte di Ryu\") sconfiggendo l'Imperial Hadoken di Ryu con il Super Shoryuken, e sfida Akuma. L'ottava tecnica proietta i due contendenti in uno spazio mentale controllato da Ken che distrugge i sentimenti e i ricordi facendo impazzire i propri avversari. Ultimate Akuma riesce a vincere non avendo sentimenti umani, ma a causa dell'Ottava Tecnica riacquista le sue antiche tecniche del Satsui no Hado (l'Hado omicida) e con esse alcuni ricordi.\nKen, vagando, cerca il perch\u00e9 della sconfitta e si imbatte in Hugo. Appreso che anch'esso conosce l'energia Zero, decide di confrontarsi con lui per scoprire un eventuale punto debole della Supreme Clad. Durante lo scontro Ken non riesce a colpire Hugo, finch\u00e9 accidentalmente non calpesta del pop corn. Hugo perde la concentrazione per un attimo vedendo calpestata l'unica cosa che ama (in quanto, come detto prima, ragiona come un cagnolino) e Ken riesce a colpirlo, scoprendo cos\u00ec che Supreme Clad non \u00e8 perfetta se non ci si concentra completamente sulla battaglia, motivo per cui \u00e8 impossibile da praticare con sentimenti umani, cosa che Ultimate Akuma non possiede. Conscio di ci\u00f2, Ken ingozza Hugo di popcorn e fa in modo che questi arrivi ad odiare l'unica cosa di cui gli importasse qualcosa, e ottenga un Supreme Clad perfetto se pur poco potente. Paragonando il Supreme Clad ai diamanti, che possono incrinarsi solo contro altri diamanti, Ken utilizza l'ultimo livello del Super Shoryuken (\"Super Shoryu Reppa\") per assimilare Supreme Clad di Hugo (la caratteristica del Super Shoryureppa \u00e8 quella di poter riprodurre le energie e le tecniche degli avversari che incontra), quindi va a cercare Akuma sentendosi ora pi\u00f9 preparato allo scontro.\nIntanto Akuma incontra Nash (il figlio di Ken) e insieme a lui torna al \"purgatorio\", la grotta dove si era allenato fin da bambino, e qui ritrova tutti i suoi ricordi. All'et\u00e0 di vent'anni gi\u00e0 non esisteva nessuno al suo pari, e questo non gli permetteva di progredire. Una notte, per\u00f2, un meteorite cadde sulla Terra e Akuma si rec\u00f2 nel cratere, sentendosi attirato dalla sua energia cosmica. Qui ottenne l'illuminazione per creare una tecnica in grado di distruggere qualsiasi cosa, lo \"shun goku satsu\" (Blink Hell Murder), una serie di calci e pugni talmente veloci da sembrare un unico colpo. Akuma us\u00f2 la tecnica appena acquisita per scolpire sul muro l'ideogramma \"cielo\" (lo stesso che gli compare sulla schiena, che si differenzia da quello di Ryu che significa \"distruzione\"), ma scopr\u00ec dei diamanti nella parete. Utilizz\u00f2 nuovamente la tecnica, ma non riesc\u00ec a scalfire le pietre preziose. Disperato per il fallimento, Akuma vag\u00f2 per il mondo, e venne trovato da Urien e Gill da bambini. Questi e la sua famiglia lo accolsero in casa, e Akuma per gratitudine insegn\u00f2 le arti marziali a Urien. Un giorno per\u00f2, provando una strana attrazione (n\u00e9 sentimentale n\u00e9 sessuale) per la madre dei bambini, si rese conto che l'incontro con la famiglia avrebbe cambiato il suo destino. Venendo sopraffatto dalla sua energia, colp\u00ec a morte il padre e violent\u00f2 la madre dei bambini, senza riuscire a fermarsi. L'arrivo dei figli interruppe per\u00f2 lo stupro e Akuma scapp\u00f2 disperato. Rifugiatosi nel \"Purgatorio\", la sua energia e la sua frustrazione crearono una nuova tecnica, \"il cielo fuori dal cielo\", in grado di distruggere perfino i diamanti. Le sue azioni violente lo resero immensamente pi\u00f9 forte, ma, frustrato per come aveva ottenuto questa potenza, decise di non utilizzare pi\u00f9 lo Shun goku Satsu n\u00e9 il Cielo Fuori dal Cielo. Recuperando tutti questi ricordi, Akuma riacquista anche le facolt\u00e0 per eseguire \"il cielo fuori dal cielo\" e distrugge il suo Supreme Clad perforandosi il cranio, come prova della sua potenza. Ma in quel momento arriva Ken.\nLe pubblicazioni finiscono qui e ancora non si sa quali saranno le sorti dello scontro.\nAltre versioni.\nShin Akuma.\nIn Street Fighter Alpha 3 \u00e8 presente una versione potenziata di Akuma, chiamata Shin Akuma.\nLe due versioni del personaggio sono pressoch\u00e9 identiche, con la differenza che Shin Akuma \u00e8 pi\u00f9 veloce, pu\u00f2 eseguire due Gou Hadoken in aria consecutive, esegue in modo pi\u00f9 rapido la tecnica Shun Goku Satsu, indossa un keikogi color porpora o grigio e, in Street Fighter III: 2nd Impact - Giant Attack e in Street Fighter III: 3rd Strike - Fight for the Future quando esegue lo Shun Goku Satsu, il colore del kanji sulla schiena \u00e8 giallo, non rosso.\nShin Akuma \u00e8 utilizzabile (in Street Fighter Alpha 3) dopo averlo sconfitto nel World Tour, selezionando Akuma tenendo premuto L2. Il colore basilare del vestito di Shin Akuma \u00e8 il viola, con la cintura nera e i polsini marroni. A livello di videogame Shin Akuma \u00e8, ovviamente, la versione potenziata di se stesso. \u00c8 dotato di maggiore resistenza, velocit\u00e0 e potenza nel colpire (incluse le mosse energetiche). Secondo la storia per\u00f2 non esiste uno Shin Akuma, semplicemente l'Akuma che compare \u00e8 gi\u00e0 talmente immerso nel Satsui no Hadou che non esiste una fase pre e post-Akuma. Akuma \u00e8 cos\u00ec e non possiede trasformazioni che lo migliorino. In alcuni giochi della serie, come SF Alpha 2 o 3, Shin Akuma \u00e8 stato inserito come personaggio sbloccabile e l\u00ec costituisce la versione pi\u00f9 forte di se stesso.\nOni Akuma.\nOni Akuma \u00e8 Akuma quando perde il controllo. \u00c8 20 volte pi\u00f9 forte della forma Shin. Il suo aspetto \u00e8 molto simile alla forma base ma presenta qualche differenza; i capelli sono bianchi anzich\u00e9 rossi, la pelle \u00e8 blu, il torace \u00e8 scoperto e il rosario che aveva al collo ora lo circonda\nGod Akuma.\nGod Akuma \u00e8 la versione divina di Akuma. Ha lo stesso aspetto di Oni, ma con alcune differenze: la pelle bianca e non blu, gli occhi blu invece che rossi e i capelli anch'essi blu. In questa forma distrugge in pochissime frazioni di secondo Zangief (autoproclamatosi \"il lottatore pi\u00f9 forte del mondo\"). A differenza delle altre forme questa non \u00e8 malvagia ed \u00e8 pura di cuore.\nCyber Akuma.\nCyber Akuma noto anche come \"Mech-Gouki\" \u00e8 una versione cyborg di Akuma per decisione di Apocalisse, appare per la prima volta in \"Marvel Super Heroes vs. Street Fighter,\" il suo aspetto ricorda o prende ispirazione dalle opere di G\u014d Nagai. "}
{"id": "839707", "revid": "123367", "url": "https://it.wikipedia.org/wiki?curid=839707", "title": "Reiserfs", "text": ""}
{"id": "839708", "revid": "110157", "url": "https://it.wikipedia.org/wiki?curid=839708", "title": "Cantone di Vianden", "text": " \nIl Cantone di Vianden \u00e8 un cantone del Lussemburgo nordorientale, compreso nel distretto di Diekirch. Confina con il cantone di Clervaux a nord, con il circondario di Bitburg-Pr\u00fcm (Renania-Palatinato, Germania) ad est e con il cantone di Diekirch a sud e a ovest. \nIl capoluogo \u00e8 Vianden. La superficie \u00e8 di 54 km\u00b2 e la popolazione nel 2012 era di 4.510 abitanti. \nComprende 3 comuni:"}
{"id": "839709", "revid": "155634", "url": "https://it.wikipedia.org/wiki?curid=839709", "title": "Football Club Internazionale Milano 1995-1996", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1995-1996.\nStagione.\nNell'estate 1995 il neopresidente Massimo Moratti invest\u00ec da subito sul mercato al fine di innalzare la competitivit\u00e0 dell'organico: la prima trattativa riguard\u00f2 l'argentino Javier Zanetti, preferito al connazionale Ortega dallo stesso dirigente. I nomi di maggior spessore furono il brasiliano Roberto Carlos e l'inglese Ince, sul quale la dirigenza ripieg\u00f2 dopo il mancato arrivo di Cantona: alla rosa si unirono poi Fresi, Cinetti, Pedroni, Centofanti, Carbone e Ganz. Minor spazio raccolsero i sudamericani Caio e Rambert, complice un rendimento inferiore alle aspettative in loro riposte.\nAlla guida tecnica fu inizialmente confermato Ottavio Bianchi, con Roberto Carlos messosi da subito in luce sul campo; lo stentato avvio in campionato, con 4 punti in altrettante gare, provoc\u00f2 a fine settembre la sostituzione dell'allenatore con Su\u00e1rez. L'ex calciatore iberico esord\u00ec nel \"retour match\" di Coppa UEFA contro il Lugano, dopo che l'andata si era chiusa sul punteggio di 1-1: gli elvetici trionfarono a San Siro con gol di Carrasco nel finale, complice l'incertezza di Pagliuca sulla punizione battuta dagli avversari.\nLo spagnolo assunse le redini della formazione \"pro tempore\", con il club gi\u00e0 pronto ad ingaggiare il britannico Roy Hodgson: quest'ultimo, ancora impegnato con la selezione svizzera, giunse in panchina a fine ottobre. Rinforzati nel mercato autunnale dal terzino Pistone e dalla punta Branca, i milanesi navigarono lontani dai vertici della classifica: distanziati di 9 punti dal Milan capolista al giro di boa, i nerazzurri accumularono ulteriore ritardo nella fase di ritorno.\nEliminata in semifinale di Coppa Italia dalla Fiorentina, l'Inter colse una delle poche soddisfazioni stagionali tramite il bilancio dei derby impattando all'andata e vincendo nel ritorno con rete di Branca. La posizione finale fu il settimo posto alla quota di 54 punti, a 19 lunghezze di ritardo dai concittadini campioni d'Italia. L'affermazione gigliata in coppa nazionale e il successo della Juventus in Champions League comportarono il ripescaggio della \"Beneamata\" in Europa, coi lombardi ammessi alla Coppa UEFA.\nMaglie e sponsor.\nLo sponsor tecnico per la stagione 1995-96 fu Umbro, mentre come marchio ufficiale venne scelto Pirelli.\nIl 24 settembre 1995, in occasione della trasferta di Napoli, la squadra utilizz\u00f2 una terza divisa di colore verde con bande blu.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\n\"Statistiche aggiornate al 12 maggio 1996\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "839713", "revid": "670021", "url": "https://it.wikipedia.org/wiki?curid=839713", "title": "Corte (Medioevo)", "text": "La corte (in latino curtis) viene definita, in ambito feudale, come quell'insieme di ville ed edifici dove il signore soggiornava ed espletava le sue funzioni di controllo sul territorio. La cosiddetta \"economia curtense\", tipica dell'alto medioevo, fu una fase di passaggio nel mondo rurale tra l'economia della Villa romana e quella della signoria fondiaria del feudalesimo. L'esempio di economia curtense pi\u00f9 spesso studiato, per ragioni relative alla sua migliore documentazione, \u00e8 quello che si afferm\u00f2 nel regno dei Franchi in particolare tra la Loira e la Senna, che con alcune varianti si radic\u00f2 un po' in tutta l'Europa cristiana.\nOrigini della corte.\nGi\u00e0 alla fine del II secolo a.C. i grandi possedimenti terrieri nell'area dell'Impero Romano, tendevano ad organizzarsi economicamente creando latifondi pi\u00f9 o meno estesi. Causa la notevole pressione fiscale esercitata dallo Stato, molti piccoli e medi coltivatori diretti, preferivano mettersi alle dipendenze di questi signori proprio per sfuggire agli oneri di natura economica contratti verso lo Stato. Gli stessi grandi imprenditori, accettavano ben volentieri di assumere questi ultimi - vista la scarsa reperibilit\u00e0 di schiavi - in qualit\u00e0 di colono, dando loro in usufrutto singoli lotti di terreno su cui usufruivano di una certa percentuale della rendita dei campi. La grande propriet\u00e0 divent\u00f2 inevitabilmente un polo di attrazione non soltanto per i contadini, ma anche per gli artigiani, commercianti nonch\u00e9 per piccoli borghi che si venivano a trovare all'interno del fondo. I grandi esponenti di questa classe dirigente riuscirono anche ad ottenere delle agevolazioni da parte imperiale, ad esempio quella dell\"'immunitas\" ovvero: il diritto a non pagare certe tasse e di respingere dal proprio territorio qualsiasi agente - compreso quello del fisco - di nomina statale. \nIl signore quindi, diventava il vero e proprio arbitro della situazione, esercitando direttamente sul suo possedimento un certo controllo in ambito fiscale, giuridico, militare e politico. Le cosiddette ville rustiche tesero sempre di pi\u00f9 ad attuare un'economia di sussistenza e ad organizzarsi non pi\u00f9 verso il senso dell'estetica quanto verso la funzionalit\u00e0 e la difesa. Queste cellule ormai autonome presero ad essere sorvegliate da milizie personali pagate dal signore, i cosiddetti buccellari, che divennero un piccolo esercito privato.\nCambiamenti a livello direttivo: dai Latini ai Germani.\nDopo le grandi invasioni barbariche e il conseguente spopolamento delle citt\u00e0, i latifondi divennero sempre di pi\u00f9 un polo di attrazione per la popolazione urbana. In particolare la citt\u00e0, non essendo pi\u00f9 in grado di esercitare nessun controllo politico e direttivo per il territorio circostante, venne sempre di pi\u00f9 lasciata a se stessa. Quando il vuoto di potere aveva impossibilitato l'applicazione della giustizia ordinaria, molti scelsero volontariamente di assoggettarsi ai padroni delle \"villae\" e sebbene accettassero in un regime di semi libert\u00e0 che li legava alla villa, ne ricevevano in cambio protezione e mezzi per la sussistenza.\nI Germani si trovarono di fronte al problema di come controllare i territori conquistati.\nVisto lo stato pessimo delle grandi vie di comunicazione e la contrazione dei centri urbani, presero a delegare la nobilt\u00e0 di quelle prerogative di controllo, che altrimenti sarebbero state appannaggio dello stato. Ai nobili (vista la contingente penuria di moneta che escludeva la creazione e la retribuzione di una classe di funzionari) venne concesso in usufrutto un feudo: ovvero, una parte del territorio sotto la sovranit\u00e0 del signore, con il quale il nobile poteva finanziarsi e qualificare l'attivit\u00e0 che era tenuto a svolgere per conto del sovrano.\nIn Italia la vecchia aristocrazia di stampo latino e senatoriale, di cui Boezio fu l'ultimo degli esponenti, venne completamente spazzata via dopo la calata dei Longobardi di re Alboino, nel 568. I vecchi possedimenti passarono quindi di padrone: dai Latini ai Germani.\nTuttavia molto spesso le propriet\u00e0 rimanevano nelle mani dei vecchi proprietari, ed i dominatori longobardi si limitavano a spremerli con le tasse, in cambio della protezione data loro dalle milizie longobarde in caso di rivolte contadine.\nEconomia curtense.\nL'autoconsumo.\nL'economia curtense, era, generalmente, di sussistenza, si tendeva cio\u00e8 a produrre il pi\u00f9 possibile all'interno del feudo in un'ottica di autoconsumo. Per questo oltre alla produzione diretta (agricoltura), l'allevamento, la caccia, la pesca e la raccolta di frutti spontanei, esistevano anche compiti legati alla preparazione delle derrate alimentari: la produzione del vino, la macina della farina, la macellazione della carne. Anche i prodotti di natura non agricola, come le manifatture e gli attrezzi da lavoro, venivano fabbricati all'interno del fondo utilizzando i materiali a disposizione: stoviglie, tessuti, utensili ed armi. Si cercava inoltre di sopperire alla mancanza di alcuni beni producendone di simili, ma di qualit\u00e0 pi\u00f9 bassa.\nSpessissimo, perfino tra gli storici, si \u00e8 considerata questa economia come completamente chiusa, priva di sbocchi verso l'esterno. Questo \u00e8 errato, poich\u00e9 alcune manifatture pi\u00f9 rifinite ed altri approvvigionamenti dovettero essere necessariamente acquistati in altre zone. Ad esempio i nobili potevano permettersi di comprare il vino da altri signori, cos\u00ec come in periodi di carestia, quando i servi della gleba pativano la fame, dovettero procedere all'acquisizione di provviste alimentari dall'esterno. Non mancavano inoltre intermittenti \"surplus\". Non bisogna dimenticare, poi, che le citt\u00e0, sebbene ridotte di dimensioni, rimasero comunque dipendenti dalle campagne e dovettero sempre importare da esse i prodotti agricoli.\nIl commercio interno.\nUn fattore importante per la notevole estensione di questo genere economico fu la penuria di denaro liquido e lo stato delle grandi vie di comunicazione. Il pi\u00f9 delle volte, gli scambi avvenivano tra beni in natura, tramite il baratto, ma non \u00e8 del tutto vero che la moneta scomparve completamente. Ad esempio, il bisante d'oro continu\u00f2 a circolare e quando si attuavano questi scambi, e i contadini dovevano vendere i loro prodotti, ci si rifaceva sempre ad un ipotetico valore monetario. La moneta corrente d'argento, poi, il soldo, continu\u00f2 a circolare e la sua continua svalutazione fa comprendere che si dovette adattare alle crisi dell'economia.\nMolte volte poi, le propriet\u00e0 organizzate in curtis, si trovavano a contatto con altri fondi di natura ecclesiastica o regia e persino con residui di appezzamenti di terreno allodiali coltivati direttamente da alcuni contadini liberi. Ci\u00f2 si verificava poich\u00e9 i feudi, almeno nell'Alto Medioevo, non costituivano piccoli staterelli dai confini ben definiti, ma nella maggior parte dei casi erano piuttosto un insieme di propriet\u00e0 diffuse sul territorio, tanto da far s\u00ec che alcuni villaggi fossero addirittura divisi tra diversi feudatari. Come si vede quindi, le possibilit\u00e0 di scambio vennero necessariamente prese in considerazione.\nIl commercio con l'esterno.\nGrazie alla sua natura autarchica, che faceva nascere lunghissimi periodi di relativa pace, ed a una pi\u00f9 razionale organizzazione agricola, si andarono a formare delle eccedenze nella produzione. Tali rimanenze dovevano trovare sbocco, sia pure a livello modesto e intermittente, in un mercato regionale. Il fatto \u00e8 confermato dagli ultimi ritrovamenti di magazzini, soprattutto nei grandi monasteri i quali, essendo ancora in possesso delle antiche tecniche di agronomia di natura classica/romana, producevano in abbondanza e potevano permettersi di vendere i loro surplus.\nUna piccola rivoluzione si verific\u00f2 quando, con l'aumento del costo degli equipaggiamenti militari, i feudatari furono costretti a pretendere dai contadini tributi in denaro. Ci\u00f2 fece s\u00ec che per i piccoli coltivatori divenne necessario affiancare alle attivit\u00e0 agricole anche quelle mercantili e di piccolo artigianato. La moneta, cos\u00ec, cominci\u00f2 a circolare con pi\u00f9 diffusione e gli orizzonti mercantili, prima pi\u00f9 ristretti (sebbene, a differenza di quanto creduto dalla vecchia storiografia, non assenti), si allargarono.\nTipologie di \"curtis\".\nEvoluzione delle corti.\nLa corte dell'Alto e quella del Basso Medioevo si distinguevano fortemente: la prima, parte di un complesso feudale pi\u00f9 esteso e priva di fortificazioni rilevanti, altro non era che l'erede della villa romana, dominata da un signore o da un cavaliere che esercitavano un potere delegato dal concessore del \"beneficium\" e che tendevano a rimanere piuttosto isolati dai vicini.\nLa seconda, invece, sviluppatasi nell'et\u00e0 feudale propriamente detta (quel periodo compreso tra l'XI ed il XIV secolo) era caratterizzata da un maniero centrale sorto durante l'incastellamento ed era retta da un signore dotato d'autorit\u00e0 di banno e legittimato a lasciare in eredit\u00e0 il \"beneficium\" ai figli. La corte di questo periodo, inoltre, possedeva ormai l'aspetto di un piccolo stato dotato di un proprio esercito (cavalieri e sergenti del signore), di un tribunale e di un \"sovrano\" (il feudatario).\nOrganizzazione della corte.\nLa curtis riproponeva, pi\u00f9 o meno, le stesse caratteristiche e costanti edilizie nelle diverse zone dell'Italia centro-settentrionale, nella valle del Rodano in Francia ed in Germania.\nLa corte era il centro del feudo, ed era composta dagli edifici dove il signore risiedeva ed esercitava il controllo del territorio. L'interno era composto dal maniero del grande proprietario del fondo, dalle stalle, da granai e rimesse, dagli abituri dei servi e molte volte, se vicino scorreva un fiume, vi era presente anche un mulino. Non mancava neanche una piccola cappella privata dove si svolgevano i battesimi e le messe. Solitamente, di fianco al maniero era costruita l'abitazione del fattore o, come veniva nominato a quei tempi, del balivo. Costui non era solo la persona delegata alla ripartizione e allo stoccaggio nei magazzini delle derrate alimentari, ma era anche colui che esercitava la giustizia (insieme alle milizie) per conto del signore, all'interno del feudo.\nIl latifondo veniva suddiviso cos\u00ec in due tipologie di territorio.\nEsisteva poi una parte di terreno incolto, composto da boschi, prati e paludi, dove si attingevano le risorse spontanee tramite la raccolta, la caccia e la pesca. Inoltre nelle terre lasciate a riposo (maggese) venivano pascolati gli animali.\nI \"vassi\".\nAttorno al signore si trovavano poi una serie di amici, protetti e guardie del corpo, che formavano il gruppo degli \"antrustiones\" o \"fideles\" o \"vassi\". Essi giuravano fedelt\u00e0 al signore in cambio di benefici quali armi, oggetti preziosi o terre da coltivare (il denaro era infatti quasi scomparso). Questa struttura di fiducia personale in cambio soprattutto di terreni fu una caratteristica che divenne parte integrante del feudalesimo.\nModelli di corte.\nDobbiamo, una volta definita la struttura della \"curtis\", analizzarne le varie tipologie cos\u00ec come si sono presentate nel bacino del Mediterraneo e nell'Europa centro-settentrionale e orientale.\nLe tenute organizzate in \"curtis\" si distinguevano dal numero di \"mansi\" a cui erano sottoposte: nell'Italia del nord, cos\u00ec come in Germania e Francia, vi erano corti vastissime a pi\u00f9 mansi ed altre meno estese che potevano a malapena approvvigionare i padroni e la servit\u00f9. L'abbazia di Saint-Germain-des-Pr\u00e9s, ad esempio, possedeva 19.000 mansi distribuiti in vari villaggi, quello di Tours aveva alle proprie dipendenze 20.000 coltivatori abitanti nei diversi borghi della zona. Spesso i mansi erano situati anche molto distanti gli uni dagli altri, in territori retti da diversi feudatari o vassalli, il che dimostra come la distribuzione della propriet\u00e0 avvenisse a livello personale e non territoriale come in et\u00e0 moderna.\nI cittadini dei borghi suburbani facevano riferimento prevalentemente alle citt\u00e0 pi\u00f9 grandi, ove risiedevano i grandi margravi o che erano sedi vescovili. I locatari dei piccoli e medi fondi che si trovavano prevalentemente nelle zone rurali avevano come referente la villa signorile e, in seguito, il castello. All'interno di questi latifondi dobbiamo poi immaginare i borghi situati nella parte tributaria come difesi solo da uno steccato o completamente privi di sistemi difensivi, mentre il centro indominicato si incastellava ed era circondato da poderose mura difensive.\nEvoluzione delle \"curtes\" in centri abitati.\nA partire dal XI secolo, il sistema economico-sociale del feudalesimo entr\u00f2 in crisi e gi\u00e0 il con il Capitolare di Quierzy si stabil\u00ec che nei casi riguardanti situazioni eccezionali \u00ab cio\u00e8 la partenza per una spedizione militare del re con i suoi principali fedeli [... ] se il vassallo regio moriva mentre era lontano dalla sua sede, il suo feudo poteva provvisoriamente essere tenuto da suo figlio; quando il re fosse tornato o fosse stato eletto un nuovo re, il feudo sarebbe stato definitivamente assegnato all'erede attraverso una nuova investitura e quindi attraverso un rinnovato omaggio, un ulteriore giuramenti di fedelt\u00e0 del nuovo vassus al re-senior \u00bb. Con la constitutio de feudis poi, promulgata da Corrado II il Salico nel 1037, abbiamo la quasi definitiva frantumazione di questo sistema. Con queste nuove normative, si riconosceva l'ereditariet\u00e0 dei feudi anche ai vassalli minori. Nonostante le nuove innovazioni in campo agricolo (aratro pesante, rotazione triennale delle colture etc.) i mini fondi non riuscivano a produrre quanto richiesto e i grandi signori preferirono inurbarsi ed investire sul commercio e sui prestiti a interesse. Ma il colpo definitivo alla grande propriet\u00e0 lo diedero le crociate. I cavalieri, per finanziarsi le spedizioni in terrasanta, dovettero vendere parte dei loro feudi a delle nuove classi dirigenti che aspiravano al monopolio attraverso l'utilizzo della moneta.\nLe \"pars dominica\" cominciarono quindi ad essere acquistate da imprenditori borghesi, liberando quindi i mansi dalla sudditanza ad un padrone. Gli imprenditori si limitavano ad ottenere redditi dai diritti bannali. Agli agglomerati di mansi allodiali si unirono quindi questi mansi \"neo-allodiali\".\nPiccoli centri quindi, che in principio erano stati appendice dei latifondi, si trasformarono in cittadine di 30.000 abitanti o anche pi\u00f9. Nella toponomastica italiana, possiamo riscontrare l'evoluzione di queste cittadine/paesi dalle ex curtis o ville, ad esempio: \"Francavilla\", \"Villafranca\", \"Villanova\" ecc."}
{"id": "839716", "revid": "339392", "url": "https://it.wikipedia.org/wiki?curid=839716", "title": "Obelisco di Balzar", "text": ""}
{"id": "839718", "revid": "1318658", "url": "https://it.wikipedia.org/wiki?curid=839718", "title": "Sagat (personaggio)", "text": " \u00e8 un personaggio della serie di videogiochi Street Fighter e la nemesi del protagonista della serie Ryu.\nAspetto fisico.\nSagat appare come un vero e proprio colosso. La prima cosa che salta subito all'occhio infatti \u00e8 la sua mole impressionante, alto 210\u00a0cm per un totale di 140\u00a0kg di pura fascia muscolare, Sagat \u00e8 forte e robusto, ma chi ha assistito a un suo scontro sa che non \u00e8 affatto lento e impacciato come si potrebbe pensare, dotato invece di grande agilit\u00e0, che stupisce tanto quanto la sua stazza. Completamente calvo (da ragazzo era biondo), \u00e8 stato privato dell'occhio destro, che copre con una benda. Altri dettagli ben visibili sono l'enorme cicatrice che gli solca il petto e un vistoso taglio all'altezza della tempia destra. Dotato di ampia corporatura, ha spalle larghe e possenti cos\u00ec come lo \u00e8 il torace.\nLe braccia lunghe in proporzione col suo corpo sono dotate di una muscolatura molto ben sviluppata in seguito ai duri addestramenti effettuati. Le gambe sono molto lunghe, solide e robuste e gli permettono di colpire i propri avversari da una distanza tale che i loro calci non costituiscono un problema a differenza di quelli di Sagat. Come tutti i lottatori di Muay Thai, porta bende che gli ricoprono parte delle mani, gli avambracci, le gambe e i piedi. Grazie ai suoi allenamenti e alle caratteristiche del suo stesso corpo, Sagat riesce a trattenere il respiro sott'acqua per un tempo superiore ai venti minuti.\nLotta sempre a torso nudo, mostrando il suo fisico scolpito, e porta solo dei pantaloncini con colori che variano da viola con finiture di colore giallo nell'originale Street Fighter, al blu con profili rossi in Street Fighter II e al blu con finiture in giallo in Street Fighter Alpha, con sotto una conchiglia per proteggere i genitali.\nLa storia.\nSagat, thailandese, \u00e8 stato fin da giovanissimo, spinto dalla estrema povert\u00e0 delle sue terre, costretto a combattere per sopravvivere. Addestrato fin dalla tenera et\u00e0 nel pi\u00f9 violento stile della Mae Mai Muay Thai, la kickboxe thailandese, Sagat con il passare del tempo aveva mostrato a tutti il suo grande talento nella lotta vincendo numerosi incontri e tornei del suo paese, appassionandosi a quello stile unico e travolgente a al mondo delle arti marziali.\nLe sue gesta richiamarono molti combattenti di Muay Thai, decisi a mettere fine alla sua ascesa; tuttavia nessuno si dimostr\u00f2 alla sua altezza, accrescendo di conseguenza il suo prestigio, al punto che il Re Thailandese, anch'egli un abile combattente di Muay Thai conosciuto come \"Re Tigre\", che durante il suo regno, aveva l'abitudine di recarsi nei villaggi sotto false spoglie per trovare combattenti da affrontare e misurare cos\u00ec le sue capacit\u00e0, sentendo le voci di questo ragazzo che stava sbaragliando combattenti tra i pi\u00f9 brutali e i pi\u00f9 rinomati di tutto il paese, decise di recarsi nel suo villaggio ed affrontarlo.\nTuttavia, Sagat si rivel\u00f2 un avversario troppo forte anche per lui ed egli dovette riconoscere la sconfitta per mano del gigante. La cosa fece scalpore e in seguito Sagat fond\u00f2 la sua scuola nei pressi del Palazzo Del Re Di Thailandia, che richiam\u00f2 diversi adepti, ansiosi di imparare da quello che ormai si presumeva il pi\u00f9 grande guerriero Thailandese. Tuttavia Sagat non decise di impossessarsi del trono, lasciando l'imperatore al suo posto, ma prendendo per s\u00e9, appunto, il titolo di \"Re Tigre\". Trascorsero gli anni e un giorno per\u00f2, si present\u00f2 un uomo anziano di origini giapponesi, che lo volle sfidare per dimostrare al mondo che la sua Scuola poteva competere, se non addirittura sconfiggere quella del grande campione thailandese. Quest'uomo si chiamava Go Hibiki, maestro e fondatore del Saikyo Style, un'arte marziale che fondeva il violentissimo stile Ansatsuken, arte che comprende diversi elementi di karate, judo, taekwondo e koppo, con quello non meno violento del Muay Thai.\nIl combattimento fu durissimo e sembrava che nemmeno il nuovo arrivato potesse prevalere, in quanto durante il combattimento, Sagat si impossess\u00f2 della tecnica di ginocchiate del suo avversario migliorandola a sua volta, facendola propria. Go incapace di prevalere, seppur combattesse al meglio e con grande abilit\u00e0, con una particolare tecnica riusc\u00ec ad accecare il campione thailandese, privandolo dell'occhio destro.\nA quel punto Sagat, letteralmente infuriato come non mai e spinto dalla rabbia, sprigion\u00f2 per un istante una potente energia, e si avvent\u00f2 sul proprio avversario tempestandolo di colpi dalla potenza tale che il suo avversario mor\u00ec schiacciato dalla violenza con cui li aveva sprigionati.\nSuccessivamente affin\u00f2 ulteriormente quella tecnica che lo aveva portato alla vittoria sul suo avversario, chiamandola \"Tiger Raid\". Dopo quello scontro, Sagat ha acquisito ancor pi\u00f9 fama e onore, divenendo una specie di mito per tutto il popolo thailandese se non addirittura asiatico, considerato come una vera e propria leggenda vivente e gli venne conferito il titolo di \"Eroe di Thailandia\".\nIn attesa di nuovi avversari o dell'inizio di nuovi tornei, Sagat si dedica all'addestramento di coloro che desiderano apprendere le arti della sua scuola che insegna lo stile di Mae Mai Muay Thai pi\u00f9 completo e violento che ci sia. Fra i suoi allievi ricordiamo lo spregevole Adon.\nDopo qualche tempo, in una notte tempestosa, Sagat si deve scontrare con Ryu. Lo scontro, finale del primo torneo di Street Fighter, dapprima vide il thailandese avere la meglio, ma improvvisamente il Satsui No Hado, ovvero il lato negativo dell'Hado, prese il sopravvento su Ryu; sferrando un terrificante \"Metsu Shoryuken\", il giovane giapponese deturp\u00f2 il petto del gigante e vinse l'incontro. Fu la prima sconfitta in assoluto per Sagat. Lo stesso Ryu, per\u00f2, non considera questa vittoria tutta farina del suo sacco, ma attribuisce a s\u00e9 stesso la debolezza per essere caduto nelle braccia delle tenebre. Da allora Sagat nutre un odio profondo per il giovane giapponese, che and\u00f2 a dissiparsi gradualmente, trasformandosi in rivalit\u00e0 e desiderio di redenzione. Appena dopo la cocente sconfitta, Sagat si un\u00ec a Shadaloo e assecondava gli ordini del comandante M. Bison (Vega in Giappone), rivestendo il ruolo di suo braccio destro, con il pieno interesse di incontrare in questo modo guerrieri sempre pi\u00f9 potenti. Nonostante ci\u00f2 Sagat non ha mai condiviso i principi e gli ideali di conquista di Bison; fu pi\u00f9 una decisione presa dallo sconforto e dalla depressione per la sconfitta subita per mano di Ryu. Ma col passare del tempo il Re Tigre riconobbe nel giovane guerriero giapponese l'onore e la forza che da tempo aveva perso, perpetuando il male per conto di qualcun altro. D'altra parte, provare sulla propria pelle la potenza dello Shoryuken, diede a Sagat lo spunto per la creazione di una serie di nuove e devastanti tecniche.\nTecniche.\nLe sue tecniche di base sono:"}
{"id": "839721", "revid": "110157", "url": "https://it.wikipedia.org/wiki?curid=839721", "title": "Cantone di Wiltz", "text": " \nIl Cantone di Wiltz \u00e8 un cantone del Lussemburgo nordoccidentale, compreso nel distretto di Diekirch. Confina con il cantone di Clervaux a nord, con quello di Diekirch a sudovest, con quello di Redange a sud e con la provincia belga del Lussemburgo ad ovest. \nIl capoluogo \u00e8 Wiltz. La superficie \u00e8 di 265 km\u00b2 e la popolazione nel 2012 era di 14.129 abitanti.\nComprende 8 comuni:"}
{"id": "839726", "revid": "120990286", "url": "https://it.wikipedia.org/wiki?curid=839726", "title": "Classifica giovani (Giro d'Italia)", "text": "La classifica giovani al Giro d'Italia \u00e8 una delle classifiche accessorie della corsa a tappe italiana, istituita nel 1976. Consiste in una graduatoria a tempi che riguarda solo i ciclisti che non hanno ancora compiuto il ventiseiesimo anno di et\u00e0 il 1\u00ba gennaio dell'anno in corso, in pratica gli Under 26. Il simbolo distintivo \u00e8 la maglia bianca.\nStoria.\nFu istituita nella \"Corsa Rosa\" del 1976 e fu assegnata fino al 1994. Dal 1995 al 2006 non fu pi\u00f9 assegnata, ed \u00e8 stata introdotta nuovamente nel 2007.\nA partire dall'edizione 2009, su decisione de \"La Gazzetta dello Sport\", la maglia \u00e8 intitolata a Candido Cannav\u00f2, storico direttore della testata giornalistica sportiva.\nIl primo ciclista a vincere la classifica giovani fu l'italiano Alfio Vandi. Al 2014, sono quattro i ciclisti ad aver indossato la maglia bianca al termine della corsa, vincendo poi il Giro negli anni successivi: Roberto Visentini, Franco Chioccioli, Pavel Tonkov ed Evgenij Berzin. Lo stesso Berzin fu il primo a vincere maglia rosa e maglia bianca nello stesso anno (1994), eguagliato solo dopo vent'anni, nel 2014, dal colombiano Nairo Quintana."}
{"id": "839727", "revid": "287204", "url": "https://it.wikipedia.org/wiki?curid=839727", "title": "La ragazza e il professore (romanzo)", "text": "La ragazza e il professore \u00e8 un romanzo scritto da Jean-Claude Carri\u00e8re nel 2005."}
{"id": "839746", "revid": "715366", "url": "https://it.wikipedia.org/wiki?curid=839746", "title": "Aleksandr Puskin", "text": ""}
{"id": "839754", "revid": "287204", "url": "https://it.wikipedia.org/wiki?curid=839754", "title": "Sicilia amara e duci", "text": "Sicilia amara e duci \u00e8 un album di canti popolari siciliani cantati e rivisitati da Luigi Infantino.\nLa presentazione.\nAll'album collaborarono due famosi esponenti della cultura italiana e mondiale: lo scrittore Leonardo Sciascia che scrisse una presentazione pubblicata sul retro della copertina del cantautore Luigi Infantino, mentre la copertina (frontespizio) \u00e8 opera del pittore Renato Guttuso. Il quadro rappresentato \u00e8 un fico d\u2019india verde e bianco, su uno sfondo azzurro in alto e rosso in basso.\nLa composizione.\nL'album contiene 18 brani, 9 per ogni facciata. I testi sono, alcuni, di Luigi Infantino mentre gli altri sono di autori anonimi, adattati e rivisitati, per l'occorrenza, dallo stesso autore.\nIl disco.\nI facciata:\nII facciata:\nEdizioni.\nCURCI LP 121"}
{"id": "839768", "revid": "287204", "url": "https://it.wikipedia.org/wiki?curid=839768", "title": "Pinpuku", "text": ""}
{"id": "839769", "revid": "287204", "url": "https://it.wikipedia.org/wiki?curid=839769", "title": "Contea di Elmore", "text": "Contea di Elmore o Elmore County \u00e8 la denominazione delle seguenti contee degli Stati Uniti:"}
{"id": "839783", "revid": "767487", "url": "https://it.wikipedia.org/wiki?curid=839783", "title": "Mondo perduto (film)", "text": "Mondo perduto (\"The Lost World\") \u00e8 un film di avventura e di fantascienza del 1960 diretto da Irwin Allen. \u00c8 il remake de \"Il mondo perduto\" del 1925, il primo film basato sul romanzo omonimo di Arthur Conan Doyle.\nIl film presenta semplici effetti speciali; in particolare nella ricostruzione dei dinosauri sono stati utilizzati varani, iguane e coccodrilli.\nTrama.\nIl rude e arrogante professor George Challenger, eminente biologo ed antropologo, \u00e8 appena tornato dal Sudamerica, dove ha scoperto l'esistenza di un altopiano nascosto nella foresta amazzonica abitato da dinosauri sopravvissuti all'estinzione. Durante la conferenza stampa il professore, privo di prove concrete, viene deriso e screditato ma decide comunque di sfidare la Societ\u00e0 Zoologica londinese ad organizzare una nuova spedizione per raccogliere prove della scoperta.\nLa squadra \u00e8 composta dall'odiato rivale del professor Challenger, il professor Leo Summerlee, dal giovane giornalista Edward Malone, il cui capo-redattore \u00e8 uno dei finanziatori della spedizione ed \u00e8 il padre di un altro membro della spedizione, la giovane e viziata Jennifer Holmes, e il ricco cacciatore lord John Roxton, che fornir\u00e0 l'altra met\u00e0 delle spese di spedizione.\nIn Brasile vengono accolti dal fratello di Jennifer, David Holmes, e da due guide locali, Manuel Gomez e Costa. La squadra raggiunge facilmente l'altopiano e rinviene delle specie di dinosauri aggressive e pericolose; oltre ad essi, scopriranno anche ragni giganti, uomini primitivi e piante carnivore giganti. Impossibilitati a tornare a causa della perdita dell'elicottero, dovranno imparare a fronteggiare i pericoli del mondo preistorico:\nProduzione.\nIl film \u00e8 stato interamente realizzato presso gli 20th Century Fox Studios di Los Angeles, California."}
{"id": "839785", "revid": "6066", "url": "https://it.wikipedia.org/wiki?curid=839785", "title": "Ex-voto", "text": ""}
{"id": "839791", "revid": "1745361", "url": "https://it.wikipedia.org/wiki?curid=839791", "title": "Lemuri (mitologia)", "text": "I lemuri (dal latino \"lemures\", cio\u00e8 \"spiriti della notte\", detti anche \"Larva\"[\"e\"], termine equivalente a fantasma) sono gli spiriti dei morti della religione romana, considerati come vampiri, ossia anime che non riescono a trovare riposo a causa della loro morte violenta. Secondo il mito tornavano sulla terra a tormentare i vivi, perseguitando le persone fino a portarle alla pazzia.\nMito.\nSi credeva che queste creature, non ben identificate n\u00e9 definibili proprio per la loro condizione di fatale ed eterna transitoriet\u00e0, vagassero senza posa per le strade come anime in pena, in una sorta di limbo, dopo una morte prematura o violenta. Il senso di orrore che circondava queste figure spettrali venne poi a delineare quello della loro domina, la dea Ecate.\nPer tenere lontani questi spiriti erano state istituite delle feste chiamate \"Lemuria\". La tradizione voleva che ad istituire queste festivit\u00e0 fosse stato Romolo per placare lo spirito del fratello Remo, da lui ucciso. Le Lemuria ricorrevano il 9, 11 e 13 maggio: \u00e8 molto probabile che queste siano le pi\u00f9 antiche feste dei morti celebrate a Roma.\nIl rituale prevedeva che il \"Pater familias\" gettasse alle sue spalle alcune fave nere per il numero simbolico di \"nove\" volte, recitando formule propiziatorie. Durante queste feste i templi venivano chiusi ed era proibito sposarsi.\nRivisitazioni odierne.\nI lemuri hanno ispirato la terminologia usata da Carlo Linneo per designare un particolare tipo di primati dalla vita prevalentemente notturna. Le figure dei lemuri sono state inoltre rappresentate nel \"Faust\" di Goethe, in veste di schiavi di Mefistofele, costretti a scavare la fossa in cui Faust sarebbe stato sepolto. Vengono descritti come creature sub-umane, rabberciate con ossa, legamenti e tendini:\nL'esoterista Rudolf Steiner ha sottolineato la profondit\u00e0 spirituale di Goethe nel saperli ritrarre come creature che \u00abricordano a met\u00e0 di derivare da uomini defunti\u00bb: i lemuri da lui messi in scena consistono infatti di forze sovrasensibili, che operano nelle componenti pi\u00f9 terrestri dell'essere umano, quali appunto le ossa, i tendini e i legamenti. A differenza degli uomini viventi, essi sono privi della coscienza dell'Io, di cui \u00e8 rimasta loro soltanto una vaga eco; per questo non hanno memoria, e non sanno pi\u00f9 chi sono o cosa fanno."}
{"id": "839793", "revid": "339392", "url": "https://it.wikipedia.org/wiki?curid=839793", "title": "Lemures", "text": ""}
{"id": "839796", "revid": "254059", "url": "https://it.wikipedia.org/wiki?curid=839796", "title": "Contea di Elmore (Alabama)", "text": "La contea di Elmore, in inglese Elmore County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di abitanti. Il capoluogo di contea \u00e8 Wetumpka. Il nome le \u00e8 stato dato in onore al generale John A. Elmore.\nGeografia fisica.\nla contea si trova nella parte centrale dell'Alabama. Lo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa contea di Elmore venne costituita il 15 febbraio 1866."}
{"id": "839803", "revid": "125348264", "url": "https://it.wikipedia.org/wiki?curid=839803", "title": "Franco Evangelisti (politico)", "text": "Fu sottosegretario alla Presidenza del Consiglio, Ministro della marina mercantile e presidente dell'A.S. Roma, la quale, salvata dal fallimento, fu trasformata in Societ\u00e0 per Azioni.\nCarriera politica.\nFranco Evangelisti, giornalista, fratello di Gilberto che fu un noto giornalista sportivo della Rai, dopo una breve militanza giovanile nel PRI fu sindaco di Alatri con il suo partito, la Democrazia Cristiana, per un breve periodo tra il 1964 e il 1965. Venne eletto alla Camera dei deputati ininterrottamente dalla IV all'VIII legislatura, poi al Senato della Repubblica nella IX e nella X legislatura. \u00c8 ricordato per la sua decennale fedelt\u00e0 a Giulio Andreotti, di cui rappresent\u00f2 per decenni una sorta di \"braccio destro\" e fu lui a coniare il nome \"Primavera\" per la corrente andreottiana, mutuandolo dal calcio.\nFu nominato Sottosegretario al Turismo e Spettacolo nel secondo governo Rumor e venne riconfermato nell'incarico nel successivo governo e nel governo Colombo. Ricopr\u00ec l'incarico di Sottosegretario alla Presidenza del Consiglio nei successivi governi guidati da Giulio Andreotti; dal 1976 con funzione di Segretario.\nFu quindi Ministro della marina mercantile nel Governo Cossiga I dal 4 agosto 1979 al 4 marzo 1980: si dimise da quest'ultimo incarico a seguito del clamore suscitato da un'intervista da lui rilasciata a La Repubblica il 28 febbraio 1980, nella quale ammise di aver ricevuto finanziamenti illeciti dall'imprenditore romano Gaetano Caltagirone. In quell'intervista raccont\u00f2 anche di come l'imprenditore lo salutasse in principio di ogni telefonata chiedendogli \u00abA Fra', che te serve?\u00bb, frase divenuta celebre, anche per riferirsi al sistema corrotto della Prima Repubblica e di Tangentopoli.\nPoco prima della sua morte, avvenuta nel 1993 a causa di una emorragia cerebrale, rifer\u00ec alla magistratura di un presunto incontro segreto avvenuto fra Giulio Andreotti e il generale dei carabinieri Carlo Alberto Dalla Chiesa durante il quale i due avrebbero parlato del memoriale completo di Aldo Moro scritto da quest'ultimo durante la sua prigionia ad opera della Brigate Rosse, e contenente rivelazioni altamente compromettenti per Andreotti. Pochi mesi prima Andreotti era stato raggiunto dall'informazione di garanzia della Procura di Palermo che lo indagava per rapporti con la mafia. Alla fine di un lungo iter giudiziario la Corte di Appello di Palermo nel 2003 accerter\u00e0 una \u00ab...autentica, stabile ed amichevole disponibilit\u00e0 dell'imputato verso i mafiosi fino alla primavera del 1980\u00bb, sentenza confermata nel 2004 dalla Cassazione.\nCarriera sportiva.\nGi\u00e0 consigliere d'amministrazione dell'Associazione Sportiva Roma, ne fu nominato presidente nel 1965, quando la squadra era sull'orlo del fallimento: intraprese quindi un'azione di risanamento finanziario della societ\u00e0; per raggiungere tale obiettivo dovette vendere vari giocatori e infine trasformare la squadra in una societ\u00e0 per azioni nel 1967. In campo calcistico, fu anche presidente dell'Associazione Sportiva Alatri, che condusse alla promozione in Serie D nel 1966. Ricopr\u00ec la carica di presidente della FPI - Federazione Pugilistica Italiana, dal 1969 al 1981."}
{"id": "839820", "revid": "1714743", "url": "https://it.wikipedia.org/wiki?curid=839820", "title": "Alessandro Jagellone", "text": "Biografia.\nEra il quarto figlio di Casimiro IV Jagellone e di Elisabetta d'Asburgo, figlia di Alberto II d'Asburgo.\nAl momento della morte del padre, nel 1492, suo fratello maggiore, Vladislao, era gi\u00e0 diventato re di Boemia (1471), d'Ungheria e di Croazia (1490), e mentre il fratello Giovanni I Alberto, fu scelto dalla nobilt\u00e0 polacca (szlachta) per essere il successivo re di Polonia, i lituani preferirono Alessandro per diventare il loro granduca.\nGranduca di Lituania.\nLa pi\u00f9 grande sfida che Alessandro affront\u00f2 assumendo il controllo del Granducato fu un attacco alla Lituania da parte del Granduca di Moscovia, Ivan III e dei suoi alleati, i Tartari del Khanato di Crimea, che inizi\u00f2 poco dopo la sua incoronazione. Ivan III si considerava l'erede delle terre della Rus' di Kiev, e si sforzava di riprendersi il territorio precedentemente conquistato dalla Lituania. Incapace di fermare con successo le incursioni, Alessandro invi\u00f2 una delegazione a Mosca per realizzare un accordo di pace, che fu firmato nel 1494 e cedette estese terre al Granducato di Moscovia. In uno sforzo supplementare per instillare una pace tra Lituania e Moscovia, ad Alessandro fu promesso in sposa a Elena, la figlia di Ivan III; si sposarono a Vilnius il 15 febbraio 1495. La pace non dur\u00f2 a lungo, tuttavia, quando Ivan III riprese le ostilit\u00e0 nel 1500. Il massimo che il Granduca di Lituania poteva fare era presidiare Smolensk e altre fortezze e impiegare sua moglie Elena a mediare un'altra tregua tra lui e suo padre dopo la disastrosa battaglia della Vedro\u0161a (1500). Nei termini di questa tregua, la Lituania dovette cedere circa un terzo del suo territorio al nascente stato espansionista russo.\nRe di Polonia.\nIl 17 giugno 1501, il fratello maggiore di Alessandro, Giovanni I Alberto, mor\u00ec improvvisamente, e Alessandro fu incoronato re di Polonia il 12 dicembre di quell'anno. La carenza di fondi di Alessandro lo rese immediatamente subordinato al senato polacco e alla szlachta, che lo priv\u00f2 del controllo della zecca (quindi una delle fonti di reddito pi\u00f9 redditizie per i re polacchi), limit\u00f2 le sue prerogative e in generale si sforz\u00f2 di ridurlo a una posizione subordinata. Nel 1505, il Sejm approv\u00f2 l'atto di \"Nihil novi\", che proib\u00ec al re di emanare leggi senza il consenso della nobilt\u00e0, rappresentata dalle due camere legislative, ad eccezione delle leggi che governavano citt\u00e0 reali, terre coronate, miniere, feudi, contadini reali, ed ebrei. Questo \u00e8 stato un altro passo nella progressione della Polonia verso una democrazia nobiliare.\nDurante il regno di Alessandro, la Polonia sub\u00ec ulteriori umiliazioni per mano del suo principato, la Moldavia. Solo la morte di Stefano permise alla Polonia di mantenere la sua egemonia sul Danubio. \nMorte.\nAlessandro non si sentiva mai a casa in Polonia e concesse il suo favore principalmente ai suoi connazionali lituani, il pi\u00f9 notevole dei quali era il ricco magnate lituano Michail Glinskij, che giustificava la fiducia del suo padrone con la sua grande vittoria sui Tartari a Kleck (5 agosto 1506), la cui notizia venne portata ad Alessandro sul letto di morte a Vilnius.\n\u00c8 importante notare che Alessandro fu l'ultimo sovrano conosciuto della dinastia dei Gediminidi a mantenere l'ancestrale lingua lituana della famiglia. Dopo la sua morte, il polacco divenne l'unica lingua della famiglia.\nNel 1931, durante la ristrutturazione della cattedrale di Vilnius, fu scoperto il sarcofago dimenticato di Alessandro, e da allora \u00e8 stato messo in mostra."}
{"id": "839828", "revid": "6923", "url": "https://it.wikipedia.org/wiki?curid=839828", "title": "Washburn Guitars", "text": "La Washburn Guitars \u00e8 un'industria produttrice di strumenti musicali (fondata nel 1883 a Chicago, Illinois). La Washburn \u00e8 famosa per i suoi contributi innovativi nell'ambito della creazione di chitarre elettriche e acustiche, e bassi elettrici e acustici."}
{"id": "839829", "revid": "921573", "url": "https://it.wikipedia.org/wiki?curid=839829", "title": "Kurt Raab", "text": "Biografia.\nRaab nacque a Bergreichenstein, Sudetenland, ora Ka\u0161persk\u00e9 Hory, in Repubblica Ceca. Debutta al cinema con il film di Fassbinder \"Liebe ist k\u00e4lter als der Tod\" (\"L'amore \u00e8 pi\u00f9 freddo della morte\") nel 1969. Nell'arco di venti anni di carriera, ha partecipato a numerose produzioni di film di Fassbinder, come \"Perch\u00e9 il signor R. \u00e8 colto da follia improvvisa?\" e \"Il soldato americano\" nel 1970, \"Attenzione alla puttana santa\" nel 1971, e \"Il mercante delle quattro stagioni\" nel 1972. Attivo anche come produttore, assistente alla regia e sceneggiatore, mor\u00ec di AIDS ad Amburgo."}
{"id": "839830", "revid": "640389", "url": "https://it.wikipedia.org/wiki?curid=839830", "title": "Ashikaga Takauji", "text": "Nel 1338 ricevette il titolo di sh\u014dgun e inizi\u00f2 lo shogunato Ashikaga; pose la sua capitale a Kyoto e govern\u00f2 dal suo palazzo di Muromachi (l'epoca prende perci\u00f2 il nome di periodo Muromachi).\nTakauji era un samurai della famiglia Ashikaga, discendente della linea Seiwa Genji e del clan Minamoto, perci\u00f2 discendente dell'Imperatore Seiwa, e daimy\u014d di Ashikaga, nella provincia di Shimotsuke (attuale prefettura di Tochigi); nel 1333 fu tra i generali inviati dallo shogunato Kamakura a Kyoto per sedare la cominciata due anni prima.\nGradualmente deluso dallo shogunato, Takauji si alle\u00f2 all'Imperatore Go-Daigo e a Kusunoki Masashige per espugnare Ky\u014dto. Poco dopo, quando Nitta Yoshisada attacc\u00f2 Kamakura e abbatt\u00e9 lo shogunato, l'Imperatore Go-Daigo divenne di fatto il nuovo governatore del Paese, e la sua corte di Ky\u014dto divenne il centro del potere (restaurazione Kenmu). I clan samurai, per\u00f2, non videro soddisfatte le proprie aspettative, in particolare il ritorno al sistema socio-politico che aveva caratterizzato il periodo Heian, e si dimostrarono sempre pi\u00f9 delusi dalla ristabilita corte imperiale. Takauji cerc\u00f2 di convincere l'Imperatore a venire loro incontro ed evitare una ribellione, ma i suoi avvertimenti furono ignorati.\nNel 1335, H\u014dj\u014d Tokiyuki, figlio del quattordicesimo shikken dello shogunato Kamakura H\u014dj\u014d Takatoki, colse l'occasione per ristabilire, con una rivolta (ribellione di Nakasendai, \"Nakasendai no Ran\"), lo shogunato: Takauji soffoc\u00f2 la rivolta e occup\u00f2 Kamakura, poi reclam\u00f2 per s\u00e9 il titolo di sh\u014dgun, e dichiarando di prendere le parti dei samurai cominci\u00f2 a distribuire la terra tra i suoi seguaci senza il permesso della corte. Takauji proclam\u00f2 la sua fedelt\u00e0 alla corte imperiale, ma Go-Daigo invi\u00f2 Nitta Yoshisada a riconquistare Kamakura. Nella battaglia di Hakone Take no Shita, Takauji sconfisse Yoshisada e marci\u00f2 verso Ky\u014dto, che inizialmente conquist\u00f2, ma fu poi costretto a riparare nell'isola di Ky\u016bsh\u016b dalle forze riunite di Yoshisada e Masashige. Qui per\u00f2 Takauji si alle\u00f2 con i clan samurai dell'isola e torn\u00f2 a marciare verso Ky\u014dto: nella battaglia di Minatogawa (o del fiume Minato), nel 1336, Takauji sconfisse Yoshisada e uccise Masashige, conquistando Ky\u014dto una volta per tutte.\nDopo aver cacciato Go-Daigo dalla capitale, Takauji mise sul trono l'Imperatore K\u014dmy\u014d, ma Go-Daigo ricostru\u00ec la sua corte a Yoshino, dando inizio al periodo Nanboku-ch\u014d (\"delle corti del Nord e del Sud\") che sarebbe durato per altri 60 anni.\nLa storia di Takauji, dalla ribellione di Genko allo stabilimento delle corti del Nord e del Sud, \u00e8 raccontata nel \"Taiheiki\", un'epica in 40 volumi del periodo Muromachi."}
{"id": "839833", "revid": "767487", "url": "https://it.wikipedia.org/wiki?curid=839833", "title": "Prima dell'alba", "text": "Prima dell'alba (\"Before Sunrise\") \u00e8 un film del 1995 diretto da Richard Linklater, con Ethan Hawke e Julie Delpy.\nIl film \u00e8 il primo capitolo di una trilogia che Linklater ha dedicato alla medesima coppia di protagonisti. I sequel sono \"Before Sunset - Prima del tramonto\" del 2004 e \"Before Midnight\" del 2013.\nTrama.\nJesse, venticinquenne statunitense, e Celine, ventitreenne francese, si conoscono su un treno diretto a Vienna. Jesse, il mattino dopo, dovrebbe ripartire con l'aereo alla volta di casa, mentre la ragazza dovrebbe proseguire, con lo stesso treno, verso Parigi. Tuttavia, poco prima di salutarla, Jesse la invita a sostare con lui a Vienna per una notte e la convince a scendere dal treno.\nTra i due nasce un sentimento, che li porter\u00e0 a trascorrere l'intera notte in giro per la citt\u00e0, tra dialoghi, poesie, strade e piazze. I due ragazzi cercano di conoscersi, espongono la loro idea dell'amore, le loro paure e titubanze. In entrambi emergono alcuni aspetti di una maturit\u00e0 che \u2013 non ancora sbocciata \u2013 non riesce ad amare come pienamente si desidera e cerca ancora la propria strada nel mondo. Parlano delle persone loro care, della loro educazione, di ci\u00f2 cui aspirano, giocano tra un locale e l'altro, ma giunge infine su di loro l'ombra di un'esperienza che per quanto sia bella si rivela surreale, una sorta di deviazione dal percorso della vita vera.\nAllo spuntare dell'alba inesorabilmente i due si divideranno, ciascuno destinato a proseguire il proprio viaggio in direzioni completamente diverse. Al momento del saluto finale, Jesse e Celine per\u00f2 dichiarano apertamente di voler dare un seguito al loro incontro. Il loro viaggio prosegue, mentre sui loro volti permane un'impronta di nostalgia e attesa. Il finale resta aperto: Jesse e Celine si rincontreranno da l\u00ec a sei mesi, in stazione?\nProduzione.\nGenesi del film.\nLa trama di \"Prima dell'alba\" si ispira a un incontro che Richard Linklater ebbe con una donna in un negozio giocattoli di Filadelfia nel 1989. La donna si chiamava Amy Lehrhaupt e mor\u00ec in un incidente motociclistico prima dell'uscita del film. Si conobbero per caso e conversarono, passeggiando per tutta la citt\u00e0, fino a notte fonda. In origine, nella sceneggiatura, chi fossero le due persone e la citt\u00e0 nella quale giravano i protagonisti era vago.\nSceneggiatura.\nLinklater si rese conto che, poich\u00e9 il film consiste in un dialogo tra un uomo e una donna, era importante avere una co-sceneggiatrice donna e scelse Kim Krizan, che aveva avuto dei piccoli ruoli nei suoi film precedenti, \"Slacker\" (1991) e \"La vita \u00e8 un sogno\" (1993).\nLinklater e Krizan parlarono a lungo dell'idea del film e dei personaggi, il loro obiettivo era di analizzare le relazioni umane attraverso due persone che non si conoscono, ma cercano di scoprire qualcosa di pi\u00f9 su loro stesse. Decisero di ambientare la storia di Jesse e C\u00e9line in un paese straniero perch\u00e9 \u00abquando viaggi, al di fuori del tuo solito regno, sei molto pi\u00f9 aperto alle esperienze\u00bb. La sceneggiatura vera e propria venne completata in undici giorni.\nCast.\nI nove mesi successivi alla stesura della sceneggiatura furono impiegati per il casting, perch\u00e9 Linklater aveva problemi nel trovare gli attori giusti per i ruoli di Jesse e C\u00e9line. Quando Linklater vide per la prima volta il provino di Ethan Hawke, pens\u00f2 che l'attore fosse troppo giovane per la parte, cambi\u00f2 idea dopo averlo visto recitare in una commedia a New York. Per la parte di C\u00e9line, invece, scelse l'attrice Julie Delpy, di cui aveva apprezzato la personalit\u00e0. Dopo una lettura del copione, Linklater si rese conto di aver scelto gli attori giusti.\nDopo aver accettato i ruoli, Julie Delpy e Ethan Hawke andarono ad Austin per incontrare Linklater e Krizan e l\u00ec parlarono per alcuni giorni. Nel 2016, Julie Delpy ha dichiarato al sito \"Creative Screenwriting\" \u00ab\"Io e Ethan abbiamo praticamente riscritto tutto. C'era una sceneggiatura originale, ma non era molto romantica: che ci crediate o no, era solo un mucchio di chiacchiere, senza romanticismo\"\u00bb\".\"\nNonostante siano stati in parte autori della sceneggiatura, i due attori non vennero inclusi come sceneggiatori nei crediti del film perch\u00e9 Linklater avrebbe avuto dei problemi a trovare dei finanziatori. Vennero poi accreditati come co-sceneggiatori nei due sequel di \"Prima dell'alba\"."}
{"id": "839837", "revid": "1433186", "url": "https://it.wikipedia.org/wiki?curid=839837", "title": "Camuy", "text": "Camuy \u00e8 una citt\u00e0 di Porto Rico situata sulla costa nord-occidentale dell'isola. L'area comunale confina a est con Hatillo, a sud con Lares e a ovest con Quebradillas. \u00c8 bagnata a nord dalle acque dell'oceano Atlantico. Il comune, che fu fondato nel 1807, oggi conta una popolazione di oltre 35.000 abitanti ed \u00e8 suddiviso in 13 circoscrizioni (\"barrios\")."}
{"id": "839840", "revid": "729019", "url": "https://it.wikipedia.org/wiki?curid=839840", "title": "Snapper Music", "text": "La Snapper Music \u00e8 un'etichetta discografica inglese fondata nel 1996."}
{"id": "839849", "revid": "287204", "url": "https://it.wikipedia.org/wiki?curid=839849", "title": "Andres Guglielminpietro", "text": ""}
{"id": "839851", "revid": "287204", "url": "https://it.wikipedia.org/wiki?curid=839851", "title": "Monte Camicia", "text": "Il monte Camicia \u00e8 una montagna del massiccio del Gran Sasso, alta 2564\u00a0m (la quinta della catena), posta nella sua parte sud-orientale, come parte, dal punto di vista geomorfologico, della dorsale pi\u00f9 orientale del massiccio, collegata sulla sua linea di cresta a nord al vicino Monte Prena e a seguire il Monte Brancastello e Monte Aquila, a sud-est il Monte Tremoggia, il Monte Siella e il Monte San Vito, ricadendo nei territori dei comuni di Castel del Monte, Castelli e Farindola, a cavallo delle province dell'Aquila e Teramo. La cresta fa parte del cosiddetto Sentiero del Centenario.\nDescrizione.\nLa caratteristica di questa montagna \u00e8 la diversit\u00e0 dei due versanti: quello meridionale arrotondato ed erboso; roccioso e aspro quello settentrionale con la parete che precipita sulle colline del teramano, sopra Castelli, a oltre 1200 metri in gi\u00f9. A 2080 metri sgorga la risorgiva pi\u00f9 elevata dell'Appennino, \"Fonte Grotta\", dalle acque limpide e gelide. La montagna ospita specie erbacee rare tra le quali spicca la stella alpina appenninica. Dalla cima la vista spazia da una parte sull'intera provincia di Teramo e di Pescara e il mar Adriatico in lontananza, dall'altra verso ovest si pu\u00f2 osservare Campo Imperatore e altre cime del Gran Sasso nella sua parte meridionale, il Corno Grande, la Maiella e il Sirente-Velino.\nEscursionismo e alpinismo.\nLa cima si raggiunge abbastanza facilmente dal versante sud e ovest di Campo Imperatore tramite non difficili percorsi (1000 m di dislivello circa), mentre la parete nord, soprannominata \"l'Eiger dell'Appennino\", \u00e8 meta ambita di numerosi ed esperti rocciatori provenienti da tutta Italia. La difficolt\u00e0 della parete sta, oltre che nella verticalit\u00e0 e nel dislivello, anche nell'ambiente montano estremamente aspro e selvaggio e nella friabilit\u00e0 della roccia calcarea. \u00c8 famoso in questo versante un tratto sommitale della parete rocciosa noto come \"Dente del Lupo\". Sulla stessa imponente parete nord, a una quota di circa 1100-1200 metri, \u00e8 presente in un canalone un glacio-nevato pensile perenne, il nevaio del \"Fondo della Salsa\" () ."}
{"id": "839852", "revid": "729019", "url": "https://it.wikipedia.org/wiki?curid=839852", "title": "Res perit domino", "text": "Res perit domino \u00e8 un brocardo latino che pu\u00f2 essere tradotto letteralmente come \u00abLa cosa perisce al padrone\u00bb. \nNel diritto privato indica che il rischio del perimento di un bene dato in godimento grava su colui che ne \u00e8 proprietario al momento del perimento stesso: art. 1588 c.c. \u00c8 l'opposto di quanto accade nel caso di vendita di cose infungibili in cui il rischio si trasferisce immediatamente all'acquirente ex art. 1465 c.c. giacch\u00e9 per la suddetta tipologia contrattuale vige il principio consensualistico il quale, a sua volta, prevede che la propriet\u00e0 del bene passi in capo all'acquirente al momento del manifestato accordo tra le parti."}
{"id": "839854", "revid": "1442080", "url": "https://it.wikipedia.org/wiki?curid=839854", "title": "Andr\u00e9s Guglielminpietro", "text": "Carriera.\nGiocatore.\nClub.\nGli inizi.\nInizia nelle giovanili del Gimnasia, con cui debutta in prima squadra nel 1994 e gioca per quattro anni nel ruolo di esterno offensivo.\nMilan, Inter e Bologna.\nNel giugno 1998 viene acquistato dal Milan per 10 miliardi di lire, esordendo in Coppa Italia contro il Torino. Inizialmente relegato in panchina dall'allenatore Alberto Zaccheroni, riesce in seguito a ottenere un posto da titolare nel 3-4-3: il 17 gennaio 1999, contro il Perugia, realizza la prima rete in Serie A. Chiude la prima stagione in rossonero con la vittoria dello scudetto: nell'ultima giornata di campionato va ancora a segno, sempre contro il Perugia, confermandosi anche un ottimo rifinitore. Il 17 luglio 2001, per via del poco spazio riservatogli dai tecnici, passa all'Inter in uno scambio con Cristian Brocchi.\nIn nerazzurro sfiora la conquista di un altro scudetto e raggiunge due semifinali in campo europeo: in Coppa UEFA nel 2001-02 e in Champions League l'anno seguente. Il 18 luglio 2003 viene ceduto in prestito al Bologna di Carlo Mazzone: il successivo 21 settembre, al 62' di Bologna-Udinese segna un gol con la mano che l'arbitro Daniele Tombolini, erroneamente, convalida.\nFine carriera.\nNell'estate successiva \u00e8 nuovamente in Argentina, al Boca Juniors, nelle cui file disputa una stagione conquistando la Coppa Sudamericana. Il 4 luglio 2005 firma per l'Al-Nasr, club degli Emirati Arabi Uniti. Il 6 febbraio 2006 fa ritorno in prestito al Gimnasia, la squadra che lo aveva lanciato.\nIl 1\u00ba gennaio 2007 decide di ritirarsi ed entrare nello staff di Diego Pablo Simeone, diventando successivamente vice di Nelson Vivas.\nNazionale.\nIl 31 marzo 1999 ha fatto il suo esordio in amichevole pareggiata 1-1 contro l'Olanda, subentrando nel 2\u00ba tempo ad Ariel Ortega. \u00c8 stato convocato nella Nazionale argentina che ha disputato la Copa Am\u00e9rica 1999 (prendendo parte a due gare della fase a gironi, contro Ecuador e Colombia). In totale ha disputato 6 partite, senza segnare.\nAllenatore.\nIl 27 febbraio 2014 diventa allenatore del Douglas Haig. Il 21 giugno 2015 dopo la sconfitta contro il Guaran\u00ed Antonio Franco decide di dimettersi.\nIl 27 novembre viene nominato tecnico della Nueva Chicago, che \u00e8 appena retrocessa in Primera B Nacional. Il 3 aprile 2016 dopo la sconfitta interna per 2 a 1 contro il Guillermo Brown decide di dimettersi, lasciando la squadra al quattordicesimo posto, dopo appena dieci partite totalizzando 3 vittorie, 3 pareggi e 4 sconfitte.\nIl 15 aprile viene nominato tecnico del Central C\u00f3rdoba, che attualmente occupa la diciottesima posizione della Primera B Nacional.\nIl 15 marzo 2017 torna al Douglas Haig, con cui aveva iniziato la carriera di allenatore."}
{"id": "839858", "revid": "399", "url": "https://it.wikipedia.org/wiki?curid=839858", "title": "Camuy (Porto Rico)", "text": ""}
{"id": "839861", "revid": "466539", "url": "https://it.wikipedia.org/wiki?curid=839861", "title": "Gene Anthony Ray", "text": "Biografia.\nNato a Harlem, New York, frequent\u00f2 la New York High School of the Performing Arts, ispirazione per il film \"Saranno famosi\" (1980), ma fu allontanato dopo solo un anno. \u00abQuesta scuola \u00e8 troppo disciplinata per il suo carattere selvaggio\u00bb: disse sua madre. Ray studi\u00f2 danza alla Julia Richman High School, dove fece l'audizione per \"Saranno famosi\", ed ebbe come supervisore il coreografo Louis Falco. Egli vinse grazie al suo grande talento, pur scevro di una buona formazione accademica. A dispetto del successo del film, l'adattamento televisivo di \"Fame\" della NBC dur\u00f2 solo un anno prima di essere cancellato. Lo show fu ripreso dalla MGM Television dal 1983 al 1987. Ray apparve inoltre nel film \"Out Of Sync\" (1995), diretto dalla sua collega di \"Saranno famosi\", Debbie Allen, e la commedia \"Eddie\" (1996) con Whoopi Goldberg.\nNel 1990 partecip\u00f2 al programma \"Raffaella Venerd\u00ec, Sabato e Domenica... E saranno famosi\", dove ball\u00f2 con Raffaella Carr\u00e0. Tra il 1995 e il 2000 visse in Italia, spesso in condizioni critiche, principalmente nella provincia di Milano dove gli era stata prospettata da conoscenti la possibilit\u00e0 di collaborare all'apertura di una scuola di danza a San Colombano al Lambro, progetto poi naufragato a causa della sua incostanza, dovuta all'abuso di alcool, nel portare a termine i progetti. Invitato pi\u00f9 volte a parlare della sua vita al \"Maurizio Costanzo Show\", Ray confess\u00f2 di avere avuto problemi con alcol e droghe e di avere smesso per sempre.\nMor\u00ec il 14 novembre 2003 per un ictus cerebrale. Al momento della morte il ballerino era sieropositivo."}
{"id": "839864", "revid": "1776051", "url": "https://it.wikipedia.org/wiki?curid=839864", "title": "Advance and Vanquish", "text": "Advance and Vanquish \u00e8 il secondo album in studio del gruppo heavy metal statunitense 3 Inches of Blood, prodotto nel 2004 dalla Roadrunner Records."}
{"id": "839873", "revid": "729019", "url": "https://it.wikipedia.org/wiki?curid=839873", "title": "Demolition Records", "text": "La Demolition Records \u00e8 un'etichetta discografica britannica con sede a Jarrow, in Regno Unito, specializzata in heavy metal e rock, con molti artisti internazionali. \u00c8 stata fondata nel 2000 dai fratelli Ged ed Eric Cook. L'etichetta aveva anche diversi uffici di distribuzione a Francoforte, New York e Tokyo."}
{"id": "839878", "revid": "33751", "url": "https://it.wikipedia.org/wiki?curid=839878", "title": "Guly", "text": ""}
{"id": "839882", "revid": "131358", "url": "https://it.wikipedia.org/wiki?curid=839882", "title": "SC Paderborn", "text": ""}
{"id": "839884", "revid": "131358", "url": "https://it.wikipedia.org/wiki?curid=839884", "title": "Paderborn 07", "text": ""}
{"id": "839887", "revid": "126257", "url": "https://it.wikipedia.org/wiki?curid=839887", "title": "Museruolato", "text": ""}
{"id": "839896", "revid": "599013", "url": "https://it.wikipedia.org/wiki?curid=839896", "title": "Fortino di Mazzallakkar", "text": "A ridosso delle acque del lago Arancio, nel territorio di Sciacca, si possono individuare i ruderi di un fortino e chiamato Fortino di Mazzallakkar.\nEsso si trova nella zona dei Mulini, chiamata cos\u00ec per la presenza di diversi mulini funzionanti grazie alle acque di Rincione, tra la collina Castellazzo e la Torre Cellaro che si estende nella parte bassa del territorio di Sambuca di Sicilia.\nStoria.\nLa sua costruzione fu realizzata nello stesso periodo in cui gli Arabi stavano fondando Zabut (Sambuca) e cio\u00e8 successivo all'830. Probabilmente si trattava di un avamposto per difendere il territorio attorno il castello di Zabut.\nFino agli anni cinquanta, anche se adibito al ricovero di greggi e armenti, il fortino si trovava in ottime condizioni. In seguito alla costruzione della \"diga Carboj\" resta sommerso parzialmente dalle acque del lago Arancio per almeno sei mesi all'anno.\nCaratteristiche.\nIl fortino ha una forma quadrangolare; in ogni angolo si eleva un torrione di forma circolare, coperto da una cupoletta in pietra calcarea con un ornato cuspidale che forse fu a forma di fiamma o di mezza luna.\nI torrioni sono dotati di feritoie e l'altezza delle mura raggiunge circa 4 metri. \nLe escursioni termiche e le depressioni idro-geologiche stanno distruggendo irrimediabilmente questo capolavoro storico e architettonico, unico in tutta la Sicilia."}
{"id": "839897", "revid": "57342", "url": "https://it.wikipedia.org/wiki?curid=839897", "title": "Lanfranco Pace", "text": "Vive a Roma ed \u00e8 giornalista presso LA7 e il quotidiano \"Il Foglio\".\nBiografia.\nSi diploma nel 1963 e l'anno dopo si iscrive alla facolt\u00e0 di Ingegneria a Roma.\nGli anni da extraparlamentare.\nPotere Operaio.\nNel 1968 fa parte all'Universit\u00e0 di Roma del comitato di base di ingegneria dove viene in contatto con Oreste Scalzone e Franco Piperno. Costituisce a fine anni sessanta il comitato di base della fabbrica FATME a Roma. A Torino, nel 1969, entra in Potere Operaio e rapidamente ne diviene uno dei massimi dirigenti.\nNel 1973 un gruppo di Potere Operaio attu\u00f2 un attentato noto come Rogo di Primavalle. Nel 2005 il nome di Pace, in qualit\u00e0 di ex dirigente di Potere Operaio, fu coinvolto (insieme a quelli di Franco Piperno e Valerio Morucci e altri) nell'episodio, a seguito delle dichiarazioni di uno dei condannati, l'ex latitante Achille Lollo. Pace ammise: \u00abAvremmo potuto consegnarli alla magistratura, chiedere perdono alla famiglia Mattei, all'MSI, a Giorgio Almirante\u2026 Avremmo potuto farlo, ma non lo facemmo. Ci sarebbe voluta tanta grandezza. Scegliemmo l'unica strada che potevamo percorrere: dire che erano innocenti, coprire. Non ricordo tanta comprensione, n\u00e9 tanta solidale vicinanza come quella volta che predicammo il falso\u00bb. Su questo argomento Piperno ha rilasciato un'intervista su la Repubblica on line, in cui dichiara come il gruppo dirigente sia stato informato dei fatti solo un mese dopo l'accaduto.\nLa rivista \"Metropoli\".\nPi\u00f9 avanti, nel 1979, fonda con Franco Piperno, Paolo Virno e Lucio Castellano \"Metropoli\", rivista in dialogo critico con l'area dell'Autonomia. Il primo numero del periodico esce nel giugno del 1979, trattando temi come il riflusso del movimento e la situazione polacca. Pubblicato sulla rivista \u00e8 anche un fumetto sul rapimento Moro e sulle trattative avvenute per salvarlo, motivo per cui il giornale viene sequestrato da tutte le edicole pochi giorni dopo. Nonostante le successive vicende giudiziarie che avranno come oggetto la rivista, \"Metropoli\" esce ancora con altri sei numeri.\nCoautore con Lucio Castellano e Cristina Cocchioni del libro \"La fabbrica nel sud. Il mercato del lavoro a Cassino dopo l'insediamento Fiat\", pubblicato da Lerici, a Cosenza, nel 1978, Pace viene fermato il 3 aprile 1978 nel corso di una retata nell'ambito della Autonomia Operaia ma resta in carcere un giorno solo.\nIl caso Moro e le trattative.\nInsieme a Franco Piperno prova nel 1978, all'epoca del sequestro Moro, a tessere una mediazione tra Valerio Morucci e Adriana Faranda - due ex-militanti di Potere Operaio diventati brigatisti, ma contrari all'uccisione di Aldo Moro - e alcuni esponenti del PSI. Pace e Piperno sperano di ottenere disponibilit\u00e0 al dialogo dal leader democristiano Amintore Fanfani al fine di salvare la vita del Presidente della Democrazia Cristiana; la loro azione ha anche lo scopo di evitare una criminalizzazione della lotta politica.\nNei primi mesi del 1979, in seguito all'uccisione di Aldo Moro, Morucci e Faranda fuoriescono dalle BR e, fuggitivi, chiedono aiuto a Pace e Piperno. Essi trovano loro rifugio presso l'abitazione di Giuliana Conforto, dove vengono poi arrestati il 29 maggio 1979.\nLe vicende giudiziarie.\nIn seguito al \"Processo 7 aprile\" (1979) contro Autonomia Operaia Lanfranco Pace viene accusato, a causa dei contatti tenuti con Morucci e Faranda durante le trattative sul caso Moro e dopo la loro fuoriuscita dalle BR, di essere un fiancheggiatore del partito armato. Da latitante si rifugia in Francia, dove risieder\u00e0 per 15 anni, assieme all'altro leader di Potere Operaio Oreste Scalzone, grazie all'omonima dottrina del Presidente Fran\u00e7ois Mitterrand sui reati di natura politica, lavorando presso il giornale \"Lib\u00e9ration\".\nNel 1990, seppur smentite le ipotesi del \"Teorema Calogero\" e le imputazioni pi\u00f9 gravi a suo carico, viene condannato in via definitiva a 4 anni per associazione sovversiva, pena prescritta. Nel 1997 torna in Italia. Viene paventato per lui e altri indagati tardivi, nel periodo 2005-2011, il rischio di un nuovo \"caso Sofri\" (leader di Lotta Continua condannato dopo molti anni come mandante morale dell'omicidio Calabresi; anche lui collaboratore de \"il Foglio\") per il caso del rogo di Primavalle, ma la nuova inchiesta, su denuncia dei Mattei, verr\u00e0 archiviata per anomalia giuridica (il caso \u00e8 prescritto come condanna per omicidio colposo e incendio doloso contro gli esecutori, e non pu\u00f2 essere riaperto per il reato di concorso morale in strage dei cosiddetti Primavalle bis e ter, inoltre le prove vengono considerate deboli, tranne che per l'accusa di favoreggiamento personale, prescritta).\nLa carriera giornalistica.\nDal 2008 al 2010 \u00e8 stato conduttore del programma televisivo \"Otto e mezzo\" assieme a Ritanna Armeni e successivamente Alessandra Sardoni. Fino a quel momento ne aveva curato il servizio d'apertura, chiamato \"Il Punto\". Autore del libro \"Nicolas Sarkozy. L'ultimo gollista\" (Boroli Editore, 2007), \u00e8 oggi opinionista politico per il quotidiano \"Il Foglio\" e si \u00e8 spostato su posizioni moderate.\nHa due figlie: la primogenita Sarah, che lavora come P.R., e Julia, drammaturga e attrice."}
{"id": "839902", "revid": "134931", "url": "https://it.wikipedia.org/wiki?curid=839902", "title": "Colline", "text": ""}
{"id": "839906", "revid": "486946", "url": "https://it.wikipedia.org/wiki?curid=839906", "title": "Sigismondo II di Polonia", "text": ""}
{"id": "839907", "revid": "33689", "url": "https://it.wikipedia.org/wiki?curid=839907", "title": "Dischetto", "text": ""}
{"id": "839911", "revid": "134931", "url": "https://it.wikipedia.org/wiki?curid=839911", "title": "Caverne", "text": ""}
{"id": "839914", "revid": "134931", "url": "https://it.wikipedia.org/wiki?curid=839914", "title": "Calcaree", "text": ""}
{"id": "839919", "revid": "729019", "url": "https://it.wikipedia.org/wiki?curid=839919", "title": "Hudson Lowe", "text": "Carriera militare.\nFiglio di John Lowe, un chirurgo militare, nacque a Galway in Irlanda, patria della madre. Frequent\u00f2 la Salisbury Grammar School, entrando poi nella milizia del Devon orientale all'et\u00e0 di vent'anni e successivamente (1787) nel 50\u00ba reggimento dove serviva suo padre, venendo poi inviato a Gibilterra sotto il governatore generale O'Hara. Con l'entrata in guerra dell'Inghilterra contro la Francia nel 1793, Lowe fu inviato in servizio attivo prima in Corsica, poi sull'Elba, in Portogallo e a Minorca, dove gli venne affidato il comando di un battaglione di esiliati corsi, chiamato i \"Corsican Rangers\" e conducendoli quindi in Egitto tra il 1800 e l'anno successivo.\nIn seguito alla pace di Amiens, Lowe, divenuto maggiore, divenne aiuto-generale ma al riesplodere del conflitto con la Francia nel 1803 venne di nuovo incaricato, col titolo di tenente-colonnello, di porsi al comando del battaglione corso in Sicilia. Lowe riusc\u00ec a conquistare l'isola di Capri ma nel 1808 fu costretto ad evacuarla in seguito all'attacco di Gioacchino Murat, pur perdendo solo 1362 uomini contro i circa 4000 al comando francese. Nel corso dell'anno successivo Lowe e il suo reparto ebbero un ruolo essenziale nella conquista di Ischia, Procida, Zante, Cefalonia, Cerigo, mentre Capri continuava ad essere intensamente difesa dalla Francia. Per alcuni mesi fu governatore di Cefalonia e Itaca.\nRitornato in Inghilterra nel 1812, fu inviato nel gennaio dell'anno successivo a istruire una legione russo-tedesca di nuova formazione e accompagn\u00f2 in tale veste le armate della coalizione anti-francese nella campagna finale contro Napoleone, combattendo in ben tredici battaglie della Campagna di Francia. Fu inviato a Londra per dare la notizia della prima abdicazione di Bonaparte nell'aprile 1814. Conferitogli il titolo di 'sir' e promosso maggiore-generale, ricevette inoltre decorazioni da parte delle corti di Russia e Prussia, anche se le prime notizie della sua omosessualit\u00e0 lo fecero guardare con sospetto dai comandi militari inglesi. Incaricato di guidare le truppe britanniche nei Paesi Bassi, gli fu poi dato l'ordine di recarsi a Genova a prendere il comando delle forze inglesi nell'area non potendo cos\u00ec partecipare alla campagna del Belgio che si concluse nella battaglia di Waterloo. Il 1\u00ba agosto 1815 ricevette la nomina a governatore dell'isola di Sant'Elena, dove sarebbe stato esiliato Napoleone arresosi intanto a bordo della nave britannica HMS Bellerophon.\nGovernatore di Sant'Elena.\nAl suo arrivo a Sant'Elena, Hudson Lowe venne a sapere degli attriti che c'erano stati tra Napoleone e l'ammiraglio Cockburn dell'H.M.S. Northumberland, la nave che aveva trasportato Bonaparte e i suoi seguaci sull'isola; venne inoltre a sapere delle pressioni di Napoleone e dei suoi sul vice-governatore colonnello Wilks riguardo alla possibilit\u00e0 di un'estensione dei ristretti limiti di movimento concessi loro. Lowe, desideroso di rispettare alla lettera gli ordini rigidissimi ricevuti da Londra, non aveva alcuna intenzione di cedere su questi punti e non tard\u00f2 a entrare in conflitto con Napoleone.\nCol sopraggiungere di notizie riguardanti una spedizione di salvataggio organizzata dai bonapartisti degli Stati Uniti, Lowe impose maggiori restrizioni alle libert\u00e0 di movimento di Napoleone: la sua residenza di Longwood inizi\u00f2 ad essere vigilata costantemente dopo il calar del sole, cosa che port\u00f2 Napoleone e i suoi compagni a una rottura dei rapporti con Hudson Lowe. Anche il medico inglese O'Meara si schier\u00f2 dalla parte di Napoleone, contribuendo poi a dipingere in cattiva luce la condotta di Lowe allorquando ritorn\u00f2 in patria. Accuse al pessimo comportamento di Lowe vennero anche da Las Cases, Montholon e dai Commissari francesi, russi e austriaci. Lo stesso duca di Wellington ebbe a dire di lui:\n\u00abUna pessima scelta; era un uomo privo di educazione e di giudizio. Era un uomo stupido, non conosceva nulla del mondo e, come tutti gli uomini che nulla sanno del mondo, era sospettoso e geloso\u00bb.\nVi sono peraltro anche voci in difesa di Lowe, che affermano come egli si limitasse ad eseguire gli ordini avuti per impedire la fuga di Napoleone dall'isola. L'ultimo episodio ricordato da Emil Ludwig nel suo libro \u00e8 di come il governatore, dopo aver dichiarato che perdonava l'imperatore e pur rendendogli gli onori della sepoltura come fosse un generale inglese, rifiutasse che la tomba riportasse la sola scritta \"Napoleone\" (senza il \"Bonaparte\") per cui la stessa rimase senza iscrizione. Lowe resta quindi una figura piuttosto controversa.\nAll'indomani della morte dell'imperatore, il 5 maggio 1821, Lowe fu richiamato a Londra ottenendo i ringraziamenti di re Giorgio IV.\nCon la pubblicazione del libro di O'Meara e del \"Memoriale di Sant'Elena\" di Emmanuel de Las Cases, Lowe fu screditato dall'opinione pubblica europea, compresa quella inglese e le sue fortune calarono, complice il fatto che i suoi orientamenti omosessuali (che Lowe invano aveva tentato di nascondere, corrompendo persino alcuni giornali) fossero ormai di dominio pubblico. Comandante delle forze britanniche a Ceylon tra il 1825 e il 1830, non ottenne l'attesa nomina a governatore dell'isola quando il posto divenne vacante. Nominato colonnello del 50\u00ba reggimento nel 1842 dalla Regina Vittoria, mor\u00ec nel 1844. Le sue spoglie mortali sono ancora oggi custodite presso la \"Chiesa di San Marco\", nel quartiere londinese di Mayfair."}
{"id": "839923", "revid": "2149620", "url": "https://it.wikipedia.org/wiki?curid=839923", "title": "William Joyce", "text": "Biografia.\nNonostante fosse nato negli Stati Uniti d'America, pass\u00f2 buona parte della sua giovinezza in Irlanda, dove il padre, cattolico ma leale all'Impero Britannico, si schier\u00f2 dalla parte dei britannici e per questo venne considerato dai nazionalisti del Sinn F\u00e9in un traditore. Joyce studi\u00f2 in un collegio gesuita d\u00ec Galway ma ben presto si trasfer\u00ec a Londra, dove la sua famiglia era emigrata a seguito della nascita dello Stato libero irlandese.\nNella capitale britannica Joyce fu attratto dai movimenti fascisti e partecip\u00f2 a numerosi scontri di piazza contro i militanti laburisti e di estrema sinistra: in uno di questi, avvenuto nel 1924, fu sfregiato da un colpo di rasoio che gli attravers\u00f2 la guancia da un orecchio alle labbra. Per qualche mese milit\u00f2 all'interno del Partito Conservatore Britannico, che tuttavia abbandon\u00f2 presto a causa del suo moderatismo.\nL'adesione al fascismo.\nNel 1932 Joyce si iscrisse al British Union of Fascists, il movimento politico presieduto da sir Oswald Mosley, di cui fu il principale propagandista fino a divenire il pi\u00f9 stretto collaboratore del leader. Nel frattempo per\u00f2 Joyce non guard\u00f2 pi\u00f9 all'Italia fascista come Stato ideale ma al nuovo Terzo Reich, rendendo ancora pi\u00f9 aggressivi la sua ideologia ed il suo stile retorico: quando saliva sul palco per fare un comizio, egli era impetuoso ed a volte addirittura violento (non si contano le volte in cui fece a pugni con i suoi oppositori).\nNel 1935 Mosley giunse alla conclusione che Joyce, con il suo virulento antisemitismo, fosse un attivista troppo ingrombrante per la BUF: quando il sodalizio tra i due si ruppe, Joyce fond\u00f2 nel 1937 la \"National Socialist League.\"\nIn Germania.\nTrasformatosi ormai da politico ad agente (e, per certi versi, \"ambasciatore\") della propaganda nazista, nel 1939, qualche giorno prima dello scoppio della Seconda guerra mondiale lasci\u00f2 il Regno Unito e si trasfer\u00ec in Germania.\nA Berlino fu impiegato alla radio del Reich, dove gli venne concesso di condurre una trasmissione radiofonica anglofona intitolata \"Germany Calling\". Il programma fu molto seguito anche nel Regno Unito: anche se nelle apparenze Joyce venne bistrattato dalla critica ufficiale e sbeffeggiato dalla satira (fu il giornalista Jonah Barrington che gli diede il celebre soprannome di \"Lord Haw-Haw\", ovvero \"Signor Sghignazzata\", per via dei versi che faceva dopo aver augurato il peggio ai suoi rivali), venne tenuto in considerazione dall'Intelligence dell'esercito di Sua Maest\u00e0 per carpire meglio l'umore del popolo tedesco.\nWilliam Joyce trasmise per l'ultima volta il suo programma il 30 aprile del 1945, con Hitler e Mussolini gi\u00e0 morti e l'esercito sovietico ai piedi di Berlino, con un tono farneticante e in palese stato d'ebbrezza, parlando della minaccia dell'Unione Sovietica e biasimando gli Alleati per non essersi limitati al contenimento dell'espansionismo tedesco. Il 4 maggio un soldato tedesco di origini ebraiche, combattente per gli Alleati, lo incontr\u00f2 rivolgendogli la parola in inglese e in francese. Dopo che gli chiesero se fosse Joyce, il conduttore radiofonico cerc\u00f2 nelle sue tasche il passaporto falso, al che gli Alleati gli spararono credendo volesse estrarre un'arma, provocandogli quattro ferite.\nNell'estate del 1945 tent\u00f2 di recarsi in esilio in Danimarca, ma venne riconosciuto da soldati dell'intelligence britannica a Flensburg, vicino al confine.\nL'impiccaggione.\nDopo essere stato catturato e tenuto come prigioniero di guerra, venne trasferito a Londra, dove fu sottoposto ad un rapido processo. Accusato di alto tradimento, di lesa maest\u00e0 e di vilipendio alla Corona, fu condannato a morte, nonostante le accuse fossero nulle essendo egli sprovvisto della cittadinanza britannica, requisito necessario per i tre capi d'imputazione; tuttavia, l'avvocato della pubblica accusa, Sir Hartley Shawcross, sostenne che il suo possesso di un passaporto britannico (in verit\u00e0 non legittimo) lo indicasse come suddito del Regno Unito e quindi come colpevole di tradimento. \nConfermata la condanna a morte dalla Camera dei Lord, venne giustiziato il 3 gennaio 1946 mediante impiccagione."}
{"id": "839930", "revid": "154893", "url": "https://it.wikipedia.org/wiki?curid=839930", "title": "Antonio Pino da Bellagio", "text": "Visse nel XVII secolo e fu famoso ed apprezzato fra le diocesi di Como, Novara e Milano.\nLe sue opere pi\u00f9 importanti sono visibili in alcuni paesi del Canton Ticino e della Valsesia.\nFu maestro di Bernardino Castelli."}
{"id": "839935", "revid": "6923", "url": "https://it.wikipedia.org/wiki?curid=839935", "title": "Guerre napoleoniche", "text": "Guerre napoleoniche \u00e8 il termine usato per definire l'insieme delle guerre combattute in Europa nel periodo in cui Napoleone Bonaparte govern\u00f2 la Francia, in parte estensione delle guerre rivoluzionarie innescate dalla rivoluzione francese e perduranti poi durante tutto il Primo Impero francese.\nNon esiste un consenso unanime nello stabilire quando si possano ritenere concluse le guerre rivoluzionarie francesi e cominciate quelle riconducibili a Napoleone: una data possibile di inizio di queste ultime \u00e8 il 9 novembre 1799, giorno in cui Bonaparte sal\u00ec al potere in Francia con il colpo di Stato del 18 brumaio. La data di inizio usata pi\u00f9 comunemente \u00e8 il 18 maggio 1803, in occasione della rinnovata dichiarazione di guerra tra Gran Bretagna e Francia, dopo le reciproche accuse di violazione degli accordi sanciti con il trattato di Amiens, evento che pose termine all'unico periodo di pace generalizzata in Europa tra il 1792 e il 1814.\nUn'ultima data di inizio proposta \u00e8 il 2 dicembre 1804, giorno nel quale Napoleone si incoron\u00f2 imperatore. Le guerre napoleoniche ebbero termine dopo la disfatta finale di Napoleone nella battaglia di Waterloo il 18 giugno 1815 e il secondo Trattato di Parigi. Il periodo che va dal 20 aprile del 1792 al 20 novembre 1815 viene anche indicato con il termine di \"grande guerra francese\". Le guerre napoleoniche provocarono circa un milione e mezzo di vittime civili e oltre tre milioni di combattenti caduti.\nPremesse.\nLa prima coalizione.\nGli eventi della rivoluzione francese, e le mire espansionistiche avviate dal nuovo governo francese, avevano molto allarmato le principali potenze europee, timorose che gli effetti della rivoluzione si potessero estendere anche ai loro stati; a seguito della dichiarazione di guerra della Francia al Sacro Romano Impero Germanico del 20 aprile 1792, Austria, Prussia, Gran Bretagna, Spagna, Portogallo, Regno di Sardegna e Regno di Napoli diedero vita alla prima coalizione antifrancese, e la neonata Repubblica si ritrov\u00f2 assalita su tutti i fronti. La guerra ebbe un andamento altalenante: dopo una serie di insuccessi iniziali, l'esercito francese pass\u00f2 al contrattacco e inflisse numerose sconfitte ai coalizzati; il vecchio esercito regio, composto di soldati professionisti, venne rimpiazzato con un'armata composta da coscritti, e il Direttorio (l'organo di vertice istituito dopo il regime del Terrore) scaten\u00f2 una guerra totale contro le potenze europee. Nel giro di pochi anni, la Francia si annett\u00e9 i Paesi Bassi austriaci e la Renania, invase le Province Unite e le trasform\u00f2 in uno stato fantoccio (la Repubblica Batava), obblig\u00f2 la Prussia a uscire dal conflitto e convinse la Spagna a passare dalla sua parte; una serie di violente rivolte realiste in Vandea vennero selvaggiamente domate tra il 1793 e il 1796.\nDurante la guerra della prima coalizione si mise rapidamente in luce un giovane ufficiale d'artiglieria di origine corsa, in forza all'esercito rivoluzionario francese: Napoleone Bonaparte. Dopo essersi distinto nell'assedio di Tolone e nella repressione dell'insurrezione del 13 vendemmiaio anno IV il giovane Napoleone si vide assegnare il comando dell'Armata d'Italia il 2 marzo 1796, con il compito di invadere la penisola e assoggettarla alla Francia. Con una rapida azione l'armata di Napoleone valic\u00f2 le Alpi e in un mese sconfisse ripetutamente le forze congiunte dell'Austria e del Regno di Sardegna, obbligando quest'ultimo a chiedere la pace e a ritirarsi dal conflitto nell'aprile del 1796; neutralizzato uno dei nemici Napoleone si gett\u00f2 quindi sugli austriaci, infliggendo loro una sconfitta dietro l'altra nelle battaglie di Lodi (10 maggio 1796), di Arcole (17 novembre 1796) e di Rivoli (15 gennaio 1797). Obbligata alla resa la piazzaforte austriaca di Mantova, l\"'Armata d'Italia\" invase quindi Tirolo, Carinzia e Stiria, arrivando a minacciare Vienna; fu Napoleone stesso, scavalcando il Direttorio, a negoziare il successivo trattato di Campoformio il 17 ottobre 1797, con cui obblig\u00f2 l'Austria a ritirarsi dalla coalizione e a riconoscere lo stato fantoccio instaurato dai francesi nel Nord Italia, la Repubblica Cisalpina.\nCon l'Austria fuori dal conflitto solo la Gran Bretagna rimaneva in armi contro la Francia; riconoscendo l'impossibilit\u00e0 di un attacco diretto a causa della superiorit\u00e0 della Royal Navy britannica sulla disastrata flotta francese Napoleone consigli\u00f2 il Direttorio di inviare la sua armata alla conquista dell'Egitto, onde portare la minaccia ai collegamenti con la pi\u00f9 importante delle colonie britanniche, l'India. Il 2 luglio 1798 i francesi sbarcarono ad Alessandria d'Egitto, e in breve tempo si assicurarono il controllo del paese; tuttavia, nella notte tra il 1\u00ba e il 2 agosto seguente, la flotta francese sub\u00ec una disastrosa sconfitta nella battaglia del Nilo a opera dell'ammiraglio britannico Horatio Nelson, e l'armata di Napoleone si ritrov\u00f2 cos\u00ec isolata e in balia del nemico.\nLa seconda coalizione.\nLa situazione volgeva contro la Francia anche in Europa: ai primi di gennaio del 1799 si form\u00f2 una seconda coalizione antifrancese, che riuniva Gran Bretagna, Austria, Russia, Regno di Napoli e impero ottomano. Le truppe della coalizione iniziarono una serie di offensive contro i francesi in Egitto, in Germania, in Svizzera e soprattutto in Italia, dove un grosso esercito austro-russo guidato dal feldmaresciallo Suvorov colse un successo dopo l'altro, cancellando in pochi mesi tutte le conquiste fatte da Napoleone; in aggiunta a ci\u00f2 la Francia si trovava in bancarotta e i partiti monarchici andavano acquisendo sempre pi\u00f9 popolarit\u00e0. Informato della gravit\u00e0 della situazione, Napoleone lasci\u00f2 in gran segreto il suo esercito in Egitto e il 9 ottobre 1799 rientr\u00f2 in Francia, accolto entusiasticamente dalla popolazione. Avverso a ogni politica di pace il 9 novembre seguente il generale, grazie all'appoggio datogli dai membri del Direttorio Ducos e Siey\u00e8s, condusse un colpo di Stato militare (il cosiddetto \"Colpo di Stato del 18 brumaio\") che port\u00f2 all'abolizione del Direttorio stesso e all'istituzione del regime del Consolato; facendosi nominare primo console, Napoleone era ora di fatto il padrone politico della Francia.\nLa situazione militare andava intanto migliorando: sul finire del 1799 il maresciallo Suvorov era stato costretto a ritirarsi e abbandonare la Svizzera dopo la seconda battaglia di Zurigo vinta dal generale Andrea Massena, mentre l'invasione anglo-russa dell'Olanda si era conclusa con una pesante disfatta per i coalizzati; alla luce di queste sconfitte e dei continui dissidi con gli alleati britannici e austriaci, lo zar Paolo I decise di ritirarsi unilateralmente dall'alleanza, lasciando la sola Austria a confrontarsi con i francesi sul continente. Napoleone riorganizz\u00f2 rapidamente le forze francesi e, affidato al generale Moreau il compito di trattenere gli austriaci in Germania, condusse l'Armata di riserva in Italia contro le forze del generale Melas. Atteso al passo del Moncenisio, valic\u00f2 invece le Alpi al passo del Gran San Bernardo il 24 maggio 1800, e costrinse alla resa il Forte di Bard con un attacco a sorpresa.\nDopo avere catturato Milano senza combattere l'armata di Napoleone affront\u00f2 gli austriaci nella battaglia di Marengo il 14 giugno seguente: la battaglia inizi\u00f2 male per i francesi e avrebbe potuto trasformarsi in una disfatta per Napoleone se nel pomeriggio non fossero sopraggiunti i rinforzi capitanati dal generale Louis Desaix; la sua furiosa carica contro l'ala destra austriaca provoc\u00f2 la rotta dell'armata di Melas, anche se lo stesso Desaix rimase ucciso nelle fasi finali della battaglia. Sebbene non decisiva ai fini del conflitto, la vittoria dei francesi a Marengo obblig\u00f2 gli austriaci ad abbandonare per la seconda volta l'Italia. Il 3 dicembre 1800 il generale Moreau ottenne finalmente una vittoria decisiva sugli austriaci nella battaglia di Hohenlinden; ormai allo stremo, il 9 febbraio 1801 l'Austria si ritir\u00f2 dal conflitto con la firma del trattato di Lun\u00e9ville.\nIl trattato di Amiens.\nSolo la Gran Bretagna (diventata, dal 1\u00ba gennaio 1801 \"Regno Unito di Gran Bretagna ed Irlanda\") rimaneva in armi contro la Francia. Una spedizione militare britannica riusc\u00ec a costringere alla resa le residue forze francesi in Egitto sul finire dell'agosto del 1801, ma i britannici non disponevano di forze di terra sufficienti per insidiare il controllo francese sul continente; al tempo stesso, per\u00f2, la netta superiorit\u00e0 acquisita dalla Royal Navy sul mare, ulteriormente rafforzata dopo la vittoria sulla flotta danese nella battaglia di Copenaghen (2 aprile 1801), precludeva ai francesi qualsiasi ipotesi di invasione delle isole britanniche: con circa 600 navi da guerra di vario genere che bloccavano con delle squadre di dimensioni variabili ogni base navale o porto di una certa importanza del territorio francese o da loro occupato, la flotta britannica impediva praticamente qualsiasi rifornimento o movimento della flotta avversaria e financo le pi\u00f9 semplici operazioni di addestramento in mare, e contemporaneamente scortava imponenti convogli mercantili che rifornivano e trasportavano gli eserciti alleati impegnati nelle operazioni contro la Francia. Stante questa situazione di equilibrio, ai due contendenti non rest\u00f2 altro che la via dei negoziati; il 25 marzo 1802 venne quindi firmato il trattato di Amiens, che sanciva la conclusione delle ostilit\u00e0.\nLa pace di compromesso sancita ad Amiens lasciava scontenti entrambi i contendenti, che ben presto si rinfacciarono reciprocamente violazioni del trattato: da un lato Napoleone influenz\u00f2 pesantemente le elezioni tenutesi nella Repubblica Batava, oltre a farsi eleggere (con un vero e proprio diktat) presidente della Repubblica Italiana; dall'altro lato il Regno Unito era riluttante a cedere la strategica isola di Malta per restituirla ai suoi precedenti proprietari, i Cavalieri Ospitalieri. La situazione si fece progressivamente insostenibile e il 18 maggio 1803 il Regno Unito dichiar\u00f2 formalmente guerra alla Francia, dando cos\u00ec inizio alle \"guerre napoleoniche\" vere e proprie.\nStoria delle guerre napoleoniche.\nTrafalgar e Austerlitz.\nNapoleone aveva impiegato il tempo concessogli dalla temporanea tregua con il Regno Unito per rinforzare il suo controllo politico sulla Francia: il 18 maggio 1804 il Senato proclam\u00f2 ufficialmente la costituzione dell'Impero francese, e Napoleone stesso si autoincoron\u00f2 imperatore il 2 dicembre seguente, dopo essersi riappacificato con il Papa Pio VII grazie al concordato del 1801. Il nuovo scontro con il Regno Unito inizialmente si concretizz\u00f2 in una serie di azioni navali, ma per la met\u00e0 del 1804 Napoleone ammass\u00f2 un'armata di uomini a Boulogne, in vista di un'invasione delle isole britanniche; per attraversare il canale della Manica, tuttavia, era necessario allontanare da esso le navi della Royal Navy, e per tale ragione il neo-imperatore elabor\u00f2 un complesso piano per attirare verso ovest la flotta britannica.\nIl 30 marzo 1805, eludendo il blocco britannico, l'ammiraglio Villeneuve lasci\u00f2 Tolone con una parte della flotta francese, e, dopo avere agganciato uno squadrone di navi spagnole alleate al largo delle coste iberiche, si diresse verso le Antille. Una volta in zona l'ammiraglio doveva ricongiungersi con una seconda squadra salpata da Brest e minacciare le locali colonie britanniche, al fine di attirarvi le navi della Royal Navy; fatto questo, la squadra franco-spagnola avrebbe riattraversato l'Atlantico, sgombrato la Manica e protetto l'attraversamento dell'armata francese. Villeneuve raggiunse la Martinica il 12 maggio, ma non vi trov\u00f2 lo squadrone di Brest, rimasto bloccato dai britannici; informato dell'arrivo in zona della flotta dell'ammiraglio Nelson, Villeneuve salp\u00f2 alla volta dell'Europa il 9 giugno, sempre inseguito dai britannici. Al suo rientro nelle acque europee il 21 luglio Villeneuve venne coinvolto in uno scontro violento ma non decisivo con uno squadrone britannico al largo di Capo Finisterre, e decise di ripiegare verso i porti spagnoli; contravvenendo alle istruzioni di Napoleone, l'ammiraglio si diresse a sud verso il porto di Cadice, dove rimase assediato dalla squadra di Nelson nel frattempo sopraggiunta.\nL'imbottigliamento della flotta di Villeneuve comport\u00f2 l'abbandono del piano di invasione delle isole britanniche, anche perch\u00e9 nuovi sviluppi stavano avendo luogo sul continente. L'instaurazione del regime imperiale aveva destato forti preoccupazioni nelle corti europee, timorose che ci\u00f2 fosse il preludio a una nuova fase di espansione francese; i rapporti sempre tesi tra Francia e Austria peggiorarono decisamente dopo la decisione di Napoleone di incoronarsi sovrano del neo-costituito Regno d'Italia, mentre il nuovo zar russo Alessandro I mostrava un atteggiamento ostile nei confronti dell'imperatore. Dopo lunghe negoziazioni e grazie alla mediazione del primo ministro britannico William Pitt, nell'aprile del 1805 Regno Unito, Austria, Russia e Regno di Napoli diedero vita alla terza coalizione antifrancese, e iniziarono ad ammassare le forze in vista dell'imminente conflitto.\nLe ostilit\u00e0 vennero aperte dall'Austria: il 10 agosto 1805, un esercito austriaco sotto il generale Mack invase la Baviera, alleata dei francesi, e si attest\u00f2 nei pressi di Ulma, in attesa dell'arrivo dei russi del generale Kutuzov in lenta avanzata da est; Napoleone reag\u00ec rapidamente a questa minaccia, e il 25 agosto i primi reparti francesi lasciarono Boulogne alla volta della Germania meridionale. L'esercito francese era stato profondamente riorganizzato durante il periodo di pace: invece di essere divise in pi\u00f9 armate indipendenti come ai tempi della rivoluzione, le truppe francesi erano ora riunite in un'unica \"Grande Arm\u00e9e\" sotto il diretto controllo di Napoleone; unit\u00e0 operative fondamentali erano i Corpi d'armata, comandati da un Maresciallo o da un generale superiore, e comprendenti tutte le armi (fanteria, cavalleria e artiglieria): ciascun corpo d'armata, la cui composizione non era mai fissa ma poteva mutare a seconda delle circostanze richieste, era una sorta di esercito in miniatura, capace di contenere da solo un avversario in attesa dell'arrivo di ulteriori forze. Marciando separatamente ma in maniera strettamente coordinata, i sette corpi d'armata francesi piombarono inaspettatamente sulle forze di Mack da nord, aggirarono il loro fianco destro e accerchiarono l'armata austriaca, obbligandola alla resa il 20 ottobre; in due settimane, senza mai doversi impegnare in battaglie di vaste proporzioni e perdendo solo uomini, Napoleone aveva costretto alla resa la principale armata austriaca, prendendo quasi prigionieri.\nIl successo di Ulma era stato netto, ma pochi giorni dopo la grande vittoria Napoleone ricevette pessime notizie provenienti dalla Spagna: il 21 ottobre, durante un maldestro tentativo di lasciare Cadice, Villeneuve era stato ingaggiato dalla flotta di Nelson e pesantemente sconfitto nella battaglia di Trafalgar; nonostante lo stesso Nelson fosse rimasto ucciso la flotta franco-spagnola era uscita semidistrutta dallo scontro, lasciando cos\u00ec la Royal Navy padrona dei mari ancora una volta. In aggiunta a ci\u00f2, l'armata di Kutuzov era riuscita a eludere l'inseguimento dei francesi e a ritirarsi in Boemia, dove si ricongiunse con ulteriori forze russe giunte in rinforzo; la \"Grande Arm\u00e9e\" fu cos\u00ec costretta a inoltrarsi nelle regioni interne dell'impero austriaco, distaccando numerose forze per proteggere le sue fragili linee di comunicazione. Il 2 dicembre 1805 i due eserciti si affrontarono nella battaglia di Austerlitz: nonostante l'inferiorit\u00e0 numerica, i francesi arrestarono gli attacchi degli austro-russi contro il loro fianco destro, quindi sfondarono al centro con un attacco di sorpresa e presero alle spalle l'ala sinistra nemica che venne quasi distrutta. L'armata dei coalizzati usc\u00ec duramente sconfitta dalla battaglia, con la perdita di uomini tra morti e prigionieri, contro la perdita di uomini in campo francese.\nLa battaglia di Austerlitz decise in pratica l'esito del conflitto: il 4 dicembre, stremata dalle sconfitte, l'Austria chiese e ottenne un armistizio, preludio alla firma del trattato di Pressburg il 26 dicembre seguente: gli austriaci lasciarono la coalizione, cedendo il Veneto al Regno d'Italia e il Tirolo alla Baviera.\nGuerra lampo contro la Prussia.\nNapoleone confidava che il chiaro successo di Austerlitz potesse portare a un trattato di pace generale, ma le sue speranze rimasero ben presto deluse: il nuovo primo ministro britannico lord Grenville rifiut\u00f2 ogni accordo, e lo stesso fece lo zar Alessandro. Con la Russia ancora in armi contro la Francia, la preoccupazione principale di Napoleone divenne quella di costituire un cordone sanitario per difendere i confini francesi; la sconfitta dell'Austria aveva provocato un vuoto di potere in Germania, vuoto che venne colmato dai francesi: il 12 luglio 1806 venne costituita la Confederazione del Reno, riunendo sotto un unico organismo strettamente controllato dalla Francia tutte le nazioni tedesche pi\u00f9 importanti. Con il fratello Luigi Bonaparte saldamente insediato sul trono dei Paesi Bassi e il figliastro Eugenio di Beauharnais su quello d'Italia, i confini della Francia erano ora protetti contro un attacco russo da est.\nL'accresciuta egemonia della Francia sulla Germania aveva provocato forti proteste in Prussia: la nazione aveva ricevuto come compensazione il territorio dell'Hannover, strappato dai francesi al Regno Unito, ma ci\u00f2 nonostante numerosi esponenti della classe militare prussiana si dicevano pronti a un confronto con la Francia per il controllo degli stati tedeschi. Il re Federico Guglielmo III di Prussia, come d'altronde il comandante dell'esercito Carlo Guglielmo duca di Brunswick, propendeva per la neutralit\u00e0, ma il \"partito della guerra\" raccoglieva sempre pi\u00f9 consensi presso la corte e l'opinione pubblica del paese. Il 7 agosto 1806 il re prese quindi la decisione di entrare in guerra contro la Francia: un trattato di alleanza venne rapidamente stipulato tra Prussia, Regno Unito, Russia e Svezia, dando cos\u00ec vita alla quarta coalizione; il 10 agosto l'esercito prussiano venne mobilitato ed entro la fine del mese la Prussia invase il confinante Elettorato di Sassonia, al fine di tenerlo fuori dalla Confederazione del Reno e obbligarlo a entrare nella coalizione anti-francese.\nInizialmente Napoleone era riluttante a impegnarsi in guerra contro la Prussia, in quanto credeva che i titubanti prussiani non avrebbero mai commesso la \"follia\" di attaccarlo senza un massiccio supporto dei russi; solo il 6 settembre le riserve francesi vennero richiamate, mentre le truppe acquartierate in Germania vennero messe in stato d'allerta il 10 settembre. Per il 15 settembre Napoleone aveva preso la decisione definitiva: davanti alla conferma dell'invasione prussiana della Sassonia, l'imperatore dispose il concentramento della sua armata per l'imminente campagna. Nell'arco di 48 ore, l'imperatore dett\u00f2 non meno di 120 ordini separati, facendo affluire i diversi corpi della \"Grande Arm\u00e9e\" dalla Francia e dalla Germania meridionale verso la zona compresa tra W\u00fcrzburg e Amberg, ai confini della Sassonia; per il 5 ottobre soldati francesi erano pronti a muovere. Il 2 ottobre Napoleone arriv\u00f2 al quartier generale di W\u00fcrzburg, dove il 7 ricevette un ultimatum prussiano con cui gli veniva ingiunto di ritirare le sue truppe dalla Germania; per tutta risposta l'8 ottobre l'esercito francese entr\u00f2 in Sassonia.\n Nonostante avesse un mese di vantaggio sulla preparazione militare rispetto ai francesi, l'alto comando prussiano non aveva un piano di battaglia definito: i rapporti tra gli ufficiali superiori erano minati da ambizioni e rivalit\u00e0 personali, mentre la mancanza anche di un embrione di stato maggiore non faceva che aggravare la gi\u00e0 caotica situazione. Al contrario Napoleone aveva pronto un piano per la campagna gi\u00e0 per la fine di settembre: divisa in tre colonne, la \"Grande Arm\u00e9e\" avrebbe aggirato il fianco destro del nemico marciando attraverso la catena di colline del Th\u00fcringer Wald, incuneandosi tra i prussiani e l'esercito russo in lenta avanzata da est; anche se non aveva una precisa idea della disposizione delle truppe prussiane, Napoleone contava di battere le truppe del duca di Brunswick in una battaglia decisiva a sud dell'Elba, prima di marciare direttamente su Berlino. Le truppe francesi si misero in marcia la mattina dell'8 ottobre, e in appena 72 ore si portarono saldamente oltre il Th\u00fcringer Wald; il duca di Brunswick reag\u00ec a questa manovra cercando di concentrare le disperse truppe prussiane tramite un ripiegamento dietro il fiume Saale in direzione di Erfurt.\nDopo avere continuato a marciare verso nord tra il 12 e il 13 ottobre Napoleone, informato del ripiegamento verso la Saale dei prussiani, fece compiere all'intero esercito una conversione di 90\u00b0 verso ovest, manovra difficile che riusc\u00ec perfettamente. L'imperatore era ora convinto che il grosso dell'esercito prussiano si trovasse a nord di Erfurt presso Jena, e si prepar\u00f2 al combattimento per il giorno seguente; al maresciallo Davout, comandante del III Corpo che, per effetto della conversione a 90\u00b0, si trovava ora all'ala destra dell'armata, venne ordinato di muovere in direzione di Naumburg, a nord di Jena, per tagliare la via di ritirata ai prussiani. In realt\u00e0 le truppe avvistate a Jena erano la retroguardia dell'esercito prussiano, capitanata dal principe Hohenlohe; il grosso delle forze prussiane si trovava pi\u00f9 a nord, presso Auerst\u00e4dt, proprio sulla linea d'avanzata del III Corpo di Davout.\nLa mattina del 14 ottobre 1806 i novantamila francesi di Napoleone affrontarono i cinquantamila prussiani e sassoni di Hohenlohe e, dopo dieci ore di lotta serrata, inflissero loro una dura sconfitta nella battaglia di Jena; la carica finale della cavalleria francese del maresciallo Murat trasform\u00f2 la ritirata prussiana in una rotta. Il successo di Napoleone era stato netto, ma fatti altrettanto importanti erano avvenuti quello stesso giorno otto miglia pi\u00f9 a nord, ad Auerst\u00e4dt. L\u00ec i uomini di Davout affrontarono i uomini dell'armata principale prussiana del duca di Brunswick; dopo avere respinto diversi pesanti assalti i francesi passarono al contrattacco, ricacciando indietro i prussiani e infiggendo loro numerose perdite, tra cui lo stesso duca di Brunswick, mortalmente ferito alla testa. Proprio la perdita del comandante fece s\u00ec che la ritirata prussiana non si svolgesse con ordine, e i resti dell'esercito si frammentarono in vari distaccamenti. La doppia sconfitta a Jena e Auerst\u00e4dt era costata gravi perdite alle forze prussiane, ma lo spietato inseguimento messo in atto dai francesi nelle tre settimane seguenti port\u00f2 al loro totale annientamento: il 16 ottobre Murat cattur\u00f2 dispersi prussiani a Erfurt, il 17 ottobre la riserva del duca di W\u00fcrttemberg, l'unica formazione prussiana rimasta intatta, venne sconfitta dal maresciallo Bernadotte ad Halle, e il 28 ottobre Hohenlohe si arrese con i resti dell'armata principale a Prenzlau.\nDopo avere reso omaggio alla tomba di Federico II il Grande a Potsdam Napoleone fece il suo ingresso a Berlino il 27 ottobre, alla testa del III Corpo del maresciallo Davout; con la resa del generale Bl\u00fccher a Lubecca il 7 novembre, e del generale von Kleist a Magdeburgo il 10 novembre, l'annientamento dell'esercito prussiano poteva dirsi completo: a parte le guarnigioni delle fortezze della Slesia, ben presto tagliate fuori e assediate dai francesi, le uniche forze prussiane superstiti erano i uomini del generale L'Estocq, dislocati in Prussia Orientale e non ancora impiegati in combattimento. In 33 giorni, con una sorta di \"guerra lampo\" \"ante litteram\", la \"Grande Arm\u00e9e\" aveva vinto due battaglie decisive, ucciso o ferito prussiani, fatto prigionieri e conquistato i quattro quinti della Prussia.\nLa campagna polacca.\nSebbene nettamente vittorioso sul campo di battaglia Napoleone non riusc\u00ec a ottenere la cessazione delle ostilit\u00e0: Federico Guglielmo, rifugiatosi con la corte a K\u00f6nigsberg, rifiut\u00f2 qualsiasi accordo di pace, l'esercito russo costituiva ancora una minaccia concreta alle recenti conquiste francesi, e il Regno Unito continuava a fornire appoggio finanziario a chiunque fosse disposto a contrastare i disegni espansionistici della Francia. Proprio per provocare un crollo dell'economia britannica, il 21 novembre Napoleone dispose da Berlino la costituzione del sistema denominato \"Blocco Continentale\": alle navi britanniche (o neutrali ma provenienti da porti britannici) era fatto divieto di attraccare nei porti europei, pena la confisca del carico; nelle intenzioni di Napoleone, il sistema del blocco avrebbe impedito gli scambi commerciali del Regno Unito, provocando cos\u00ec un drammatico crollo della sua economia.\nLa preoccupazione principale per Napoleone nel novembre del 1806 rimaneva per\u00f2 quella di annientare l'esercito russo schierato in Polonia, al fine di pervenire a un accordo di pace vantaggioso con lo zar; nonostante l'inverno fosse ormai cominciato, Napoleone decise di spingersi in profondit\u00e0 nelle pianure polacche, onde guadagnare un vantaggio strategico sui russi e sperando di batterli con una nuova campagna lampo. La decisione di intraprendere una campagna invernale provoc\u00f2 infiniti disagi alle truppe francesi. Il consueto sistema con cui la \"Grande Arm\u00e9e\" veniva rifornita di viveri e vettovaglie consisteva in una combinazione di ricerca sul territorio (che spesso finiva per trasformarsi in un semplice saccheggio) e trasporto militare tramite carri; entrambi questi sistemi andarono in crisi durante la campagna polacca: il territorio era troppo povero perch\u00e9 potesse fornire viveri in abbondanza, mentre il sistema di trasporto tramite carri, che gi\u00e0 prima non era mai stato molto efficiente, and\u00f2 completamente in tilt a causa del pessimo stato delle strade. Fu proprio il loro fallimento nella campagna polacca a spingere Napoleone a intraprendere una vasta riforma dei servizi logistici della \"Grande Arm\u00e9e\": il vecchio sistema, basato (come nella maggioranza degli eserciti europei) pi\u00f9 che altro su appalti a civili, venne abolito e sostituito con una struttura completamente militarizzata, il \"Train des Equipages\", parte integrante dell'esercito e responsabile in toto dei movimenti tramite carri.\nLa campagna polacca ebbe inizio nella seconda met\u00e0 di novembre del 1806: dopo avere occupato senza combattere la capitale Varsavia il 28 novembre Napoleone spinse le sue truppe oltre la Vistola a caccia dell'armata russa del generale Levin Bennigsen; francesi e russi finirono per scontrarsi nelle battaglie di Pu\u0142tusk e di Golymin il 26 dicembre: le forze russe riuscirono a respingere gli attacchi dei francesi infliggendo loro gravi perdite, salvo poi decidere di ritirarsi al calare della notte. Il tentativo di Napoleone di annientare l'esercito russo con una rapida battaglia decisiva venne cos\u00ec sventato. Sul finire di dicembre, i francesi si disposero quindi nei quartieri invernali in attesa di riprendere la campagna con la bella stagione, ma Napoleone fu costretto a mobilitare ancora una volta il suo esercito verso la fine del gennaio 1807: non volendo rimanere inattivo per tutto l'inverno, Bennigsen aveva condotto un'incursione contro gli avamposti della \"Grande Arm\u00e9e\", sperando di annientare qualche reparto rimasto isolato.\nNapoleone cerc\u00f2 di accerchiare le truppe russe, ma Bennigsen si sottrasse alla trappola ripiegando verso nord; dopo alcune violente scaramucce, i due eserciti si affrontarono nella battaglia di Eylau, iniziata nel pomeriggio del 7 febbraio e conclusasi la sera dell'8. Combattuta nel bel mezzo di una tempesta di neve, la battaglia si concluse con un sanguinosissimo nulla di fatto: gli assalti francesi iniziali vennero respinti, e solo una disperata carica della cavalleria di Murat e della Guardia imperiale impedirono ai russi di sfondare il centro della \"Grande Arm\u00e9e\"; l'arrivo dei prussiani di L'Estocq equilibr\u00f2 di nuovo la situazione, e al calare della notte Bennigsen si ritir\u00f2.\nI due eserciti, spossati per il duro scontro, si ritirarono nei quartieri invernali, per poi riprendere le operazioni ai primi di giugno del 1807; Napoleone tent\u00f2 di incunearsi tra L'Estocq a sinistra e Bennigsen a destra, al fine di isolare quest'ultimo dalla base di K\u00f6nigsberg. Francesi e russi tornarono ad affrontarsi il 10 giugno nella battaglia di Heilsberg, ma ancora una volta il sanguinoso scontro si risolse con un nulla di fatto. Napoleone continu\u00f2 nella sua azione, e il 14 giugno Bennigsen commise un grave errore: nel tentativo di attaccare le isolate truppe del maresciallo Lannes, rimase intrappolato tra i francesi e il fiume Alle, subendo una dura sconfitta nella battaglia di Friedland. Con il suo esercito semidistrutto, Bennigsen non pot\u00e9 fare altro che ripiegare dietro il fiume Niemen; la sconfitta di Friedland aveva convinto lo zar a porre fine alla campagna, e il 21 giugno un armistizio preliminare venne concluso tra i due eserciti.\nIl 25 giugno lo zar Alessandro I e Napoleone si incontrarono di persona a Tilsit per discutere della pace, con il re Federico Guglielmo III ridotto a un ruolo marginale; il trattato di Tilsit firmato il 7 luglio 1807 pose termine alla guerra della quarta coalizione: in cambio dell'adesione al sistema del blocco continentale e della dichiarazione di guerra al Regno Unito, la Russia vide riconosciute le sue pretese egemoniche su Svezia e impero ottomano; di fatto il trattato di Tilsit defin\u00ec una sfera d'influenza occidentale controllata dalla Francia, e una sfera d'influenza orientale sotto la Russia. Il trattato di pace tra Prussia e Francia, firmato sempre a Tilsit il 9 luglio, fu molto pi\u00f9 severo: i prussiani dovettero cedere tutti i loro possedimenti a ovest del fiume Elba (incorporati in maggior parte dal Regno di Vestfalia, stato fantoccio della Francia) e in Polonia (con cui venne creato un Ducato di Varsavia alleato dei francesi), oltre a consegnare Bia\u0142ystok alla Russia; la Prussia venne inoltre costretta ad aderire al blocco continentale, a pagare una pesante indennit\u00e0 di guerra, e a ridurre considerevolmente l'ammontare delle sue forze armate, venendo cos\u00ec ridotta all'impotenza per diversi anni.\nLa \"guerrilla\" spagnola.\nCon l'Europa continentale ormai assoggettata alla Francia Napoleone torn\u00f2 a dedicare la sua attenzione al confronto con il Regno Unito. In particolare il sistema del blocco continentale, su cui l'imperatore molto aveva puntato, non stava dando i suoi frutti: il divieto di commerciare con i britannici non era applicato con severit\u00e0, il contrabbando era molto diffuso anche nella stessa Francia, e diversi stati europei si rifiutavano di adottare le disposizioni sancite con i decreti di Berlino. In aggiunta a ci\u00f2, il contro-blocco messo in atto come ritorsione dai britannici aveva provocato una grave penuria di materie prime in Europa, vista l'indiscussa superiorit\u00e0 della Royal Navy sulla marina francese; tale superiorit\u00e0 era stata ulteriormente rafforzata dopo la cattura della flotta danese al termine della seconda battaglia di Copenaghen (5 settembre 1807). Con in mente l'obiettivo di rafforzare il sistema del blocco, sul finire del 1807 Napoleone concentr\u00f2 la sua attenzione sul Portogallo: storico alleato del Regno Unito, il paese cercava di mantenere una precaria neutralit\u00e0 nel conflitto in corso, ma si era rifiutato di applicare le disposizioni del blocco continentale. Il 18 ottobre 1807, solo quattordici settimane dopo la battaglia di Friedland, un'armata francese agli ordini del generale Jean-Andoche Junot entr\u00f2 in Spagna, gi\u00e0 da tempo alleata della Francia, dirigendosi verso la frontiera portoghese; il 30 novembre seguente i francesi, ostacolati pi\u00f9 che altro dal terreno impervio e dal clima avverso, presero Lisbona, mentre il re Giovanni VI fuggiva alla volta della colonia del Brasile. Junot fu nominato governatore, e il paese venne assoggettato a un duro regime di occupazione militare: l'esercito venne sciolto, le propriet\u00e0 della famiglia reale portoghese confiscate, e un pesante tributo imposto alla popolazione civile; truppe spagnole si aggiunsero alla forza d'occupazione francese, in vista della spartizione del Portogallo tra queste due nazioni.\nCon la scusa di fornire appoggio a Junot un secondo esercito francese sotto il comando del maresciallo Murat venne stanziato in Spagna, andando ben presto a occupare le localit\u00e0 chiave della nazione, compresa la capitale Madrid. Il paese si trovava in una situazione di profonda instabilit\u00e0, dilaniato dalla lotta per il potere tra il re Carlo IV e il figlio, il futuro Ferdinando VII; approfittando della situazione, Napoleone obblig\u00f2 i due sovrani ad abdicare il 6 maggio 1808 nei suoi confronti, e il 6 giugno seguente consegn\u00f2 la corona di Spagna al fratello Giuseppe Bonaparte. Le prepotenze e le sopraffazioni da parte dei francesi avevano gi\u00e0 provocato una grande sommossa a Madrid il 2 maggio, duramente repressa da Murat con cariche di cavalleria nelle strade e massiccio ricorso alla fucilazione di prigionieri; alla notizia dell'incoronazione di Giuseppe come nuovo re di Spagna, percepita come imposizione di un monarca straniero, tutta la nazione insorse contro i francesi, subito imitata anche dai portoghesi. Le truppe francesi si trovarono a sperimentare un nuovo tipo di guerra: se l'esercito regolare spagnolo era debole e disorganizzato, in tutte le regioni della Spagna e del Portogallo si svilupparono rapidamente bande di irregolari che adottavano contro gli occupanti tattiche di guerriglia. Impreparati a gestire un simile movimento di massa, i francesi reagirono adottando una tattica del terrore, radendo al suolo i villaggi sospettati di appoggiare i guerriglieri e condannando a morte qualsiasi irregolare catturato; inevitabilmente, anche i guerriglieri adottarono crudeli ritorsioni contro i reparti francesi isolati, e la guerra assunse ben presto un grado di barbarie ben superiore alla media dell'epoca.\nCon l'intera penisola iberica ormai in preda alla guerra consistenti rinforzi francesi vennero inviati nella regione, ma il 23 luglio 1808 gli spagnoli ottennero un inaspettato successo nella battaglia di Bail\u00e9n, obbligando alla resa l'armata del generale Dupont; la sconfitta fu un colpo durissimo per i francesi: dalla proclamazione dell'Impero, non era mai accaduto che un'armata francese venisse obbligata alla resa. Profondamente demoralizzato, il re Giuseppe abbandon\u00f2 Madrid ripiegando con tutte le truppe oltre la linea del fiume Ebro. La situazione per la Francia si aggrav\u00f2 nell'agosto seguente, quando un esercito britannico agli ordini del generale Arthur Wellesley sbarc\u00f2 a Figueira da Foz per portare aiuto ai portoghesi; il 21 agosto 1808 la piccola forza di Wellesley inflisse una pesante sconfitta ai francesi di Junot nella battaglia di Vimeiro, obbligandoli a lasciare il Portogallo.\nCon le sconfitte che andavano accumulandosi Napoleone decise di intervenire di persona nel conflitto iberico, e ai primi di novembre un grosso contingente della \"Grande Arm\u00e9e\" attravers\u00f2 i Pirenei sotto la guida dello stesso imperatore. Caduta la monarchia, la Spagna era priva di un governo centrale, e i vari governi locali (le \"Juntas\") non riuscivano a coordinare i loro sforzi; sfruttando le divisioni in campo nemico, i francesi batterono rapidamente le varie armate spagnole, e il 4 dicembre Napoleone fece il suo ingresso a Madrid, reinsediando sul trono il fratello Giuseppe. Un esercito britannico sotto il generale John Moore, accorso dal Portogallo per portare aiuto agli spagnoli, venne costretto a intraprendere una difficile ritirata attraverso le montagne spagnole coperte di neve; nonostante le gravi perdite, i britannici riuscirono a raggiungere il porto di La Coru\u00f1a e a reimbarcarsi alla volta della Gran Bretagna, anche se lo stesso Moore rimase ucciso nella battaglia di La Coru\u00f1a il 16 gennaio 1809. Con la situazione ristabilita, Napoleone lasci\u00f2 la Spagna per rientrare a Parigi il 23 gennaio 1809, lasciando la conduzione delle restanti operazioni militari nella penisola iberica ai suoi marescialli.\nAncora contro l'Austria.\nIl rientro anticipato dell'imperatore dalla Spagna era stato richiesto dai recenti preparativi militari messi in atto dall'Austria: fin dalla sconfitta nel conflitto del 1805, l'impero asburgico aveva dedicato molte energie a ricostruire e modernizzare le sue forze armate, in attesa dell'opportunit\u00e0 favorevole per riguadagnare la posizione di potere in Europa strappatagli dalla Francia. Il momento propizio sembr\u00f2 manifestarsi sul finire del 1808: le sconfitte di Bail\u00e9n e Vimeiro avevano dimostrato che le armate francesi non erano invincibili, e con gran parte della \"Grande Arm\u00e9e\" inviata in Spagna l'Austria poteva sperare almeno in una parit\u00e0 numerica in caso di scontro in Germania; vi era inoltre la speranza che un intervento austriaco avrebbe provocato tra i tedeschi una insurrezione anti-francese sul modello spagnolo. Come per la Prussia nel 1806 la corte austriaca si trov\u00f2 divisa tra i favorevoli al conflitto (guidati dall'imperatrice Maria Ludovica d'Asburgo-Este e dal ministro degli esteri von Stadion) e i contrari (tra cui si collocava il comandante in capo dell'esercito, l'arciduca Carlo d'Asburgo-Teschen, convinto che l'Austria non fosse ancora militarmente preparata a un confronto con la Francia); solo dopo lunghe esitazioni l'imperatore Francesco I decise per la guerra.\nNel febbraio del 1809 Austria e Regno Unito siglarono il trattato di alleanza che diede vita alla quinta coalizione: i britannici promisero di inviare un contingente nella Germania settentrionale per distrarre truppe francesi dal teatro principale, mentre la Prussia si disse disponibile a inviare contingenti in appoggio ai coalizzati; pi\u00f9 ambiguo era il ruolo della Russia, formalmente alleata dei francesi: era quasi certo tuttavia che non avrebbe assunto un ruolo attivo in caso di conflitto. Napoleone era stato informato dei preparativi bellici austriaci fin dal gennaio del 1809, ma aveva scelto di non recarsi personalmente in Germania per paura che la sua presenza spingesse i coalizzati ad agire immediatamente; Napoleone aveva invece bisogno di tutto il tempo che riusciva a ottenere per preparare le sue truppe al conflitto. La necessit\u00e0 di dovere condurre una guerra su due fronti principali (in Germania e in Spagna) spinse l'imperatore a ordinare il richiamo anticipato di nuove classi di leva (rendendo cos\u00ec la coscrizione ancora pi\u00f9 impopolare di quanto fosse stata prima), ma, soprattutto, ad affidarsi ancora di pi\u00f9 alle truppe fornite dai suoi alleati: se prima di allora esse venivano usate principalmente per ruoli secondari o di presidio, per la campagna del 1809 vennero invece dispiegate in prima linea, all'interno di unit\u00e0 francesi o in propri corpi autonomi.\nLa guerra ebbe inizio il 10 aprile 1809, quando l'esercito austriaco dell'arciduca Carlo invase la Baviera, membro della Confederazione del Reno; forze austriache minori vennero inviate anche ad attaccare gli alleati francesi in Polonia e in Italia. Le forze francesi erano piuttosto sparpagliate, ma gli austriaci non riuscirono ad approfittare della situazione, rallentati dal clima avverso; il 17 aprile Napoleone arriv\u00f2 sul teatro delle operazioni e si diede subito da fare per preparare la controffensiva. Dopo alcuni scontri preliminari i due eserciti si affrontarono il 22 aprile nella battaglia di Eckm\u00fchl: gli austriaci furono sconfitti, ma l'arciduca Carlo riusc\u00ec a organizzare un ripiegamento sulla riva settentrionale del Danubio, salvando il suo esercito dalla distruzione. Napoleone segu\u00ec quindi il corso del fiume fino a Vienna, che si arrese il 13 maggio dopo un breve bombardamento; l'esercito di Carlo si trovava a nord della citt\u00e0, sull'altra sponda del Danubio, e Napoleone lo attacc\u00f2 il 21 maggio, dando inizio alla battaglia di Aspern-Essling: gli sforzi dei francesi furono gravemente ostacolati dal fatto che tutte le truppe e i rifornimenti dovevano transitare attraverso un unico ponte sul fiume. La battaglia in s\u00e9, terminata il pomeriggio del 22 maggio, si concluse con uno stallo, ma le forze francesi, a corto di rifornimenti, ripiegarono quella sera stessa oltre il fiume: l'arciduca Carlo era riuscito a infliggere a Napoleone la sua prima sconfitta in una battaglia campale.\nGli austriaci speravano che la sconfitta inducesse i francesi a stipulare un trattato di pace, ma il primo pensiero di Napoleone divenne quello di vendicare lo smacco; il 5 luglio, dopo una lunga preparazione, la \"Grande Arm\u00e9e\" attravers\u00f2 di nuovo il Danubio, impegnando l'armata austriaca nella battaglia di Wagram: i francesi ottennero una vittoria netta e decisiva, ma ancora una volta Carlo riusc\u00ec a salvare la sua armata dall'annientamento. Un armistizio venne stipulato tra i due comandanti l'11 luglio, ma passarono diversi mesi prima di arrivare a un trattato di pace definitivo, principalmente perch\u00e9 gli austriaci confidavano in un intervento dei loro alleati; le loro speranze vennero ben presto deluse: la Prussia invi\u00f2 solo poche migliaia di volontari, la Russia mantenne un atteggiamento ostile verso l'Austria, e l'attacco diversivo britannico si concretizz\u00f2 in uno sbarco in Olanda ai primi di agosto, che si risolse in un nulla di fatto.\nLa pace di Sch\u00f6nbrunn venne infine firmata il 14 ottobre 1809: l'Austria perse diversi territori a vantaggio della Francia, della Baviera e del ducato di Varsavia, venne costretta a pagare una pesante indennit\u00e0 di guerra, ad aderire al blocco continentale e a ridurre considerevolmente l'ammontare delle sue forze armate.\nIntanto nella penisola iberica i combattimenti proseguivano. Un secondo corpo di spedizione britannico, di nuovo al comando di Wellesley, venne inviato in Portogallo nell'aprile del 1809; gli anglo-portoghesi controllavano Lisbona e il sud del paese, ma il nord era stato occupato dalle forze del maresciallo Soult, mentre un secondo esercito francese sotto il maresciallo Victor si stava avvicinando da est. Con una serie di abili manovre, Wellesley forz\u00f2 la linea del Douro e inflisse una dura sconfitta a Soult nella seconda battaglia di Oporto il 12 maggio. Dopo avere cacciato per la seconda volta i francesi dal Portogallo Wellesley condusse l'armata anglo-portoghese verso est per portare aiuto all'esercito spagnolo del generale Cuesta, ripetutamente sconfitto dalle forze di Victor. I due eserciti si ricongiunsero il 21 luglio, per poi affrontare i francesi nella battaglia di Talavera il 28 luglio seguente: nonostante i difficili rapporti con gli alleati spagnoli, Wellesley riusc\u00ec a vincere la sanguinosa battaglia, seppur a caro prezzo; la notizia del successo fece molto scalpore in Gran Bretagna, e Wellesley venne premiato per il successo con la nomina a duca di Wellington.\nNonostante queste vittorie il 1809 si concluse disastrosamente per gli alleati: gli spagnoli subirono una devastante sconfitta il 19 novembre nella battaglia di Oca\u00f1a, la Spagna meridionale venne invasa dalle forze di Soult e il governo spagnolo venne costretto a rifugiarsi a Cadice, dove rimase assediato per i successivi due anni e mezzo; a causa di questi insuccessi il duca di Wellington venne costretto a riportare le sue forze oltre il confine portoghese. La campagna riprese sul finire di luglio del 1810, quando le forze del maresciallo Massena, dopo avere espugnato la fortezza di Ciudad Rodrigo al termine di un lungo assedio, invasero per la terza volta il Portogallo; Wellington si ritir\u00f2 lentamente verso la zona di Lisbona, dove erano state realizzate imponenti opere fortificate. Massena raggiunse le linee fortificate davanti Lisbona il 14 ottobre, e per un mese cerc\u00f2 invano un varco attraverso cui passare; alla fine, esauriti i viveri, dovette intraprendere una ritirata in Spagna. La successiva vittoria di Wellington su Massena nella battaglia di Fuentes de O\u00f1oro il 6 maggio 1811 allontan\u00f2 definitivamente la minaccia francese dal Portogallo.\nDisastro in Russia.\nSul finire del 1811 l'impero francese aveva ormai raggiunto la sua massima espansione: la Francia stessa si era ingrandita annettendosi i Paesi Bassi, i paesi tedeschi affacciati sul Mare del Nord, le regioni italiane corrispondenti agli attuali Piemonte, Liguria, Toscana e Lazio, le province illiriche e la regione spagnola della Catalogna. Il resto dell'Europa continentale era in un modo o nell'altro assoggettato alla Francia: la Danimarca era alleata dei francesi fin dallo scoppio della guerra delle cannoniere con il Regno Unito, il Ducato di Varsavia, la Confederazione del Reno e la Repubblica Elvetica erano fantocci controllati dal governo di Parigi, il regno d'Italia aveva come monarca lo stesso Napoleone, mentre il fratello Giuseppe e il maresciallo Murat governavano rispettivamente sulla Spagna e sul Regno di Napoli (1806-1815); perfino l'Impero austriaco e la Prussia erano stati costretti a stipulare trattati di alleanza con la Francia, mentre in Svezia si era da poco insediato come Principe ereditario l'ex maresciallo Bernadotte. All'infuori del Regno Unito e dei suoi traballanti alleati iberici, l'unica potenza europea rimasta a contrastare l'egemonia francese era rappresentata dall'Impero russo.\nDalla firma del trattato di Tilsit nel luglio del 1807 i rapporti tra i due imperi erano andati progressivamente deteriorandosi. Molte erano le questioni controverse, ma i principali motivi d'attrito erano rappresentati dall'applicazione da parte della Russia delle disposizioni del blocco continentale (che venivano spesso disattese, anche perch\u00e9 la loro introduzione aveva provocato una grave crisi economica nel paese) e dalle dispute sul Ducato di Varsavia (la cui esistenza era vista come una provocazione dai russi, da sempre interessati a una espansione nei territori polacchi); per la fine del 1811 Napoleone aveva ormai deciso di lanciare una spedizione militare contro la Russia. Entro maggio del 1812 le forze francesi e alleate vennero ammassate in Polonia in vista della nuova campagna: in totale, Napoleone poteva disporre grosso modo di uomini, dei quali entrarono prima o poi in territorio russo (il resto rimase di guarnigione in Polonia o in Germania); circa met\u00e0 della fanteria e un terzo della cavalleria non era di origine francese: c'erano contingenti polacchi, tedeschi e svizzeri, italiani e napoletani, spagnoli e portoghesi, e perfino truppe prussiane e austriache. La dimensione stessa raggiunta dalla \"Grande Arm\u00e9e\" escludeva un controllo totale da parte dell'imperatore su di essa: Napoleone comandava solo il contingente principale, all'incirca uomini, schierato al centro; il maresciallo Macdonald guidava un'armata franco-prussiana incaricata di proteggere l'ala sinistra del contingente principale, mentre l'ala destra era protetta dal Corpo Ausiliario austriaco del generale Schwarzenberg, con altre truppe francesi in appoggio.\nLa sera del 23 giugno 1812 l'avanguardia della colossale armata francese guad\u00f2 il fiume Niemen, dando cos\u00ec inizio alla campagna di Russia; in confronto alla \"Grande Arm\u00e9e\" le forze messe in campo dai russi erano inizialmente esigue, sebbene in rapido aumento: contrapposta all'armata principale di Napoleone vi era l'armata del generale Barclay de Tolly, ministro della guerra e comandante in capo delle forze russe, forte di circa uomini, con una seconda armata di uomini sotto il generale Bagration in appoggio poco pi\u00f9 a nord; in aggiunta a queste forze, l'ammiraglio Pavel Vasilievi\u010d \u010ci\u010dagov stava raccogliendo altri uomini nell'Ucraina meridionale, mentre altre truppe erano in via di formazione tra Riga e San Pietroburgo sotto il generale Peter Wittgenstein. Vista la schiacciante inferiorit\u00e0 numerica Barclay de Tolly e Bagration iniziarono una lenta ritirata verso est, facendo terra bruciata dei territori attraversati; per almeno tre volte Napoleone cerc\u00f2 di aggirare una delle due armate russe per annientarla separatamente, ma tutte le volte i russi riuscirono a sottrarsi ripiegando verso est: a mano a mano che i francesi si spingevano in avanti all'inseguimento dei russi la loro situazione logistica peggiorava sempre di pi\u00f9, con numerosi soldati messi fuori combattimento dalle malattie e dalle marce massacranti.\nLa strategia messa in atto da Barclay de Tolly, seppure efficace, attir\u00f2 sul generale molte critiche, ed egli si vide costretto a sospendere la ritirata per dare battaglia ai francesi; le due armate si affrontarono il 17 agosto nella battaglia di Smolensk: i francesi ottennero una vittoria, ma ancora una volta i russi si sottrassero all'annientamento con una veloce ritirata verso est. Con la stagione che iniziava a essere troppo avanzata per potere portare avanti la campagna Napoleone si vide davanti due linee d'azione: poteva trascorrere l'inverno a Smolensk, per riprendere i combattimenti con la bella stagione, ma ci\u00f2 avrebbe obbligato l'imperatore a lasciare l'esercito e a rientrare a Parigi per occuparsi delle questioni di governo, dando ai russi l'opportunit\u00e0 di attaccare la \"Grande Arm\u00e9e\" mentre lui era assente; in alternativa poteva sfruttare gli ultimi giorni di bel tempo per portare avanti l'azione, marciando su Mosca e sperando che la caduta della citt\u00e0 spingesse lo zar a chiedere la pace. Napoleone scelse questa seconda linea d'azione, anche se le truppe sotto il suo diretto comando cominciavano a diminuire: a causa delle perdite e della necessit\u00e0 di distaccare reparti per proteggere i territori conquistati, al momento della partenza da Smolensk il nucleo centrale della \"Grande Arm\u00e9e\" era ora ridotto a uomini.\nOrmai sommerso dalle critiche dopo la sconfitta di Smolensk, Barclay de Tolly venne sollevato dal comando e rimpiazzato dall'anziano generale Kutuzov, molto pi\u00f9 ben visto dagli ambienti militari. Kutuzov, le cui forze ammontavano ora a circa uomini, avrebbe preferito proseguire nella tattica della ritirata davanti all'armata francese, ma venne convinto a opporre resistenza all'invasore davanti Mosca; tra il 5 e il 7 settembre le due armate si affrontarono nella battaglia di Borodino: lo scontro, sanguinosissimo, venne vinto dai francesi, ma Kutuzov riusc\u00ec a sganciare il suo esercito e a mantenerlo coeso. Il 15 settembre le forze francesi fecero il loro ingresso a Mosca, semideserta dopo la fuga di gran parte della popolazione; poco dopo l'ingresso dei francesi la citt\u00e0 venne avvolta da numerosi incendi, che imperversarono fino al 20 settembre distruggendo almeno tre quarti dell'area urbana.\nLe forze di Napoleone trascorsero un mese accampate nella zona di Mosca, mentre l'imperatore avviava contatti diplomatici con lo zar al fine di pervenire a un accordo; gli approvvigionamenti erano ormai un problema serio, con le bande di guerriglieri russi e di cosacchi intente ad attaccare i convogli di rifornimento e i reparti francesi isolati. Il 19 ottobre, con l'inverno ormai iniziato e i rifornimenti quasi esauriti, Napoleone condusse il suo esercito, ridotto a circa uomini, fuori da Mosca verso i depositi approntati a Smolensk; inizialmente l'imperatore tent\u00f2 di dirigere la sua armata su una strada pi\u00f9 meridionale di quella presa all'andata, ma, dopo uno scontro con l'armata di Kutuzov a Maloyaroslavets il 24 ottobre, venne costretto a deviare sulla strada gi\u00e0 percorsa, ormai devastata. Kutuzov decise di non ingaggiare pi\u00f9 le forze francesi, ma di incalzarle mantenendo la sua armata tra di loro e le regioni meridionali della Russia, pi\u00f9 ricche di rifornimenti; allo stesso tempo, mentre i cosacchi e i guerriglieri continuavano a logorare le forze francesi, le forze di Wittgenstein da nord e di \u010ci\u010dagov da sud dovevano convergere sulla via di ritirata del nemico, onde stritolarlo tra le tre armate russe avanzanti. La fame, il freddo e le incursioni dei cosacchi scompaginavano sempre di pi\u00f9 i reparti francesi; la situazione peggior\u00f2 ancora di pi\u00f9 quando il 9 novembre l'armata raggiunse Smolensk, solo per scoprire che i magazzini erano gi\u00e0 stati saccheggiati dalle truppe che l'avevano preceduta. Napoleone, incalzato dai russi, dovette proseguire verso ovest; tra il 26 e il 29 novembre l'armata francese riusc\u00ec a forzare lo sbarramento creato da \u010ci\u010dagov e Wittgenstein sul fiume Beresina, anche se al prezzo di gravissime perdite.\nIl 6 dicembre, informato di un fallito tentativo di colpo di Stato messo in atto in patria dal generale Claude Fran\u00e7ois de Malet, Napoleone lasci\u00f2 l'armata al comando di Murat per rientrare precipitosamente a Parigi; tra l'11 e il 12 dicembre i resti della \"Grande Arm\u00e9e\" riattraversarono il Niemen, mettendo fine alla campagna. L'armata di Napoleone era stata quasi completamente annientata: le perdite francesi vennero stimate in circa morti e prigionieri, oltre alla perdita di mille cannoni e cavalli; i russi ebbero circa caduti in battaglia e un numero incalcolabile di feriti, mentre sono ignote le perdite tra i civili.\nTutta l'Europa contro la Francia.\nLa disastrosa sconfitta dei francesi in Russia aveva provocato grandi tumulti in Germania, e rivolte anti-napoleoniche scoppiarono un po' ovunque nel paese; sull'onda dell'entusiasmo popolare alla fine del febbraio 1813 la Prussia ruppe la fragile alleanza con i francesi e si schier\u00f2 con i russi. Pressata da Kutuzov in avanzata da est e dai prussiani in fase di mobilitazione da ovest, l'armata francese, ora guidata dal generale Eugenio di Beauharnais, non pot\u00e9 fare altro che abbandonare la Polonia, ritirandosi prima lungo la linea del fiume Oder, e poi sull'Elba. Nel frattempo Napoleone cercava disperatamente di ricostruire la sua armata; viste le pesanti perdite di uomini patite in Russia le nazioni alleate potevano fornire solo poche truppe, e l'imperatore venne quindi costretto a spremere al limite le risorse della Francia: furono richiamate truppe dalla Spagna, vennero integrati nelle forze regolari gli appartenenti alla Guardia nazionale francese, e la coscrizione fu estesa a nuove classi di leva. In questo modo Napoleone riusc\u00ec a mettere in campo uomini per i primi di aprile del 1813, guadagnando cos\u00ec una leggera superiorit\u00e0 numerica sui russo-prussiani dei generali Bl\u00fccher e Wittgenstein.\nSperando di coglierle impreparate i russo-prussiani lanciarono un attacco contro le forze francesi verso la met\u00e0 di aprile, ma subirono una sconfitta nella battaglia di L\u00fctzen il 2 maggio; i francesi avevano subito gravi perdite, ma gli alleati persero una grande opportunit\u00e0 di infliggere a Napoleone una sconfitta decisiva. L'inseguimento dell'armata alleata da parte dei francesi si svolse lentamente, a causa della grave penuria di reparti di cavalleria; Napoleone torn\u00f2 a ingaggiare gli alleati nella battaglia di Bautzen, combattuta tra il 20 e il 21 maggio: ancora una volta i francesi ottennero una vittoria, ma i russo-prussiani riuscirono a salvare la loro armata e a ripiegare con ordine in Slesia. Entrambe le parti erano esauste, e su suggerimento di Napoleone i due contendenti sottoscrissero un armistizio provvisorio il 4 giugno, poi progressivamente esteso fino alla met\u00e0 di agosto.\nEntrambi i contendenti impiegarono il periodo di tregua per preparare le proprie armate alla ripresa delle ostilit\u00e0, essendo chiaro che nessuno dei due sarebbe stato disposto a una pace di compromesso; una proposta di accordo presentata dall'Austria venne seccamente respinta da Napoleone. Durante questo periodo i russo-prussiani misero a segno un importante colpo, convincendo Austria e Svezia a unirsi all'alleanza; con l'aggiunta del Regno Unito, nel luglio del 1813 venne cos\u00ec formata la sesta coalizione antifrancese. Alla ripresa delle ostilit\u00e0, il 16 agosto 1813, i coalizzati potevano mettere in campo tre grosse armate: austriaci sotto il generale Schwarzenberg muovevano dalla Boemia verso nord, russi e prussiani sotto il generale Bl\u00fccher si trovavano in Slesia, mentre russi, prussiani e svedesi erano dislocati tra il Brandeburgo e la Pomerania sotto il comando del Principe ereditario di Svezia (l'ex maresciallo francese Bernadotte); una quarta armata di russi era in via di formazione in Polonia sotto il generale Bennigsen. Contro di loro Napoleone poteva opporre circa uomini: erano in Sassonia sotto il comando dello stesso imperatore, erano nell'armata del maresciallo Oudinot (poi sostituito dal maresciallo Ney) incaricata di marciare su Berlino, mentre altri erano dislocati sotto il maresciallo Davout presso Amburgo, incaricati di difendere il corso superiore dell'Elba.\nNapoleone cerc\u00f2 di attuare la sua vecchia tattica, consistente nel battere una a una le armate nemiche prima che avessero l'opportunit\u00e0 di riunirsi, ma gli alleati risposero con una strategia semplice quanto efficace: ogniqualvolta l'armata principale francese si avvicinava a una delle armate alleate, questa si ritirava immediatamente, mentre le altre due continuavano ad avanzare. L'imperatore venne costretto a delegare sempre di pi\u00f9 le funzioni di comando ai vari marescialli, ma essi si dimostrarono inferiori ai loro corrispettivi alleati: il sistema di comando francese, incentrato sulla figura di Napoleone, si rivel\u00f2 troppo rigido per fare fronte a un conflitto su cos\u00ec larga scala. Nonostante una prima vittoria su Schwarzenberg nella battaglia di Dresda tra il 26 e il 27 agosto Napoleone non riusc\u00ec a distruggere nessuna delle armate alleate, mentre due diversi tentativi di prendere Berlino vennero respinti dai prussiani. Con le sconfitte che si andavano accumulando, Napoleone venne costretto a retrocedere a ovest dell'Elba, per poi essere messo con le spalle al muro a Lipsia dalle tre armate alleate riunite: la successiva battaglia di Lipsia, combattuta dal 16 al 19 ottobre, fu la pi\u00f9 grande delle guerre napoleoniche, coinvolgendo all'incirca mezzo milione di uomini provenienti da quasi tutte le pi\u00f9 importanti nazioni europee, fatto che le confer\u00ec l'appellativo di \"Battaglia delle Nazioni\"; lo scontro in s\u00e9 rimase in bilico fino all'ultimo, ma il tentativo francese di ritirarsi oltre il fiume Elster trasform\u00f2 la sconfitta in un disastro, e l'armata di Napoleone usc\u00ec semidistrutta dalla battaglia. Viste le pesanti perdite subite a Napoleone non rimase altra scelta che ritirarsi verso il Reno e la Francia; i suoi alleati tedeschi defezionarono in massa passando dalla parte dei coalizzati, assottigliando ancora di pi\u00f9 le forze sotto il suo comando.\nAnche in Spagna la situazione era volta definitivamente a favore degli alleati. Dopo avere espugnato la citt\u00e0 fortificata di Badajoz al termine di un sanguinoso assedio nell'aprile del 1812 l'esercito anglo-portoghese di Wellington aveva inflitto una dura sconfitta ai francesi del maresciallo Auguste Marmont il 22 luglio seguente nella battaglia di Salamanca; la vittoria consent\u00ec a Wellington di liberare Madrid il 12 agosto, ma nell'ottobre seguente le forze anglo-portoghesi subirono un grave scacco quando non riuscirono a espugnare Burgos, la prima grave sconfitta subita dal duca nella campagna iberica. Wellington riport\u00f2 la sua armata sul confine portoghese, dedicando i mesi seguenti a riorganizzarla e rinforzarla; la campagna riprese nel maggio del 1813, e il 21 giugno gli anglo-portoghesi ottennero una vittoria decisiva contro le forze del re Giuseppe nella battaglia di Vitoria. Il comando delle forze francesi pass\u00f2 al maresciallo Soult, ma quest'ultimo non pot\u00e9 fare altro che coordinare una lenta ritirata verso i Pirenei; un contrattacco lanciato dai francesi venne respinto, e le forze di Wellington misero piede sul suolo francese il 7 ottobre 1813. Soult tent\u00f2 un nuovo contrattacco sul finire di gennaio del 1814, ma sub\u00ec una sconfitta nella battaglia di Orthez il 27 febbraio; l'ultimo scontro di una certa importanza fu la battaglia di Tolosa il 12 aprile, dove ancora una volta Wellington inflisse una sconfitta a Soult. L'indomito maresciallo stava di nuovo tentando di concentrare le sue forze per un nuovo scontro, quando venne informato dell'abdicazione di Napoleone avvenuta il 6 aprile precedente; il 17 aprile, con l'armistizio di Tolosa tra Soult e Wellington, si concluse ufficialmente la lunga guerra d'indipendenza spagnola.\nNonostante il disastro in cui era incappato in Germania e le pessime notizie che giungevano dalla Spagna il 9 novembre 1813 Napoleone rientr\u00f2 a Parigi e si diede subito da fare per ricostruire il suo esercito distrutto; un'offerta di pace avanzata dagli austriaci, che prevedeva il ritorno della Francia nei confini precedenti alla rivoluzione, venne fermamente respinta dall'imperatore, e agli alleati non rest\u00f2 altra scelta che dare inizio ai primi di gennaio del 1814 all'invasione della Francia stessa. Le armate alleate varcarono il Reno e avanzarono su Parigi divise in due tronconi: russo-austriaci sotto Schwarzenberg avanzavano da sud-est, mentre gli russo-prussiani di Bl\u00fccher arrivavano da nord; a queste forze Napoleone poteva opporre circa uomini (di cui sotto il suo diretto comando), in maggioranza costituiti da giovani reclute prive di addestramento. Nonostante la disparit\u00e0 delle forze, tra febbraio e marzo del 1814 Napoleone riusc\u00ec a infliggere alle armate alleate una mezza dozzina di imbarazzanti sconfitte, ma senza ottenere alcun successo definitivo; a ogni scontro le esigue forze francesi si logoravano sempre di pi\u00f9, mentre ormai anche tra i marescialli cresceva la sfiducia verso l'imperatore. Il 21 marzo Napoleone sub\u00ec una dura sconfitta nella battaglia di Arcis-sur-Aube, e le forze di Schwarzenberg e di Bl\u00fccher poterono cos\u00ec riunirsi per marciare direttamente su Parigi; il 31 marzo, dopo avere subito una sconfitta nella battaglia di F\u00e8re-Champenoise cinque giorni prima, il maresciallo Marmont, incaricato della difesa della capitale, consegn\u00f2 agli alleati la citt\u00e0.\nNapoleone condusse il suo esercito a Fontainebleau in previsione di un tentativo di liberare Parigi, ma i suoi soldati ormai non erano in grado di condurre un'altra battaglia: il 1\u00ba aprile il Senato francese dichiar\u00f2 decaduto l'imperatore, mentre il 4 aprile i marescialli Ney, Davout e Macdonald comunicarono la loro ferma intenzione di non condurre pi\u00f9 in battaglia le loro truppe. A Napoleone, messo di fronte al fatto compiuto, non rimase altro che la resa: il 6 aprile abdic\u00f2 formalmente dalla carica di imperatore, consegnandosi spontaneamente nelle mani degli alleati; l'11 aprile seguente, con il trattato di Fontainebleau, i monarchi alleati decisero di mandarlo in esilio sull'isola d'Elba, mentre sul trono di Francia si insediava il re Luigi XVIII, fratello del sovrano ghigliottinato durante la rivoluzione francese.\nRitorno di Napoleone e sua sconfitta finale.\nDopo avere trascorso dieci mesi nell'esilio sull'isola d'Elba Napoleone pianific\u00f2 il suo rientro in Francia per il febbraio del 1815. Il momento era propizio a una similie impresa: il re Luigi XVIII si era ben presto reso impopolare, permettendo il ritorno in massa dei nobili fuoriusciti durante la rivoluzione, dilapidando in poco tempo le scarne finanze francesi e negando i dovuti sussidi ai veterani della \"Grande Arm\u00e9e\". Anche la coalizione anti-francese era in crisi, in quanto i vari monarchi, impegnati nel congresso di Vienna nel tentativo di dare un nuovo assetto all'Europa post-rivoluzione, si ostacolavano a vicenda al fine di accaparrarsi migliori vantaggi per la propria nazione. Il 1\u00ba marzo Napoleone sbarc\u00f2 con un pugno di seguaci nel sud della Francia, iniziando la marcia verso nord; i reparti inviati a contrastarlo si ammutinarono uno dopo l'altro, passando in massa dalla sua parte. Il 20 marzo, al termine di una vera e propria marcia trionfale, Napoleone fece il suo ingresso a Parigi senza sparare un colpo, mentre il re Luigi si rifugiava a Bruxelles. Il ritorno di Napoleone aveva per\u00f2 avuto l'effetto di ricompattare il fronte degli alleati, che iniziarono ad ammassare truppe ai confini francesi; per la fine di maggio cinque armate alleate erano in via di organizzazione per complessivi uomini mobilitati, a cui i francesi potevano opporne solo .\nNapoleone aveva bisogno di un chiaro successo militare per ricompattare il fronte interno francese, dove sussistevano ancora sacche di resistenza monarchica; una rapida vittoria avrebbe inoltre potuto mandare in crisi la coalizione, riaccendendo le rivalit\u00e0 non ancora sopite tra gli alleati. Ai primi di giugno, il neo-rinominato imperatore lasci\u00f2 Parigi alla testa di un esercito di uomini diretto in Belgio, dove si trovavano due armate alleate: l'armata anglo-olandese del duca di Wellington e l'armata prussiana del generale Bl\u00fccher; il piano di Napoleone consisteva nell'incunearsi tra le due armate alleate, per poi batterle separatamente. Il 16 giugno Napoleone sconfisse i prussiani nella battaglia di Ligny, anche se Bl\u00fccher riusc\u00ec a organizzare una ritirata coordinata; contemporaneamente, l'ala sinistra francese sotto il maresciallo Ney aveva affrontato gli anglo-olandesi nella battaglia di Quatre-Bras, senza ottenere un chiaro successo ma obbligandoli alla ritirata. Napoleone distacc\u00f2 un contingente sotto il maresciallo Grouchy con il compito di mantenere la pressione sui prussiani, mentre lui stesso conduceva il resto dell'armata contro Wellington. Il 18 giugno i due eserciti si affrontarono nella celebre battaglia di Waterloo; le truppe anglo-olandesi, arroccate su una serie di colline, resistettero disperatamente agli assalti francesi, fino a che nel pomeriggio non sopraggiunse parte dell'armata prussiana di Bl\u00fccher, che era riuscito a eludere l'inseguimento da parte di Grouchy. Le due forze alleate congiunte furono quindi in grado di infliggere una severa sconfitta all'armata di Napoleone.\nSebbene esistessero i presupposti per continuare la guerra (nei dintorni di Parigi c'erano ancora uomini in fase di addestramento) Napoleone si vide ben presto privare del supporto politico da parte dell'Assemblea Generale francese; il 22 giugno Napoleone abdic\u00f2 per la seconda volta, consegnandosi poi ai britannici il 15 luglio seguente. I monarchi alleati decisero di esiliarlo il pi\u00f9 lontano possibile dall'Europa, nella remota isoletta di Sant'Elena; qui Napoleone trover\u00e0 infine la morte il 5 maggio 1821.\nConseguenze.\nEffetti politici.\nLe guerre napoleoniche ebbero cinque grandi ripercussioni sul continente europeo:\nL'eredit\u00e0 militare delle guerre.\nLe guerre napoleoniche, a loro volta, ebbero un profondo impatto sull'organizzazione militare. Fino ai tempi di Bonaparte gli stati dell'Europa avevano utilizzato eserciti relativamente piccoli, con un'alta percentuale di mercenari. Le innovazioni militari della met\u00e0 del XVIII secolo riuscirono a riconoscere l'importanza di una \"nazione\" in guerra.\nNapoleone oper\u00f2 sempre in modo tale da utilizzare la mobilit\u00e0 delle proprie truppe per ovviare allo svantaggio numerico, come dimostr\u00f2 nella sua trionfale vittoria sulle forze austro-russe nella battaglia di Austerlitz del 1805 dove il III Corpo d'armata di Davout copr\u00ec i 120\u00a0km tra Vienna e Austerlitz in 50 ore, e nella riorganizzazione della logistica. Si circond\u00f2 di validi collaboratori che costituirono uno stato maggiore senza eguali nelle altre organizzazioni militari, diretto dal maresciallo Louis Alexandre Berthier che fu al fianco di Bonaparte dalla campagna di Italia all'Isola d'Elba, nucleo organizzativo dove l'Imperatore si recava per consultare le carte geografiche dove le posizioni delle forze amiche e nemiche venivano rappresentate con spilli multicolori secondo un metodo perfezionato dallo stesso Berthier. Per fare un paragone, l'esercito prussiano non aveva nulla che assomigliasse a uno stato maggiore fino al 1810 con Scharnhorst, l'Austria dovette aspettare il 1813 con Radetzky e la Russia il 1815 con Jomini. Napoleone, memore del suo passato di artigliere, riorganizz\u00f2 nell'esercito francese il ruolo dell'artiglieria in combattimento, creando unit\u00e0 mobili e indipendenti in opposizione al tipico attacco dell'artiglieria tradizionale. Spinse avanti la standardizzazione dei calibri dei cannoni, gi\u00e0 attuata in parte da Gribeuval, con l'obiettivo di assicurare una maggiore facilit\u00e0 negli approvvigionamenti delle munizioni e la compatibilit\u00e0 tra i suoi pezzi di artiglieria. Favor\u00ec la ricerca scientifica, spesso applicata a un migliore sfruttamento degli eserciti, per esempio nel campo medico. Sebbene la sanit\u00e0 militare dovr\u00e0 attendere quasi altri cento anni per svilupparsi pienamente, alcuni tentativi organizzativi vennero messi a punto gi\u00e0 nell'epoca napoleonica, quali per esempio il concetto di \"triage\", di moderna attualit\u00e0 e reintroduzione, ma inventato dal chirurgo Larrey al seguito delle truppe napoleoniche.\nAssolutamente fondamentale \u00e8 il contributo alla teoria bellica. Durante le guerre napoleoniche, vennero messi in atto con successo dall'esercito francese molti tipi di manovre della tattica militare (battaglia per linee interne, sfilamento, accerchiamento, assedio) rivisitate alla luce dei mezzi e armamenti di nuova introduzione per l'epoca. Furono introdotti e sviluppati molti nuovi concetti di strategia militare (utilizzo e sviluppo della topografia, esplorazione, spionaggio, centro di gravit\u00e0, concentrazione degli sforzi, inseguimento) che hanno ispirato la teoria fino ai giorni nostri. Sul fronte opposto, le battaglie navali combattute durante le guerre napoleoniche portarono al raffinamento delle tattiche per la Royal Navy. Di fondamentale importanza fu la definitiva affermazione della formazione in \"linea di battaglia\" che consent\u00ec ai britannici, che la adottarono nella battaglia di Trafalgar, di effettuare la manovra del \"taglio del T\" che avrebbe dominato la tattica navale per i due secoli successivi.\nAlla fine del XVIII secolo, con la quarta maggiore popolazione su scala mondiale, 27 milioni, paragonata ai 12 milioni del Regno Unito e ai 35-40 milioni della Russia, la Francia si vedeva in una posizione propizia per trarre vantaggio dall'arruolamento di massa.\nNemmeno deve darsi tutto il merito delle innovazioni a Napoleone. Lazare Carnot svolse un ruolo fondamentale nella riorganizzazione dell'esercito francese tra il 1793 e il 1794, un periodo nel quale la fortuna della Francia cambi\u00f2 per merito degli eserciti repubblicani, avanzando in tutti i fronti.\nIl Regno Unito aveva il numero totale di uomini tra gli anni 1792 e 1815. Inoltre approssimativamente un milione di uomini erano impiegati nella marina. Il totale del resto dei principali combattenti \u00e8 difficile da calcolare, ma nel settembre del 1812 la Russia aveva un totale di uomini iscritti nel suo esercito di terra, questo significa che il totale dei russi che combatterono doveva essere fra i due milioni o pi\u00f9. Le forze austriache raggiunsero un numero di uomini con poca o nessuna forza navale; l'Austria fu il nemico pi\u00f9 persistente della Francia ed \u00e8 ragionevole supporre che pi\u00f9 di un milione di austriaci servirono nell'esercito. La Prussia non ebbe pi\u00f9 di uomini in armi in nessun periodo. La Spagna raggiunse la cifra di circa soldati, ma deve aggiungersi una considerevole forza guerrigliera che operava al di fuori delle truppe regolari. Gli altri stati che ebbero pi\u00f9 di soldati mobilitati furono inoltre l'Impero ottomano, il Regno di Sardegna, il Regno di Napoli e la Polonia, senza includere gli Stati Uniti, con combattenti. Come pu\u00f2 vedersi, tutte queste piccole nazioni avevano eserciti che sorpassavano in numero quelli delle grandi potenze nelle guerre pre-napoleoniche.\nIn ci\u00f2 ebbero molta influenza le tappe iniziali della rivoluzione industriale. Ora risultava facile la produzione di armi in massa per equipaggiare forze significativamente maggiori. Il Regno Unito fu il maggior fabbricante di armi di questo periodo, fornendo la maggioranza delle armi usate dalle potenze alleate durante i conflitti, e usando una parte della produzione per il suo stesso esercito. La Francia fu il secondo maggiore produttore, armando il suo esercito e quello dei suoi alleati.\nIl numero degli effettivi degli eserciti \u00e8 una chiara indicazione circa il cambiamento nella strategia militare. Durante l'ultima importante guerra dell'Europa, ovvero la guerra dei sette anni, pochi eserciti superarono i uomini. In contrasto l'esercito francese raggiunse, negli anni novanta del XVIII secolo, la cifra di un milione e mezzo di effettivi. In totale circa 2,8 milioni di francesi combatterono battaglie di terra e quelle di mare, tanto che il totale dei combattenti francesi raggiunse la cifra di circa tre milioni di uomini.\nUn'altra innovazione che venne applicata in guerra fu l'uso del telegrafo ottico, che permetteva al ministro della guerra Carnot di comunicare con le forze francesi alle frontiere durante l'ultima decade del XVIII secolo. Questo sistema continu\u00f2 a essere usato anche dopo. In aggiunta si us\u00f2 per la prima volta la vigilanza aerea durante le guerre, quando i francesi usarono un pallone aerostatico per spiare le posizioni alleate nella battaglia di Fleurus, il 26 giugno 1794. Durante le guerre napoleoniche si attu\u00f2 anche la sperimentazione di razzi balistici, i cosiddetti \"razzi Congreve\" dal nome del colonnello William Congreve che li speriment\u00f2 presso l'arsenale di Mysore in India e che vennero usati con successo in un attacco navale alla citt\u00e0 di Boulogne nel 1806, quando diciotto barche spararono duecento razzi in trenta minuti, o l'attacco a Copenaghen del 1807 nel quale vennero lanciato razzi che produssero danni terribili con il fuoco alla citt\u00e0; vennero anche sperimentati i primi sommergibili realizzati da Robert Fulton tra cui il \"Nautilus\"."}
{"id": "839937", "revid": "767487", "url": "https://it.wikipedia.org/wiki?curid=839937", "title": "Bianca e Bernie nella terra dei canguri", "text": "Bianca e Bernie nella terra dei canguri (\"The Rescuers Down Under\") \u00e8 un film del 1990 diretto da Hendel Butoy e Mike Gabriel. \u00c8 il 29\u00ba Classico Disney e il sequel de \"Le avventure di Bianca e Bernie\" (1977), che era basato su una serie di romanzi di Margery Sharp. Il film \u00e8 incentrato su Bianca e Bernie che si recano in Australia per salvare un ragazzino di nome Cody da un sanguinario bracconiere alla ricerca di un'aquila in via d'estinzione. Fu distribuito negli Stati Uniti dalla Buena Vista Pictures Distribution il 16 novembre 1990.\nIl film vede, nella versione originale, Eva Gabor nel suo ultimo ruolo cinematografico, ed \u00e8 il primo Classico Disney ad essere un sequel. \u00c8 inoltre il secondo film distribuito durante il periodo chiamato Rinascimento Disney, iniziato l'anno precedente con \"La sirenetta\", ma ebbe un successo di gran lunga inferiore alle altre produzioni di tale periodo.\nTrama.\nNell'outback australiano, un ragazzino di nome Cody salva e fa amicizia con una rara aquila dorata di nome Marahute, che gli mostra il suo nido e le uova. Pi\u00f9 tardi, il ragazzo cade in una trappola per animali preparata da Percival C. McLeach, un crudele bracconiere locale ricercato dai rangers australiani. Quando McLeach trova una delle penne d'aquila sullo zaino del ragazzo viene subito sopraffatto dall'entusiasmo, perch\u00e9 sa che la cattura di un'aquila di quella taglia lo renderebbe ricco avendo gi\u00e0 ucciso prima il compagno di Marahute. McLeach getta lo zaino di Cody a un branco di coccodrilli, al fine di far credere ai rangers che Cody sia stato mangiato, e lo rapisce nel tentativo di costringerlo a rivelare l'ubicazione del nido di Marahute.\nUn topo, l'esca nella trappola, scappa ad avvisare la Societ\u00e0 Internazionale di Salvataggio. Il messaggio viene inviato al quartier generale di New York, e Bernie e Miss Bianca, agenti di campo d'\u00e9lite della SIS, vengono assegnati alla missione, interrompendo il tentativo di Bernie di chiedere a Bianca di sposarlo. I due vanno da Orville, l'albatro che li aiut\u00f2 in precedenza, trovando invece suo fratello Wilbur. Bernie e Bianca convincono Wilbur a volare in Australia per salvare Cody. In Australia incontrano Jake, un topo saltatore che \u00e8 l'operativo locale della SIS. Jake si innamora di Bianca e inizia a flirtare con lei, con grande fastidio di Bernie. Egli serve come loro \"guida turistica\" e protettore mentre cercano il ragazzo.\nAllo stesso tempo, Wilbur rimane immobilizzato quando la sua colonna vertebrale si piega, convincendo Jake a portarlo in ospedale. Quando Wilbur rifiuta di sottoporsi all'intervento chirurgico e fugge, la sua schiena viene involontariamente raddrizzata dagli sforzi del personale medico di topi per impedirgli la fuga attraverso una finestra. Guarito, Wilbur parte alla ricerca dei suoi amici. Nel covo di McLeach, Cody viene messo in una gabbia in una stanza con diversi animali catturati da McLeach dopo aver rifiutato di rivelare l'ubicazione del nido di Marahute. Cody cerca di liberare s\u00e9 stesso e gli animali, ma \u00e8 ostacolato da Joanna, il varano domestico di McLeach. Rendendosi conto che le uova di Marahute sono il punto debole di Cody, McLeach fa credere al ragazzo che qualcun altro abbia sparato a Marahute, facendo s\u00ec che lo porti al nido.\nBernie, Bianca e Jake, sapendo che Cody \u00e8 in grande pericolo, saltano sul semicingolato di McLeach per seguirlo. Al nido di Marahute, mentre i tre topi cercano di mettere in guardia Cody sul fatto che \u00e8 stato seguito, McLeach arriva e cattura Marahute insieme a Cody, Jake e Bianca. Su ordine di McLeach, Joanna cerca di mangiare le uova di Marahute, ma scopre che sono solo pietre a forma di uovo. Spaventata che McLeach possa arrabbiarsi con lei, Joanna butta le pietre gi\u00f9 nel burrone. Quando se ne va, Bernie striscia fuori dal nido le uova nascoste, grato che Joanna sia caduta nel trucco. Wilbur arriva al nido, dove Bernie lo convince a sedersi sulle uova dell'aquila in modo che lui possa seguire McLeach. McLeach porta Cody e Marahute alle Cascate del Coccodrillo, dove tiene Cody sospeso su un gruppo di coccodrilli e tenta di darlo in pasto ai rettili. Ma Bernie, a cavallo di un cinghiale che aveva domato con una tecnica che Jake aveva usato su un serpente, segue e spegne il veicolo di McLeach.\nMcLeach poi tenta di sparare alla corda che tiene Cody sopra l'acqua. Per salvare Cody, Bernie fa in modo che Joanna si scontri con McLeach, facendo cadere entrambi in acqua. I coccodrilli poi rivolgono la loro attenzione verso McLeach e Joanna, mentre alle loro spalle la corda danneggiata che tiene legato Cody si rompe. I coccodrilli ad un certo punto si allontanano e McLeach crede di averli scacciati; mentre Joanna raggiunge la terraferma, McLeach precipita gi\u00f9 dalla cascata, morendo. Bernie si tuffa in acqua per salvare Cody, ma fallisce. Le sue azioni, per\u00f2, danno a Jake e Bianca abbastanza tempo per liberare Marahute, che salva sia Cody che Bernie, risparmiando loro il destino di McLeach. Bernie, per evitare ulteriori incidenti, chiede finalmente a Bianca di sposarlo, cosa che lei accetta con entusiasmo e felicit\u00e0, mentre Jake lo saluta con un nuovo rispetto. Tutti partono per la casa di Cody, mentre Wilbur, di cui tutti si sono dimenticati, incuba le uova fino alla schiusa (con suo grande sgomento).\nProduzione.\nSviluppo.\nLa scrittura di \"Bianca e Bernie nella terra dei canguri\" ebbe inizio nel 1986. A seguito del lavoro su \"Oliver &amp; Company\", Peter Schneider, vice presidente della Walt Disney Feature Animation, chiese al supervisore dell'animazione Mike Gabriel se avrebbe preso in considerazione una regia. In un primo momento Gabriel rifiut\u00f2, ma dopo alcuni mesi Schneider gli offr\u00ec di dirigere \"Bianca e Bernie nella terra dei canguri\" e lui accett\u00f2. Dopo il suo lavoro come supervisore all'animazione di Tito su \"Oliver &amp; Company\", accolto favorevolmente da parte del pubblico, Hendel Butoy fu incaricato di co-dirigere \"Bianca e Bernie nella terra dei canguri\" con Gabriel. Nel frattempo, Schneider reclut\u00f2 Thomas Schumacher, che aveva lavorato al Mark Taper Forum, come produttore del film. Joe Ranft fu poi selezionato come supervisore della storia per la sua \"capacit\u00e0 di cambiare e trasformare attraverso un'eccellenza di idee\". Durante tutto il processo di storyboarding, Ranft rafforz\u00f2 costantemente il morale creativo della sua squadra, ma raramente disegn\u00f2 storyboard da s\u00e9. In aggiunta a questo, Ranft entr\u00f2 in divergenze creative con i dirigenti dello studio, tra cui un disaccordo dove opzion\u00f2 il casting di un attore aborigeno per doppiare Cody che fu sovrascritto con la decisione di lanciare \"un ragazzino bianco e biondo\". Notando l'aumento della popolarit\u00e0 dei film d'azione ambientati in un contesto australiano e per il fatto che gli americani stavano diventando pi\u00f9 rispettosi dell'ambiente, i realizzatori decisero di abbandonare il formato musicale poich\u00e9 trovavano che la collocazione delle canzoni rallentasse il ritmo, e decisero di promuovere \"Bianca e Bernie nella terra dei canguri\" come il primo film d'azione e avventura dello studio dove Butoy e Gabriel trovarono ispirazione visiva da film live-action di Orson Welles, Alfred Hitchcock e David Lean, e il loro primo film dopo \"Bambi\" ad avere un messaggio sui diritti degli animali e dell'ambiente. Nel dicembre del 1988, i membri del cast originale Bob Newhart ed Eva Gabor furono riconfermati nei loro ruoli. A causa della morte di Jim Jordan, che aveva doppiato Orville nel film originale, Roy E. Disney sugger\u00ec di sostituire il personaggio con il fratello Wilbur, in modo da citare i fratelli Wright.\nAnimazione e design.\nI membri del team di produzione, inclusi il direttore artistico Pixote Hunt e sei dei suoi animatori, trascorsero diversi giorni in Australia per osservare, fotografare e disegnare schizzi di ambientazioni e animali presenti nell'outback in modo da illustrarlo correttamente nel film. L\u00ec si avventurarono attraverso Ulu\u1e5fu, la Katherine Gorge e il Parco nazionale Kakadu dove i progetti iniziali di Hunt sottolineavano lo spettro di scala tra le vedute e i protagonisti del film. Come supervisore all'animazione del personaggio di Marahute, Glen Keane studi\u00f2 sei aquile del Fondo Peregrine a Boise, cos\u00ec come un'aquila americana imbalsamata presa in prestito dal Museo di Storia Naturale di Los Angeles e uno scheletro d'aquila. Animando l'aquila, Keane e il suo team d'animazione ingrandirono l'uccello, ne rimpicciolirono la testa, allungarono il collo e le ali e gonfiarono il petto. Keane dovette inoltre rallentare i movimenti delle ali a circa il 25-30 per cento della velocit\u00e0 di volo di un'aquila. A causa dei dettagli eccessivi di Marahute che aveva 200 piume, il personaggio apparve solo in sette minuti durante le sequenze d'apertura e chiusura. In modo da terminare il film in tempo, Schumacher ingaggi\u00f2 come sostegno la Disney-MGM Studios, originariamente concepita per la produzione di cortometraggi animati indipendenti. Al suo primo incarico in un Classico Disney contribuirono settanta artisti per dieci minuti di durata, tra cui il supervisore dell'animazione Mark Henn che lavor\u00f2 su diverse scene di Bernie, Bianca e McLeach. Per i personaggi topi, Henn studi\u00f2 i manierismi di Bob Newhart ed Eva Gabor durante le sessioni di registrazione vocale, e guard\u00f2 la performance di George C. Scott ne \"Il dottor Stranamore\" come ispirazione mentre animava McLeach. Allo scopo di creare un realismo credibile per gli animali australiani, gli animatori aggiuntivi viaggiarono allo zoo di San Diego per osservare canguri rossi, kookaburra e serpenti, mentre un'iguana fu portata dal personale del Disney's Animal Kingdom perch\u00e9 gli animatori disegnassero Joanna.\n\"Bianca e Bernie nella terra dei canguri\" \u00e8 degno di nota per essere stato il primo Classico Disney a utilizzare completamente il nuovo processo CAPS (Computer Animation Production System), un sistema di produzione computerizzato utilizzato per rendere digitali l'inchiostrazione, la pittura e il compositing, permettendo una post-produzione pi\u00f9 efficiente e sofisticata e rendendo obsoleta la pratica tradizionale della pittura a mano dei rodovetri. I disegni degli animatori e le pitture di sfondo furono invece digitalizzati nei sistemi informatici, dove i disegni di animazione vennero inchiostrati e dipinti da artisti digitali e poi combinati con gli sfondi digitalizzati in un software che permetteva il posizionamento e movimento della cinepresa, gli effetti multipiano e altre tecniche. Il film utilizza anche elementi CGI, come il campo di fiori nella sequenza dei titoli di testa, il camion di McLeach e le inquadrature prospettiche di Wilbur che vola sopra New York e il teatro dell'opera di Sydney. Il progetto CAPS fu la prima collaborazione della Disney con la societ\u00e0 di computer grafica Pixar, poi acquistata a titolo definitivo nel 2006. Di conseguenza, \"Bianca e Bernie nella terra dei canguri\" fu il primo film d'animazione per cui gli interi elementi del film finale vennero assemblati e completati in un ambiente digitale, cos\u00ec come il primo film completamente digitale. Tuttavia, il marketing del film non richiam\u00f2 l'attenzione sull'utilizzo del processo CAPS.\nColonna sonora.\nLa colonna sonora del film \u00e8 stata composta e diretta da Bruce Broughton. A differenza della stragrande maggioranza dei film d'animazione Disney, non ci sono canzoni scritte per essa. Tuttavia, \"Message Montage\" comprende una citazione da \"Rescue Aid Society\" di Sammy Fain, Carol Connors e Ayn Robbins, l'unico riferimento musicale al primo film. Inoltre Pierre Grosz (testo), Philippe Salto e Alain Salmon-Lollioz (musica) scrissero per i titoli di coda dell'edizione francese una canzone con lo stesso titolo del film (cantata da Anne Meson), che fu anche tradotta in italiano da Michele Centonze (cantata da Arianna) e in tedesco da Frithjof Krepp (cantata da Gwen Obertuck).\nAlbum.\nAllMusic ha dato alla colonna sonora 4,5 stelle su 5. Nel 2006 la Walt Disney Records riedit\u00f2 l'album su CD, includendo le canzoni di Shelby Flint \"The Journey\", \"Someone's Waiting For You\" and \"Tomorrow is Another Day\" (da \"Le avventure di Bianca e Bernie\"). Nel 2016 la Intrada Records ha pubblicato la colonna sonora completa in 35 tracce, che includono anche materiale non utilizzato nel film.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano, eseguito negli stabilimenti Fono Roma, fu diretto da Paolo Vidali su dialoghi di Andrea De Leonardis. A differenza dell'edizione originale, quella italiana presenta un cast completamente diverso da quello del primo film.\nEdizioni home video.\n\"Bianca e Bernie nella terra dei canguri\" fu distribuito in VHS nell'America del Nord il 20 settembre 1992, mentre usc\u00ec in Italia un anno dopo. La VHS, come tutte le successive, presentava il film in formato pan and scan. Una nuova edizione usc\u00ec in Italia nell'agosto 1997.\nIn America del Nord il film fu rieditato in VHS e in DVD il 1\u00ba agosto 2000 nella collana \"Walt Disney Gold Classic Collection\", accompagnato dal libretto di attivit\u00e0 \"Animals of the Outback\". Il DVD presenta il film nel suo formato corretto e include come extra uno storybook, un gioco a quiz e il trailer cinematografico. In Italia invece usc\u00ec in DVD il 6 dicembre 2001; gli extra sono differenti rispetto a quello nordamericano, poich\u00e9 sono inclusi un making of, \"S.I.S. S.p.A.\" in versione canta-con-noi (bench\u00e9 tale canzone non appaia nel film), una galleria di immagini e i corti \"Topolino in Australia\" e \"Arturo il baldo canguro\".\nIl 21 agosto 2012 il film \u00e8 stato distribuito in Blu-ray Disc in America del Nord in un'edizione che contiene \"Le avventure di Bianca e Bernie\" e \"Bianca e Bernie nella terra dei canguri\" in un unico Blu-ray Disc e in due DVD distinti. L'unico extra relativo al sequel \u00e8 il making of gi\u00e0 presente nel DVD europeo. In Italia il film \u00e8 uscito in BD l'8 novembre, sempre con il solo making of come contenuto speciale.\nAccoglienza.\nIncassi.\nCon la nuova featurette di Topolino \"Il principe e il povero\" come ulteriore attrattiva, \"Bianca e Bernie nella terra dei canguri\" debutt\u00f2 nel weekend d'apertura con un incasso di 3,5 milioni di dollari, al quarto posto dopo \"Mamma ho perso l'aereo\", \"Rocky V\" e \"La bambola assassina 2\" e al di sotto delle aspettative dello studio. Di conseguenza, l'allora capo dei Walt Disney Studios Jeffrey Katzenberg decise di ritirare tutti gli spot TV del film. Il film incass\u00f2 in totale 47.431.461 dollari, il che lo rende il film di minor successo commerciale del Rinascimento Disney.\nCritica.\nIl film ricevette principalmente recensioni positive. Sul sito Rotten Tomatoes, sulla base di 25 recensioni raccolte, il film ha ricevuto il 68% di opinioni positive, con un voto medio di 6,2. Il consenso generale recita: \"Anche se la sua storia \u00e8 di seconda categoria, \"Bianca e Bernie nella terra dei canguri\" si riscatta con alcuni valori di produzione notevoli \u2013 in particolare le sue scene di volo\". La \"Halliwell's Film Guide\" diede al film due stelle su quattro, definendolo \"brillante, vivace e divertente\" e considerandolo \"un miglioramento rispetto all'originale\". Roger Ebert del \"Chicago Sun-Times\" ha assegnato al film tre stelle su quattro scrivendo: \"La sequenza di volo e molte delle altre scene d'azione in questo nuovo film d'animazione della Disney creano un'euforia e una libert\u00e0 che sono liberatorie. E anche il resto della storia \u00e8 divertente\". Gene Siskel del \"Chicago Tribune\" assegn\u00f2 lo stesso voto definendolo un film \"audace, travolgente ma a volte inutilmente intenso\" dove \"il buon divertimento \u00e8 fornito da uno sciocco albatro\". Janet Maslin di \"The New York Times\" elogi\u00f2 l'animazione e le sequenze d'azione, anche se rimase critica sulla trama etichettandola \"un po' cupa e poco coinvolgente per i bambini molto piccoli\", anche se riconobbe che il suo \"approccio un po' pi\u00f9 adulto e avventuroso pu\u00f2 essere il motivo per cui non include gli intermezzi musicali previsti, ma sarebbero stati i benvenuti\". \"Variety\" trov\u00f2 che la storia fosse \"cos\u00ec mediocre che gli adulti potrebbero abbassare la testa\", ma scrisse anche che il film \"vanta valori di produzione ragionevolmente solidi e voci dei personaggi eccellenti\". \"TV Guide\" diede al film 2 stelle e mezza su quattro, dicendo che \"il film non fa un uso particolarmente fantasioso della sua ambientazione\", sottolineando la poca centralit\u00e0 dei due protagonisti all'interno della storia e affermando inoltre che \"soffre di una certa azione e trama che \u00e8 discutibile in un film per bambini. Il cattivo \u00e8 troppo maligno, il giovane eroe vigilante sembra essere un piccolo Rambo e parte dell'azione \u00e8 abbastanza violenta, se non priva di gusto\".\nAltri media.\n\"Bianca e Bernie nella terra dei canguri\" fu adattato da William Rotsler in una storia a fumetti pubblicata nel 1991 allo scopo di promuovere il film. Il personaggio di Wilbur \u00e8 riapparso in seguito in alcune storie a fumetti di produzione olandese pubblicate nel settimanale \"Donald Duck\"."}
{"id": "839943", "revid": "767487", "url": "https://it.wikipedia.org/wiki?curid=839943", "title": "Pub rock", "text": " \nIl Pub Rock fu un movimento musicale nato verso i primi anni settanta, incentrato attorno al nord di Londra e sud est di Essex, particolarmente Canvey Island e Southend on Sea.\nIn un certo senso, il fenomeno britannico del Pub Rock degli anni settanta non era molto diverso dal roots rock, e consisteva praticamente in band che suonavano rock &amp; roll, country rock e blues nei locali e pub dell'Inghilterra. Ma vi era qualche differenza sostanziale soprattutto nel metodo. \nLe maggiori band pub rock come Brinsley Schwarz, Ducks Deluxe, Bees Make Honey, Ace, Dr. Feelgood connotavano influenze folk-rock, blues, country-rock, e rock &amp; roll tradizionale. \nQuesto genere sorse in contrasto col glam rock, hard rock, e prog rock che dominavano le classifiche britanniche. Conseguentemente, i gruppi avevano problemi a trovare posti per esibirsi, e crearono cos\u00ec un circuito suonando in locali nascosti sparsi per l'Inghilterra. \nIl pub rock fu inoltre un movimento che ispir\u00f2 e pose le basi per il punk rock, infatti molti esponenti del pub rock inclusi Nick Lowe dei Brinsley Schwarz, Joe Strummer dei 101'ers, Elvis Costello dei Flip City, Ian Dury e Graham Parker dei Kilburn &amp; the High Roads diventarono importanti esponenti del neonato punk rock e della successiva new wave dopo che la scena pub rock and\u00f2 sbiadendosi verso la seconda met\u00e0 dei settanta."}
{"id": "839951", "revid": "1632387", "url": "https://it.wikipedia.org/wiki?curid=839951", "title": "Luigi Siniscalchi", "text": "Biografia.\nDiplomatosi presso il liceo artistico della citt\u00e0 campana, Siniscalchi ha iniziato giovanissimo a lavorare nel mondo dei fumetti come assistente di Giuliano Piccininno su \"Alan Ford\", per poi esordire come disegnatore ufficiale con fumetti erotici e con \"Masters of the Universe\".\nNel 1989 ha pubblicato su riviste come \"Splatter\" e \"Mostri\" alcune storie horror.\nPoco pi\u00f9 che ventenne, Siniscalchi \u00e8 stato ingaggiato dalla Sergio Bonelli Editore, per cui ha disegnato diversi episodi di \"Dylan Dog\", \"Martin Myst\u00e8re\", \"Nick Raider\" (di cui \u00e8 diventato un disegnatore simbolo) e tre episodi di \"Julia - Le avventure di una criminologa\".\nSuccessivamente ha fornito il suo contributo grafico a \"Magico Vento\", \"Demian\" e Saguaro, con due storie disegnate per ciascun personaggio, ma nell'ambito del fumetto indipendente ha anche collaborato saltuariamente con lo sceneggiatore Enrico Teodorani, creatore di \"Djustine\".\nDisegnatore duttile, in grado di passare da un genere all'altro senza particolari problemi evidenti, Siniscalchi ha cambiato diversi stili prima di arrivare a quello attuale. All'esordio in casa Bonelli, i suoi stilemi artistici erano pressoch\u00e9 identici a quelli dei colleghi Bruno Brindisi e Roberto De Angelis (che insieme a lui compongono la cosiddetta \"scuola salernitana\"), ma col tempo si \u00e8 allontanato da quel realismo meticoloso preferendo seguire un percorso che lo portasse a sviluppare un segno maggiormente grafico, veloce, giocato sul contrasto di bianchi e neri che gli permette di creare atmosfere di grande fascino."}
{"id": "839952", "revid": "367445", "url": "https://it.wikipedia.org/wiki?curid=839952", "title": "Frutta secca", "text": "La frutta secca \u00e8 una categoria utilizzata per indicare un insieme di semi che vengono usati come alimento per l\u2019elevato contenuto di nutrienti in particolare grassi polinsaturi.\nNon va confusa con la frutta essiccata, che \u00e8 invece frutta che ha sub\u00ecto un processo di essiccamento, ovvero disidratazione il che le permette di essere conservata ben al di l\u00e0 del normale periodo di conservazione. \nLa frutta secca pu\u00f2 essere consumata cos\u00ec com'\u00e8 oppure pu\u00f2 essere impiegata come ingrediente nella preparazione di ricette culinarie o di pasticceria.\nClassificazione.\nLa frutta secca pu\u00f2 essere divisa, dal punto di vista botanico, in quattro categorie:"}
{"id": "839955", "revid": "121837", "url": "https://it.wikipedia.org/wiki?curid=839955", "title": "Arterie coronarie", "text": ""}
{"id": "839957", "revid": "1543377", "url": "https://it.wikipedia.org/wiki?curid=839957", "title": "Panfilia", "text": "La Panfilia era una piccola regione storico-geografica costiera dell'Asia Minore, confinante a ovest con la Licia e a nord-nord est con la Galazia e bagnata dal Mediterraneo orientale. Le coste panfilie erano prospicienti all'isola di Cipro.\nStoria.\nPeriodo greco, persiano ellenistico.\nPanfilo (figlio di Egimio) era un personaggio leggendario che personificava la regione.\nIl nome greco della regione, , cio\u00e8 \"[terra] di tutte le stirpi\" (\u03c0\u03ac\u03bd \"pan\" 'tutto' e \u03c6\u03c5\u03bb\u03ae \"phyl\u1e15\" 'trib\u00f9, stirpe, genealogia'), indica la natura etnica mista dei coloni greci, spec. 'di dori', che raggiunsero le coste dell'Asia Minore sudorientale di fronte a Cipro fra l'inizio del VII e il VI secolo a.C.\nInfatti \u00e8 ben noto che per tradizione il pi\u00f9 antico centro dell'area, Aspendo, era colonia di Argo, e dunque venne popolata in origine da genti doriche. Altre citt\u00e0, come Side, Perge e Attalia vantavano altre origini. Gli abitanti di Side provenivano ad esempio da Cuma Eolica, ed erano affini agli Eoli.\nEvidenze linguistiche fanno pensare che alcuni coloni della Panfilia provenissero anche dalla parte settentrionale, dorizzata, di Creta.\nLa Panfilia fu conquistata, di volta in volta, da diversi regni e imperi. Fu parte del regno di Lidia; successivamente fu annessa dai persiani, e inserita nella satrapia di Lidia; divenne parte dell'impero di Alessandro Magno; in Et\u00e0 ellenistica fu area di interazione e di frizione politico-militare fra il regno di Pergamo, il regno Seleucide di Siria, le cui satrapie occidentali si spingevano ai confini dell'Asia Minore, e il regno lagide d'Egitto, il cui espansionismo sul mare interessava marginalmente anche Cipro e le coste microasiatiche mediterranee.\nPeriodo romano.\nInfine, fra l'et\u00e0 dei fratelli Gracchi e i tempi di Pompeo entr\u00f2 nell'orbita di Roma, nei cui domini fu definitivamente inglobata agli inizi del I secolo a.C., e inserita infine, in et\u00e0 imperiale, nella provincia di Galazia.\nIn Panfilia si trovavano anche alcune citt\u00e0, come Coracesium, la cui economia, fino alla guerra piratica di Pompeo, era basata principalmente sui proventi della pirateria e sulla vendita di schiavi che le attivit\u00e0 piratesche permettevano di prelevare.\nAspetti antropici e linguistici.\nSul piano etnolinguistico, la peculiare caratteristica della Panfilia era la sua mistione di stirpi, dialetti e lingue. Il dialetto greco di Panfilia era infatti il risultato di una gamma eterogenea di influssi linguistici. I principali apporti che lo costituivano erano:\nIl greco di Panfilia era considerato dagli altri greci mixobarbaro, cio\u00e8 semi-barbarico."}
{"id": "839958", "revid": "827882", "url": "https://it.wikipedia.org/wiki?curid=839958", "title": "Backpacking", "text": "Backpacking \u00e8 un termine inglese utilizzato anche in italiano, letteralmente, \"viaggiare con lo zaino\", che sta a indicare un modo di viaggiare economico. Deriva dall'inglese \"backpack\", che significa \"zaino\".\nUn termine italiano analogo a backpacker \u00e8 saccopelista, che veniva usato nella seconda met\u00e0 del XX secolo per riferirsi ai turisti o viaggiatori che dormivano nel proprio sacco a pelo, spesso all'aperto.\nIl backpacker in genere si sposta per periodi medio-lunghi con un budget limitato, spendendo poco soprattutto per vitto, trasporti e alloggi, cercando di far durare i soldi il pi\u00f9 a lungo possibile. Viaggia quindi preferibilmente con mezzi pubblici e voli aerei \"low cost\" e dorme spesso in ostelli. Un'altra sua caratteristica \u00e8 l'indipendenza nell'organizzarsi autonomamente, non affidandosi per esempio ad agenzie che offrono pacchetti di viaggi, guide turistiche e viaggi di gruppo. Per aiutarsi, il backpacker si procura spesso guide di viaggio, libri che descrivono varie tipologie di alloggi, trasporti e ristoranti, dai pi\u00f9 economici ai pi\u00f9 costosi.\nTra i backpackers che viaggiano per un periodo lungo vi sono quelli che hanno terminato gli studi e si dedicano a questo tipo di viaggio economico prima di entrare definitivamente nel mondo del lavoro.\nGli scopi del backpacking sono vari:\nIn Italia il fenomeno \u00e8 meno sviluppato rispetto all'Europa del Nord, ma in forte aumento."}
{"id": "839959", "revid": "80565", "url": "https://it.wikipedia.org/wiki?curid=839959", "title": "Carcarlo Pravettoni", "text": ""}
{"id": "839961", "revid": "1516566", "url": "https://it.wikipedia.org/wiki?curid=839961", "title": "Corbetta", "text": "Corbetta (: ; \"Corbetta\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia. \u00c8 il secondo comune del territorio del magentino per numero di abitanti.\nLe origini dell'abitato sono riconducibili gi\u00e0 all'epoca celtica tra il VII ed il VI secolo a.C., periodo al quale risalgono i pi\u00f9 antichi reperti trovati nel territorio del comune.\nGrazie al suo ruolo di capopieve, per secoli ha rappresentato un punto di forza religioso fondamentale per lo sviluppo del cristianesimo nell'area, proseguito in epoca moderna dal locale santuario, divenuto uno dei maggiori centri di fede mariana del magentino e dell'abbiatense.\nGeografia fisica.\nTerritorio.\nMorfologicamente, il territorio \u00e8 caratterizzato dall'ambiente pianeggiante tipico della pianura padana, prevalentemente adatto a boschi o coltivazioni, che occupano quasi i 3/4 del territorio comunale. L'altitudine varia tra 127 metri e i 147 m s.m.l. con una pendenza media del 3%.\nAspetto caratteristico dell'idrografia di Corbetta sono le risorgive, che un tempo avevano ampia rilevanza economica per l'agricoltura e oggi costituiscono una delle attrazioni principali del Parco agricolo Sud Milano. Alcuni di questi fontanili, attualmente, versano in cattive condizioni o sono asciutti, mentre altri come il fontanile di Castellazzo de' Stampi o quello di Soriano sono stati recentemente restaurati. Il comune \u00e8 inoltre interessato, a sud-est, dalla presenza del manufatto artificiale del Canale scolmatore di Nord-Ovest (scolmatore dell'Olona) realizzato nel 1959, che tocca il comune per una lunghezza di circa 320 metri a sud della cascina Impero, al confine col comune di Cisliano.\nCorbetta fa inoltre parte, per la sua vicinanza al Naviglio Grande, del Polo dei Navigli istituito dalla Provincia di Milano.\nDal punto di vista sismico Corbetta presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il comune appartiene alla zona climatica E.\nOrigini del nome.\nLe tradizioni pi\u00f9 antiche relative al nome di Corbetta ci consegnano il toponimo \"Curia picta\" che potrebbe appunto significare \"corte dipinta\" o pi\u00f9 semplicemente sede di un'antica \"curtis\". Nel medioevo, invece, Corbetta \u00e8 chiamata \"Curbitum\" dallo storico Wippone, Corio-Picta dallo storico Landolfo il Vecchio, altrove invece, ancora in epoca medievale, prevaleva il latinismo \"Curia-picta\" (o \"Curia pincta\") \"Sancti Ambrosii\" e \"Castrum Sancti Ambrosii\". Un'ipotesi relativamente recente propende a spiegare il nome della citt\u00e0 con i due termini celto-liguri di \"cur\" (anello) e \"betda\" (casa di legno): una fortificazione circondata da un fossato.\nSecondo la tradizione popolare, invece, il nome di Corbetta risalirebbe ad un fatto curioso. Quando Sant'Ambrogio fu proclamato vescovo per acclamazione dai milanesi, si spavent\u00f2 a tal punto per le enormi responsabilit\u00e0 che gli sarebbero spettate che decise di fuggire da Milano, intraprendendo il cammino lungo la strada consolare Vercellina con la sua mula di nome Betta: la mula giunta a Corbetta (nei pressi dell'attuale Chiesa di Sant'Ambrogio) s'impunt\u00f2 e non volle pi\u00f9 proseguire. Il Santo, incalzato dalla folla, cerc\u00f2 di smuoverla esortandola in dialetto \"Cur Betta! Cur Betta!\", da cui deriverebbe il nome del paese. Raggiunto dalla popolazione che lo acclamava vescovo, Ambrogio dovette cedere e torn\u00f2 trionfalmente a Milano dove, poco dopo, venne consacrato alla cattedra episcopale.\nStoria.\nLe epoche pre-romana e romana.\nCorbetta risulta essere un centro abitato sin da epoche molto antiche. I primi ritrovamenti in loco, operati grazie a scavi scientifici condotti dallo scrittore scapigliato ed archeologo Carlo Dossi, attestano il popolamento dell'area al VII-VI secolo a.C. ad opera di trib\u00f9 celto-liguri, di cui sono state ritrovate delle tombe \"alla cappuccina\", oltre a umboni e armi d'epoca. Sono stati ritrovati inoltre vasellame (in particolare un gruppo di anfore da vino ritrovate dal Dossi presso la chiesa di Sant'Ambrogio nel quartiere Isola Bellaria), fittili e materiale vitreo sia nei vecchi pozzi del castello locale che in varie tombe ad inumazione sparse nella campagna attorno al paese. Nel IV secolo a.C. vi era un insediamento (\"pagus\") gallo-celtico (Insubri) e, probabilmente dopo le battaglie di Talamone (225 a.C.) e Casteggio (222 a.C.), o comunque attorno al II secolo a.C., una colonia romana con l'evidente scopo di proteggere Milano ed i territori ad est del Ticino dalle razzie dei galli burgundi.\nLa configurazione delle mura, che circondavano per un terzo il castello, e il corso d'acqua attiguo delineano le caratteristiche difensive di base del campo trincerato romano. A testimonianza dell'impronta romana rimangono resti di are votive dedicate a Giove, agli dei Mani ed alle sacre matrone (gi\u00e0 venerate dai Celti), divinit\u00e0 tutelari della famiglia (reperti inglobati nelle fiancate esterne della chiesa prepositurale di San Vittore Martire), e svariate monete con l'effigie di Giulio Cesare, Claudio e Traiano.\nLa vicinanza di Milano, divenuta poi sede imperiale, e l'ubicazione su vie romane (come la vetustissima strada, battuta gi\u00e0 da Celti ed Etruschi, che da Corbetta porta a Castellazzo de' Stampi e di l\u00ec al capoluogo lombardo) non potevano certo non favorire lo sviluppo civile di Curia Picta, nella quale risiedeva forse anche un pubblico magistrato di curia. Da Corbetta, epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nIl Medioevo.\nA seguito della caduta dell'Impero romano d'Occidente e l'assedio di Milano nel 539 d.C., la citt\u00e0 si popol\u00f2 maggiormente, accogliendo gli esuli provenienti dal capoluogo.\n\u00c8 di questo periodo la diffusione nell'Italia Settentrionale del Cristianesimo che raggiunge anche Corbetta, com'\u00e8 dimostrato dal ritrovamento nel 1971 della basilica paleocristiana sotto il pavimento della chiesa di San Vittore.Nel 569 d.C. l'arrivo dei Longobardi fu segnato da una migliore legislazione e dalla comparsa delle prime testimonianze che citano espressamente la presenza del borgo.\nNel IX secolo la borgata ed il castello di Corbetta passarono sotto la signoria dell'arcivescovo di Milano.\nNel 1037 iniziano le ostilit\u00e0 tra l'arcivescovo Ariberto da Intimiano e l'imperatore Corrado II il Salico che, vedendo inutile porre l'assedio a Milano per la moltitudine dei difensori, il 28 maggio si dirige verso Corbetta e ne occupa il castello con le proprie truppe. Diverse fonti raccontano che l'improvviso scoppiare di fulmini a ciel sereno gett\u00f2 nello scompiglio l'esercito di Corrado, mentre all'esterno dell'area tali fenomeni non si manifestarono. Secondo la cronaca di Landolfo il Vecchio, sant'Ambrogio apparve all'imperatore in atto di minaccia.\nCorbetta rimane nel tempo fedele ai milanesi contro gli imperatori e nel 1100 la borgata assume nuova importanza come luogo principale della Burgaria, uno dei quattro contadi del milanese, la quale si dice divisa in due parti con capoluogo rispettivamente Rosate e Corbetta.\nNel 1154, l'imperatore Federico Barbarossa mise a ferro e fuoco la borgata durante il conflitto con la coalizione dei comuni lombardi.\nIn un documento del 1162 - \"actum in loco Corbetta, Frederico imperatore regnante\" - col quale un tale Passavino detto Burro professava di vivere secondo la legge, \"Curia Picta\" viene per la prima volta ufficialmente indicata con il nome di Corbetta, anche se in una bolla del medesimo anno, con la quale papa Alessandro III conferma all'arcivescovo Umberto I da Pirovano ed alla sua chiesa tutti i diritti e possessi, non si fa menzione del luogo e del castello, che si suppone fossero gi\u00e0 stati perduti a favore dell'Impero.\nI Corbettesi combattono nelle file dell'esercito milanese nel 1239 contro Federico II che, sconfitto a Rosate, si riversa nuovamente con le sue truppe su Corbetta, oltrepassando poi il Po e raggiungendo in seguito la Toscana.\nL'epoca viscontea.\nSeguendo le sorti di Milano, Corbetta nel 1270 pass\u00f2 sotto la dominazione viscontea, che fu un ritorno quasi alla signoria arcivescovile, perch\u00e9 Ottone Visconti eletto arcivescovo nel 1262, con la battaglia di Desio nel 1277, divent\u00f2 effettivamente arbitro di Milano, sebbene fossero mantenute le prerogative comunali.\nScarsino (o Scarsio o Squarcino) di Lanfranco dei Borri, capitano generale dei nobili esuli milanesi, per i servigi resi ad Ottone e a Matteo I Visconti (appoggi\u00f2 infatti i Visconti contro i Torriani), ottiene nel 1275 a ricompensa molti feudi nel borgo di Corbetta, cos\u00ec che i Borri, originari di Santo Stefano Ticino, ne diventano i principali proprietari. Nel luglio 1289 a Corbetta convengono i rappresentanti della Repubblica Milanese e il Marchese Guglielmo VII del Monferrato al fine di concludere un'alleanza in funzione anti-viscontea. Nel 1292, ripreso il potere a Milano, Matteo Visconti, trovandosi il figlio alla corte di Carlo II di Napoli, facendosi precedere dal Podest\u00e0 di Milano a Bernate Ticino, raccolse a Corbetta il grosso dell'esercito per poi dirigersi a Novara al fine di conquistarla. Con il successo dell'impresa il figlio del Visconti, Galeazzo, venne costituito dal padre podest\u00e0 o vicario a Novara. Qui nel 1299 si ord\u00ec la congiura dei sostenitori del Monferrato che conquistano la citt\u00e0: Galeazzo Visconti ha appena il tempo di fuggire e di rifugiarsi presso il castello di Corbetta.\nSul finire del secolo XIII si distinse il pittore Simone da Corbetta, esponente della scuola lombarda: ci rimangono alcuni affreschi da lui eseguiti nella chiesa e nel chiostro di Santa Maria dei Servi a Milano ed ora conservati nella prima sala della Pinacoteca di Brera. Sempre sul finire del medesimo secolo, Goffredo da Bussero, autore del \"Liber notitiae sanctorum Mediolani\", fornisce dei dati interessanti sulla pieve istituita localmente: essa dispone di 68 chiese e 86 altari ed \u00e8 la seconda pi\u00f9 grande dell'intera arcidiocesi di Milano; Corbetta ne \u00e8 il capoluogo e chiesa battesimale.\nIl 4 gennaio 1363 Magenta e Corbetta vennero conquistate da una compagnia di Inglesi al soldo del Marchese del Monferrato ma solo al fine di compiere delle razzie: per questo motivo, Gian Galeazzo Visconti, Conte di Virt\u00f9, \u00e8 mandato dal padre Galeazzo II nel 1376 contro l'esercito del Monferrato in una campagna che costringe il Visconti a ritirarsi a Corbetta dove viene assediato. Gian Galeazzo, divenuto primo Duca di Milano nel 1385 tolse il paese dalla giurisdizione della Burgaria, ponendolo sotto quella del Podest\u00e0 di Milano assieme a Cisliano, Sedriano, Bareggio, Bestazzo, San Pietro di Bestazzo e San Vito.\nL'edificio politico costruito da Gian Galeazzo minacci\u00f2 di crollare invece sotto il rovinoso governo del figlio Giovanni Maria che fin\u00ec ucciso da congiurati sulla soglia della chiesa di San Gottardo a Milano, il 16 maggio 1412; egli aveva assoldato nel 1407 alcuni avventurieri spagnoli per la difesa del Ticino e li aveva stanziati nel castello di Corbetta. Nel XIV secolo di quattro contadi se ne erano formati due: Seprio-Burgaria e Martesana-Barzana, divenendo poi (sotto il governo di Carlo V d'Asburgo) semplicemente Seprio e Martesana.\nIl governo degli Sforza.\nCon la salita al potere di Francesco Sforza, Corbetta cambi\u00f2 nuovamente signoria ritrovandosi ora sottoposta al governo degli Sforza di Milano. Nel 1475, Gregorio de Zavattari dipinge una Madonna con Bambino sulla facciata dell'allora chiesa di San Nicolao a Corbetta, la quale meno di un secolo dopo diverr\u00e0 famosa per i miracoli ad essa associati.\nNel 1499 le truppe francesi di Luigi XII invasero il territorio milanese ed il territorio di Corbetta, trovando debole difesa nei mercenari svizzeri assoldati da Ludovico il Moro per la difesa del ducato. Per questo lo Sforza si rifugi\u00f2 dapprima in Germania da dove, nel febbraio 1500, con l'aiuto degli imperiali, riusc\u00ec a riprendere il governo del ducato per due mesi: quando i Francesi sconfissero le truppe milanesi a Novara lo imprigionarono in Francia dove mor\u00ec. Luigi XII torn\u00f2 padrone di Milano ma per breve tempo.\nNel 1513 il comandante delle truppe svizzere Matteo Schiner, vescovo di Sion e cardinale, assoldato da Massimiliano Sforza, primo figlio di Ludovico il Moro, riconquist\u00f2 il ducato e lo cedette agli Sforzeschi. nel 1515, Francesco I di Francia riprendeva Milano, passando il governo da Carlo III di Borbone-Montpensier a Odet de Foix, conte di Lautrec. Per l'ultima volta Milano viene restituita per opera di Carlo V e di papa Leone X a un altro figlio del Moro, Francesco II, alla morte del quale, il 19 novembre 1535, i territori del ducato milanese passarono definitivamente sotto il dominio imperiale.\nGli Aliprandi, antica famiglia patrizia originaria di Milano, furono tra le famiglie aristocratiche di maggior peso a Corbetta tra il Cinquecento e il Settecento assieme alle famiglie Borri e Frisiani.. Queste famiglie ebbero tutte un ruolo attivo nella gestione amministrativa del santuario locale di cui patrocinarono la costruzione e l'arricchimento degli interni con pregevoli opere d'arte.\nIl dominio spagnolo.\nCarlo V annett\u00e9 il milanese ai domini spagnoli inaugurando uno dei periodi pi\u00f9 nefasti della citt\u00e0 di Milano. Di questo periodo sono Carlo e Federico Borromeo. Al 17 aprile 1555 risale l'evento del primo miracolo di Corbetta, i cui risvolti sociali e religiosi mutarono pesantemente l'assetto del paese. Dell'evento si occup\u00f2 da subito l'arcivescovo di Milano, il cardinale Carlo Borromeo, il quale fece ottenere a Corbetta nel 1562 la \"Bolla del Perdono\" per la concessione annuale della remissione dei peccati in fora di giubileo, grazie alla sua personale influenza sullo zio Pio IV, pontefice regnante. Il 22 novembre 1577 lo stesso cardinale Borromeo, in occasione di una sua visita pastorale, consacr\u00f2 solennemente la nuova campana maggiore della chiesa ed amministr\u00f2 la cresima sul sagrato; riproporr\u00e0 una sua visita a Corbetta l'anno successivo, nel viaggio di pellegrinaggio verso Torino per visitare la Sacra Sindone. Nel 1581, il 17 giugno, si ricorda un'altra visita del cardinale. Nel 1582 la popolazione corbettese si rivolt\u00f2 al dominio degli Spagnoli assalendoli nei loro quartieri e saccheggiando anche la chiesa che fu riconsacrata il 29 luglio dello stesso anno.\nDopo la peste del 1630 che colp\u00ec Milan e la campagna circostante, tra cui Corbetta, nel 1631 le milizie tedesche, di ritorno dall'assedio di Mantova, saccheggiarono il paese e nel 1650 il castello, gi\u00e0 in parte rovinato dagli assalti sostenuti, venne quasi interamente smantellato (rimase in piedi solo la torre attualmente visibile) e i pochi resti rimasti vennero adibiti ad abitazione privata. Il materiale di recupero del demolito castello venne utilizzato per costruire alcune delle ville gentilizie ad esso ancora oggi adiacenti. A questo periodo risale la costruzione di alcuni edifici storici dell'attuale corso Garibaldi, definiti \"Quartiere Spagnolo\" o \"degli Umiliati\" in quanto risultavano di propriet\u00e0 della compagnia dei frati Umiliati di Brera.\nA partire dal 1706, in seguito alla crisi del Regno di Spagna avvenne l'occupazione di tutto il territorio milanese ad opera di Eugenio di Savoia, che pass\u00f2 il dominio agli austriaci, formalizzando la Pace di Rastatt del 1714.\nDal periodo austriaco alla conquista napoleonica.\nIl primo periodo della dominazione austriaca sotto Giuseppe I (1711) e Carlo VI non fu molto pi\u00f9 felice del precedente e nemmeno pi\u00f9 pacifico. Per le mire espansionistiche di Filippo V di Spagna e dell'alleato Carlo Emanuele III di Savoia, il ducato di Milano venne occupato nuovamente dagli spagnoli ma, con la pace di Vienna (1736), lo stato milanese tornava all'Austria di Maria Teresa d'Asburgo. \u00c8 questo inoltre il periodo in cui il territorio viene per la prima volta ufficialmente mappato nell'opera del Catasto Teresiano.\nIn questo periodo Corbetta si abbellisce delle sue pi\u00f9 sontuose ville gentilizie e ritrova il perduto splendore grazie alla mano di abili architetti del calibro di Francesco Maria Richini e Francesco Croce che attuano importanti ammodernamenti sulle strutture gi\u00e0 esistenti, creando anche nuove residenze per gli aristocratici milanesi, ville e palazzi che oggi costituiscono per il paese una perla nel circolo delle \"Ville di Delizia\" del Naviglio Grande. Sul fronte religioso, ad ogni modo, la pieve di Corbetta perde sempre pi\u00f9 la propria secolare importanza, vedendosi stralciata nel 1743 la parrocchia di Magenta che ha acquisito negli anni maggiore preminenza rispetto alla prepositurale corbettese. nel 1786 il comune di Corbetta fu inserito nella provincia di Pavia e poi, dal 1797, nel dipartimento del Ticino.\nIl 15 maggio 1796, per\u00f2, il generale Napoleone Bonaparte entr\u00f2 a Milano, vincitore degli austriaci, succedendosi alla guida della prima e poi della seconda Repubblica Cisalpina, della Repubblica Italiana e infine del Regno napoleonico d'Italia con il quale Milano conobbe un nuovo periodo di preminenza politica e civile. A Corbetta venne in quegli stessi anni soppresso il capitolo plebano, mantenendone unicamente l'entit\u00e0 parrocchiale ancora oggi esistente. L'antica pieve venne sostituita dal governo francese con il Distretto di Corbetta (n.3) del nuovo Dipartimento del Ticino che, creato nel 1797, venne abolito appena un anno dopo a causa dei nuovi rivolgimenti politici ed a favore di entit\u00e0 governative territoriali pi\u00f9 estese.\nDalla battaglia di Magenta all'Unit\u00e0 d'Italia.\nIl 3 giugno 1859, alla vigilia della Battaglia di Magenta, a Corbetta venne stabilito uno dei quartieri generali del comandante delle truppe austriache impegnate poi nello scontro, il feldmaresciallo ungherese Ferencz Gyulai (posto presso Villa Massari, nel centro abitato), accampamento che venne in seguito arretrato ad Abbiategrasso il 5 giugno dopo che i soldati francesi (46.883 uomini), con uno sparuto gruppo di bersaglieri piemontesi (634 uomini), avevano sconfitto la seconda armata austriaca (55.792 uomini) permettendo a Vittorio Emanuele II d'Italia ed a Napoleone III di Francia di entrare trionfanti a Milano l'8 giugno dello stesso anno.\nLa 2\u00aa divisione di cavalleria austro-ungarica del 7\u00ba Corpo d'armata al comando del feldmaresciallo luogotenente von Lilia, comprendente le brigate von Weigl e von Dondorf, era acquartierata nei giardini e nelle scuderie del castello di Corbetta, mentre nella frazione di Cerello sostava il reggimento di cavalleria di riserva agli ordini del conte Alessandro di Mensdorff ed a Castellazzo de' Stampi la brigata conte Alajos P\u00e1lffy: tutte queste forze non vennero impegnate in maniera diretta nelle operazioni militari.\nLa memoria popolare narra che all'imbrunire, sul finire della battaglia di Magenta, numerosi fanti austro-ungarici sbandati in rotta verso Corbetta vennero raggiunti da \"zuav frances cont la faccia da dem\u00f2ni\" (\"zuavi francesi con la faccia da demoni\", in realt\u00e0 si trattava del 9\u00ba Battaglione Bersaglieri al comando del generale Filiberto Mollard e di alcuni reparti di Cacciatori della Guardia Imperiale) all'altezza dell'attuale Piazza del Popolo ed ivi passati per le armi o fatti prigionieri. Con l'unit\u00e0 d'Italia il comune di Corbetta pass\u00f2 dalla provincia di Pavia a quella di Milano.\nDalla fine del XIX secolo ad oggi.\nNel 1866, con la nascita della Guardia Nazionale, anche Corbetta ebbe un suo distaccamento con sede nel castello: era composto di centocinquanta uomini divisi in quattro squadre.\nTra il 1885 ed il 1889 in diversi paesi del milanese si registrarono numerosissimi scioperi agrari. I contadini, ridotti alla fame dai \"pendizzi\" (debiti ma anche vergognose \"appendici\" nei contratti d'affitto) e da paghe miserevoli, oltre che esasperati a causa di annate sfortunate ed improvvise morie di \"cavaler\" (bachi da seta), spesso l'unica fonte di sostentamento per le famiglie degli \"obblig\u00e0a\" (salariati), scesero in piazza contro i padroni. In particolare nel 1889, dopo Casorezzo, si mossero i braccianti di Ossona, Arluno, Santo Stefano Ticino, Vittuone, Sedriano, Bareggio ecc. Domenica 19 maggio, davanti al Municipio di Corbetta (allora sito in Via Cavour e corrispondente all'attuale numero civico 5), una trentina tra Regi Carabinieri e agenti di pubblica sicurezza spar\u00f2 sulla folla uccidendo il diciottenne Enrico Lovati, ferendo in maniera grave almeno sette persone ed arrestando ventuno manifestanti.\nNel 1891 venne inaugurata la nuova chiesa, ma il rovinoso crollo del campanile (2 giugno 1902), dovuto all'altezza di 81 metri e al peso delle nove campane, ne ritard\u00f2 il completamento sino al 1908.\nDurante la Grande Guerra Corbetta ebbe 193 caduti, commemorati nel 1922 da un monumento presso la piazza principale del paese, realizzato da Vincenzo Gemito ed inaugurato da mons. Luigi Maria Olivares, vescovo di Sutri e Nepi e originario di Corbetta.\nNel 1921 il comune ha 7.689 abitanti e in quel periodo la struttura urbanistica del paese subisce radicali cambiamenti. La forza lavoro \u00e8 principalmente occupata nelle industrie sparse sul territorio ma una buona parte di lavoratori rimane comunque dedita all'agricoltura.\nAd Abbiategrasso nell'agosto del 1944 furono arrestati, per ordine del capitano tedesco Theodor Saevecke, responsabile della Strage di Piazzale Loreto a Milano, otto civili tra cui il partigiano corbettese Pierino Beretta, poi torturato e trucidato presso Torriano di Pavia perch\u00e9 ritenuto responsabile assieme ai compagni di due attacchi a truppe tedesche. A questo tragico fatto fece seguito l'esecuzione di quattro ex rappresentanti del fascio locale presso il Naviglio Grande.\nIl 5 febbraio 1988 a Corbetta viene conferito il titolo di citt\u00e0 dal presidente della repubblica italiana Francesco Cossiga. Oggi Corbetta si sta consolidando sempre pi\u00f9 come polo culturale e naturalistico, e per rendere ancora pi\u00f9 realistiche queste prerogative nel 2007 ha preso il via il progetto \"ecosostenibilit\u00e0\", che si propone lo scopo di rendere il comune ecosostenibile a basso impatto ambientale.\nSimboli.\nSulla base di un antico documento \u00e8 stato accertato che l'attuale stemma del comune, riconosciuto con il DPCM del 29 gennaio 1952,veniva gi\u00e0 utilizzato sin dal 15 gennaio 1892. La sua pi\u00f9 attendibile origine parrebbe riferirsi in particolare a considerazioni di carattere storico e descrittivo del territorio. Infatti l'aquila di nero, sul capo d'oro, sembra possa fare riferimento al periodo in cui la citt\u00e0 era soggetta al dominio dell'Impero austriaco o un riferimento alla famiglia nobile dei Frisiani, residente in loco gi\u00e0 dal XVI secolo; il fasciato d'argento e d'azzurro ed il palato d'azzurro e d'argento alluderebbero invece ai trentatr\u00e9 fontanili che si intersecano sul territorio comunale.\nAltri riconoscimenti.\nPer quattro anni consecutivi (2009, 2010, 2011 e 2012) il comune di Corbetta ha ricevuto il premio \"Comune fiorito\" dell'Associazione regionale dei produttori florovivaistici in riconoscimento della propria attivit\u00e0 a promozione del verde e dei fiori, meritandosi simbolicamente tre fiori su quattro sul cartello appositamente creato per essere posto all'ingresso della citt\u00e0.\nPer il 2018 la citt\u00e0 di Corbetta \u00e8 stata riconosciuta citt\u00e0 europea dello sport da ACES.\nMonumenti e luoghi d'interesse.\nArchitetture civili.\nCascine.\nSul territorio sono presenti numerose cascine che costituiscono il principale patrimonio dell'architettura rurale del paese, rimasto prevalentemente agricolo sino alla fine dell'Ottocento. La maggior parte di esse \u00e8 gi\u00e0 compresa nel catasto teresiano 1760, ma la loro edificazione risale ad un periodo di poco precedente. Le principali cascine del territorio sono: Americana, Brambilla, Buscaglia, Cantalupa, Chiappana, Cucca, Leone Santi, Magentola, Malpaga, Malpiazza, Nuova, Pobbietta, Preloreto, Sacra Famiglia e Morlacca.\nAree naturali.\nIl comune, parte del Parco Agricolo Sud Milano, possiede numerose aree verdi situate nelle zone periferiche con fitti boschi caratterizzati dalla presenza della robinia, dell'ontano, della betulla e dell'acero. Notevole, anche se in netta diminuzione, la diffusione del gelso, retaggio delle antiche coltivazioni per l'allevamento del baco da seta. Sparsi nella campagna troviamo lazzaretti e piccole cappelle come quella della \"Madonnina\" situata in via Montebianco. Rilevante \u00e8 anche la presenza di frutteti e di grandi appezzamenti boschivi come quello presso la cascina Cantalupa e quello denominato \"Eremo Locatelli\", al limitare del quartiere Stravascia.\nNel cuore della citt\u00e0 fioriscono numerose aree verdi oltre al parco di villa Ferrario e quello, aperto al pubblico in occasione di manifestazioni culturali e ricreative, di villa Pagani. Nel 1998 \u00e8 stato inaugurato il Bosco Urbano che si sviluppa su di 4 ettari di terreno e contiene oltre 2200 specie vegetali autoctone e dotato di piste ciclopedonali.\nSociet\u00e0.\nEtnie e minoranze straniere.\nAl 1\u00ba gennaio 2019 risiedevano a Corbetta cittadini stranieri pari a circa l'8,3% della popolazione totale. Le comunit\u00e0 pi\u00f9 numerose erano:\nLingue e dialetti.\nNel comune \u00e8 relativamente diffuso il dialetto milanese, mentre \u00e8 molto presente il dialetto corbettese che . Come tutti i dialetti lombardi occidentali, anche il corbettese \u00e8 sostanzialmente una lingua romanza derivata dal latino. In esso vi \u00e8 chi trova tracce delle lingue dei popoli anteriori alla latinizzazione della regione, in particolare l'antico ligure e il gallico parlato dai Celti..\nReligione.\nLa maggioranza della popolazione \u00e8 cattolica. L'immigrazione di cittadini comunitari ed extra-comunitari ha portato all'insediamento di minoranze di musulmani e ortodossi.\nNel comune sono presenti due parrocchie cattoliche (Corbetta e Cerello) appartenenti all'arcidiocesi di Milano. La chiesa pi\u00f9 antica \u00e8 indubbiamente la chiesa prepositurale di San Vittore Martire, mentre molto presente nel territorio \u00e8 la devozione mariana, praticata nella venerazione della Madonna di Corbetta presente nel santuario arcivescovile della Beata Vergine dei Miracoli.\nPresso la frazione di Cerello \u00e8 presente una sede della Chiesa evangelica.\nCorbetta \u00e8 stato luogo di nascita e prima formazione spirituale di mons. Luigi Maria Olivares, vescovo di Sutri e Nepi, dichiarato venerabile da papa Giovanni Paolo II nel 2004.\nTradizioni e folclore.\nLa festa del Perdono e del Primo Miracolo (primo gioved\u00ec dopo Pasqua e 17 aprile).\nLa tradizione vuole che il giorno in cui accadde il miracolo che fece iniziare la costruzione del nuovo santuario mariano a Corbetta, fosse il primo gioved\u00ec dopo Pasqua e questa data rimase legata alla celebrazione della festivit\u00e0 della Madonna di Corbetta.\nFu papa Pio IV che, su intercessione del nipote arcivescovo di Milano, San Carlo Borromeo, con la bolla \"Unigeniti Filii Dei\" del 31 agosto 1562 concesse l'indulgenza plenaria straordinaria in forma giubilare a tutti quei fedeli che, ben disposti spiritualmente, si fossero legati a visitare l'immagine sacra conservata a Corbetta. Questo privilegio esclusivo, ovviamente, non fece altro che aumentare il numero di fedeli che accorrevano verso il tempio sacro, catalizzando la popolazione del milanese e del novarese. Sar\u00e0 poi lo stesso Carlo Borromeo a rinnovare la sua devozione alla Madonna corbettese, fermandosi qui in preghiera durante il suo pellegrinaggio a Torino in visita alla Sindone e in altre visite pastorali che egli fece alla pieve di Corbetta.\nLa festa ha assunto un carattere locale particolarmente sentito nei secoli, arrivando ad interessare buona parte dei comuni dell'abbiatense e del magentino, in particolare dopo l'incoronazione della Madonna di Corbetta come patrona di zona ad opera dell'allora arcivescovo di Milano, Giovanni Battista Montini (poi papa Paolo VI). Ogni anno le due feste richiamano nel paese oltre 20.000 visitatori dai paesi limitrofi e la citt\u00e0 di Corbetta per due settimane organizza festeggiamenti, luna park all'aperto e nei giorni delle due feste una fiera per le vie principali dell'abitato. In occasione della festivit\u00e0 del Perdono di Corbetta, dove viene concessa l'indulgenza plenaria in forma giubilare, viene anche conferito il premio \"Suor Michelina\" ai cittadini benemeriti. In concomitanza con la festa si \u00e8 svolta per anni la \"Fiera per lo sviluppo ecosostenibile del territorio\".\nPasseggiata tra le ville storiche (prima domenica di maggio).\nIn concomitanza con la festa patronale del paese (san Vittore, prima domenica di maggio), annualmente Corbetta ospita la \"Passeggiata tra le ville storiche\", un'occasione nella quale i visitatori e gli abitanti hanno la possibilit\u00e0 di visitare le numerose ville storiche, le chiese ed i musei della citt\u00e0. La manifestazione, nata nel 1994 ad opera della Pro Loco locale, ha lo scopo di far conoscere questo patrimonio storico, facendo ammirare architetture, affreschi, decori ed ameni giardini difficilmente accessibili alle persone durante il resto dell'anno.\nCultura.\nIstruzione.\nCorbetta \u00e8 da tempo sede di istituzioni scolastiche. La prima scuola pubblica fu aperta nel 1795, ma l'opera pi\u00f9 significativa fu senz'altro la fondazione dell'Asilo \"Comm. Francesco Mussi\" (1891), tuttora presente ed attivo, affidato sino agli anni Sessanta del Novecento alle Suore di San Giuseppe Benedetto Cottolengo e gestito poi dagli eredi del Mussi. Sul territorio comunale sono attualmente presenti due scuole dell'infanzia, tre scuole elementari e due scuole medie, oltre all'Istituto Superiore di Odontotecnica \"Mainardi\".\nMusei.\nLe bellezze artistiche sono presenti su tutto il territorio comunale e si articolano su numerosi fronti. Oltre ai resti della basilica longobarda murati sulle fiancate laterali della canonica ed i resti del castello medioevale, Corbetta \u00e8 divenuta famosa anche per le splendide ville gentilizie.\nLa citt\u00e0 vanta i seguenti musei e raccolte:\nPresso la \"Sala delle Colonne\", l'antica scuderia del palazzo comunale, e l'ex tesoreria comunale vengono spesso organizzate delle mostre di pittura di artisti contemporanei o di fotografia ispirati alla storia della citt\u00e0.\nLetteratura.\nCorrado Govoni intitol\u00f2 \"Nel cimitero di Corbetta\" una sua poesia pubblicata nel 1918, composta mentre era ospite di Franco Pisani Dossi in citt\u00e0. Lo scrittore scapigliato Carlo Dossi ha consegnato alla letteratura diversi aneddoti sulla citt\u00e0 di Corbetta all'interno della sua opera principale, le \"Note azzurre\".\nMusica.\nIn citt\u00e0 sono presenti numerosi enti per la promozione e la diffusione della musica. Numerosi concerti si tengono in occasione delle feste del paese e numerosi scambi culturali sono stati realizzati, a partire dal 1997, con la citt\u00e0 austriaca di Salisburgo, patria natale del musicista Wolfgang Amadeus Mozart. Notevole \u00e8 anche l'attenzione riservata alla musica sacra come parte integrante delle celebrazioni liturgiche. Le principali associazioni musicali del paese sono:\nPer quanto riguarda il teatro, Corbetta beneficiava un tempo di una struttura teatrale, edificata alla fine dell'Ottocento presso l'attuale via Verdi, che cadde per\u00f2 in disuso dal dopoguerra.\nCucina.\nLa gastronomia corbettese \u00e8 essenzialmente parte di quella meneghina, e con essa si completa in maniera singolare con una serie di piatti tipici. Tra gli antipasti bisogna ricordare la presenza del pesce in carpione (soprattutto nella variante della \"but\u00ecna\" o arborella), mentre per i primi spicca il \"turt\u00ecn da fasoeu\" (tortino di fagioli), il \"turt\u00ecn da patata e scigula\" (patate e cipolle), il minestrone alla corbettese (caratteristico per la presenza di erbette, fagiolini, verza e porri), il \"ris e l\u00e0cc\" (riso e latte), il \"panc\u00f2tt\" (pancotto) ed il riso \"in cagnone\" (con aglio, salvia e formaggio grattugiato).\nMutuate dalla cucina milanese vi sono sicuramente i \"mundighili\" (polpette di carne), oltre alle \"pulp\u00e8tt cont i vers\" (polpette con le verze), la \"rust\u00ecva\" (con coppa e verza), la frittata \"cont i luartiis\" (frittata con getti apicali di luppolo selvatico), i \"oeuv strapasaa cont i tumatis\" (uova strapazzate con pomodori) e la caratteristica \"insalata e ciapp\" (insalata e uova sode; si noti la parola \"ciapp\" che in dialetto indica i glutei, per l'evidente somiglianza con le mezze uovo). Diffusissimo nell'area del corbettese \u00e8 il \"pan de mej\" (pane dolce realizzato con miglio o farina di mais), ma tipica di Corbetta \u00e8 la \"brus\u00e9la\" (pane farcito di frutta o verdura nella variante salata).\nGeografia antropica.\nIl territorio comunale ha forma di quadrilatero e confina ad ovest e a sud-ovest rispettivamente con Magenta e Robecco sul Naviglio, a sud con Cassinetta di Lugagnano e Albairate, a sud-est con Cisliano, a est nord-est con Vittuone e infine a nord con Santo Stefano Ticino. Milano, il capoluogo, dista una ventina di chilometri.\nUrbanistica.\nL'antica conformazione del centro storico corbettese si riflette nell'assetto prettamente medievale della citt\u00e0, modificata di poco nel corso dei secoli sino ad ottenere l'attuale aspetto, rimasto perlopi\u00f9 immutato dagli ultimi interventi del Settecento.\nFrazioni.\nAll'interno dei confini comunali si trovano tre frazioni:\nAltre localit\u00e0.\nIl territorio comunale di Corbetta \u00e8 suddiviso oggi altre nove localit\u00e0. Non necessariamente i quartieri corrispondono ad aree definite, la cartina riporta contornati i contorni dei quartier che corrispondono nella colorazione ai quadrati presenti nella legenda:\nEconomia.\nAgricoltura.\nIl suolo di Corbetta si \u00e8 sempre presentato particolarmente fertile ed adatto alle coltivazioni agricole, settore che rimase quello predominante sino a tutti il XVIII secolo. I raccolti pi\u00f9 importanti erano quelli di cereali (frumento e mais) e vite da vino. Fiorente era anche l'allevamento, in particolare di bovini e suini.\nCorbetta si distingueva in particolare per l'allevamento del baco da seta (praticato abbondantemente in tutto l'Altomilanese sin dal Rinascimento) che rimase un'importante fonte economica per il paese sino all'avvento sul mercato delle prime fibre artificiali negli anni Trenta del Novecento (fatto che port\u00f2 al crollo del prezzo della seta sul mercato). A Corbetta si contava la presenza di numerose filande a carattere artigianale tra cui le pi\u00f9 importanti erano la filatura Manzoli e la tessitura Baroni che vantavano importanti contratti con le principali tessiture di Busto Arsizio (il centro nevralgico della tessitura dell'Altomilanese) come la Tosi o la fabbrica di damaschi Tornaghi di Monza. Proprio a supporto della bachicoltura, a Corbetta, nei cortili delle case e nei divisori dei campi, veniva coltivato il gelso (\"mur\u00f2n\"), indispensabile nutrimento dei bachi da seta.\nCorbetta \u00e8 oggi uno dei comuni convenzionati con il Parco agricolo Sud Milano e con il Consorzio dei Navigli ed \u00e8 sede storica del consorzio agrario della zona, oggi trasferito in localit\u00e0 Cerello.\nArtigianato.\nGi\u00e0 nell'Ottocento, Corbetta era nota per la presenza di aziende artigianali che si occupavano della produzione del legno da ardere, di salumi, di bibite gassate, oltre che di vino, un tempo molto rinomato.\nIndustria.\nLa citt\u00e0 gode di un certo apparato industriale, in particolare nella zona ovest dove, tra il finire dell'Ottocento ed i primi del Novecento trovarono sede molte aziende quali la ditta Castiglioni (fiori di celluloide), Magugliani (lavorazione del legname), Sacconaghi (lavorazione della tolla), Capsoni-Francioli (tessitura), Messa (fabbrica pile), Cozzi-Pagani (lavorazione della tolla). Nel corso del Novecento sorgono importanti industrie tra le quali la trafileria Ceruti (trafilati) e la Indutex (indumenti di protezione NBC).\nAttualmente hanno sede a Corbetta realt\u00e0 industriali di rilievo come l'azienda fratelli Magistroni Abbigliamento (abbigliamento) e la Sabiana (prodotti di riscaldamento e condizionamento).\nNumerose furono anche le filiali di aziende milanesi tra cui la pi\u00f9 famosa \u00e8 sicuramente la Magneti Marelli, la cui sede locale \u00e8 ancora oggi attiva in prossimit\u00e0 della vicina citt\u00e0 di Santo Stefano Ticino, nel Quartiere Malpaga.\nLe principali attivit\u00e0 industriali sono:\nTurismo.\nCorbetta ha sviluppato a partire dalla seconda met\u00e0 del Novecento una forte vocazione turistica anche se gi\u00e0 da oltre quattro secoli si presenta un importante centro per il turismo religioso, data la presenza del locale santuario e del museo che ogni anno raduna quasi 20.000 pellegrini.\nLe principali attrattive turistiche sul territorio sono costituite dalle ville storiche presenti in citt\u00e0, pubbliche e private, che possono essere visitate nell'ambito della \"Passeggiata tra le ville\" che si svolge durante la prima domenica di maggio di ogni anno. Un altro tipo di turismo, quello naturalistico, si \u00e8 sviluppato sempre negli ultimi anni, puntando in particolare sulla ciclomobilit\u00e0.\nInfrastrutture e trasporti.\nStrade.\nCorbetta \u00e8 lambita dalla ex strada statale 11 Padana Superiore, che collega Milano a Torino, ed \u00e8 punto di origine di numerose strade provinciali di interesse locale, dirette ai centri vicini.\nIl paese \u00e8 collegato alla rete autostradale nazionale tramite l'autostrada Torino-Milano (A4) alla quale si accede dal vicino casello di Arluno, raggiungibile tramite la strada provinciale n. 147 (Corbetta-Villa Pia).\nFerrovie e tranvie.\nLa fermata ferroviaria Corbetta-Santo Stefano Ticino si trova nel territorio comunale di Santo Stefano Ticino; posta sulla linea Torino\u2013Milano, \u00e8 servita dai treni della linea S6 (Novara\u2013Treviglio) del servizio ferroviario suburbano di Milano operata da Trenord nell'ambito del contratto di servizio stipulato con la Regione Lombardia.\nDal 1879 al 1957 Corbetta fu servita dalla tranvia interurbana a vapore Milano\u2013Magenta, nota come \"Gamba de legn\".\nMobilit\u00e0 urbana.\nLa localit\u00e0 \u00e8 servita dagli autoservizi interurbani gestiti da Movibus e STAV.\nSport.\nNella citt\u00e0 sono numerose le sedi di associazioni sportive tra cui:\nRelativamente al Corbetta F.C. \u00e8 bene ricordare che ha potuto vantare tra i propri presidenti anche l'attore comico Ezio Greggio che \u00e8 rimasto alla carica dirigenziale dal 1990 al 1992. A Corbetta sono legati il rallista Bobo Mainini e l'atleta Alessio Rimoldi.\nImpianti sportivi.\nA Corbetta l'impianto pi\u00f9 importante \u00e8 lo stadio comunale in via Verdi, il quale venne costruito negli anni Trenta del Novecento per accogliervi la sede del Corbetta F.C. che ancora oggi qui si ritrova.\nEsiste anche un campo da gioco senza gradinate nel quartiere Repubblica ed uno in localit\u00e0 Castellazzo de' Stampi che per\u00f2 \u00e8 utilizzato per lo pi\u00f9 come campo di allenamento. Recentemente quest'ultimo si \u00e8 arricchito di un pregevole campo da bocce professionale, vero e proprio punto d'incontro per gli appassionati."}
{"id": "839968", "revid": "123679489", "url": "https://it.wikipedia.org/wiki?curid=839968", "title": "Glamour (periodico)", "text": "Glamour \u00e8 una rivista mensile, indirizzata per lo pi\u00f9 ad un pubblico femminile, che tratta principalmente argomenti inerenti alla moda e ai costumi della societ\u00e0. Pubblicata dall'editore statunitense Cond\u00e9 Nast Publications, \u00e8 l'edizione italiana dell'omonima rivista nata nel 1939 con il nome di \"Glamour of Hollywood\". Esce dal 1992.\nOltre all'Italia, \u00e8 pubblicata in moltissime nazioni, nella maggior parte dei casi con cadenza mensile.\nStoria.\nIl primo direttore della rivista \u00e8 Grazia d'Annunzio che gli ha dato un'estetica forte e riconoscibile sin dall'inizio.\nNel 1998 Valeria Corbetta, direttore della rivista, la ha trasformato nel formato pocket.\nNel 2001 Danda Santini diventa il direttore della rivista e viene iniziata la creazione del sito online del mensile. Il compito viene affidato alla vice direttrice Paola Centomo.\nNel 2012 Lorenzo Cherubini, in arte Jovanotti, fu in esclusiva l'unico uomo a posare per la rivista di moda Glamour Italia. In quell'anno ricorrevano tre fatti molto importanti che vede protagonisti sia Jovanotti che la rivista, il cantante festeggiava 25 anni di carriera ed il 27 Settembre aveva compiuto 46 anni, mentre \"Glamour\" festeggiava i 20 anni di pubblicazione dalla prima stampa.\nNel 2003 Paola Centomo prende il posto di direttore della rivista, e con lei il progetto di restyling vede la luce nel marzo dello stesso anno.\nA paritire dal 2013, il giornale mensile \u00e8 diretto da Cristina Lucchini e si conferma ancora oggi come il magazine pi\u00f9 letto in Italia.\nNel marzo 2017, la rivista festeggia i 25 anni.\nNel novembre 2019 l'amministratore delegato di Cond\u00e9 Nast annuncia la chiusura della rivista alla fine del 2019."}
{"id": "839973", "revid": "76963", "url": "https://it.wikipedia.org/wiki?curid=839973", "title": "Giancarlo Puecher Passavalli", "text": "Biografia.\nFiglio del notaio Giorgio Puecher Passavalli, appartenente a una benestante famiglia di origini nobili trentine, Giancarlo Puecher nacque a Milano nella casa di famiglia in via Broletto 39, che and\u00f2 distrutta nel corso dei bombardamenti aerei del 15 agosto 1943.\nGiovane dotato sia nello studio sia negli sport, frequent\u00f2 il ginnasio al Parini e il liceo presso i gesuiti dell'Istituto Leone XIII.\nIl padre, reduce interventista della Prima Guerra Mondiale, dalle idee liberali in opposizione al totalitarismo fascista, fu per Giancarlo, con il suo esempio, una guida morale a un patriottismo di carattere antifascista. Rimase invece duramente colpito dalla morte dopo una lunga malattia della madre Anna Maria Gianelli, donna molto religiosa che lo educ\u00f2 ai valori cristiani, colei che pi\u00f9 comprendeva lo spirito d'azione che animava Giancarlo e punto di riferimento emotivo per l'intera famiglia Puecher.\nFrequent\u00f2 la facolt\u00e0 di Giurisprudenza dell'Universit\u00e0 degli Studi di Milano, abbandonando per\u00f2 gli studi per arruolarsi volontario nel luglio 1943 nella Regia Aeronautica come allievo ufficiale pilota. Non riusc\u00ec per\u00f2 a completare l'addestramento e a essere incorporato nell'aviazione prima dell'8 settembre e dell'occupazione tedesca.\nCon la famiglia era sfollato per la guerra nella villa di loro propriet\u00e0 a Lambrugo, nei dintorni di Erba, che divenne centro di aiuto per sbandati in difficolt\u00e0, e luogo di confronto sulla situazione dell'Italia. Qui Giancarlo, dopo contatti con l'avvocato Luigi Meda, esponente dei cattolici democratici di Milano, e il prete Don Giovanni Strada, parroco di Ponte Lambro e iniziatore della resistenza erbese, che di Puecher \u00e8 considerato il padre spirituale, riunirono un gruppo di giovani animati da spirito patriottico antitedesco e antifascista, che costituiranno il primo nucleo partigiano di Ponte Lambro, in origine dodici: assieme a Giancarlo Puecher, Felice Ballabio, Antonio Porro, Ilo Ratti, Rinaldo Zappa, Carlo Rossini, Felice Gerosa, Elvio Magni, Guido Porro, Dino Meroni, Mario Redaelli, morto nei giorni dell'insurrezione dell'aprile 1945, Grazioso Rigamonti e Alberto Todeschini, deportati e morti a Mauthausen. Ag\u00ec inoltre a stretto contatto con Franco Fucci, ex alpino in Grecia passato nel fronte antifascista, altro comandante del gruppo di Ponte Lambro.\nIl gruppo partigiano riunito intorno a Giancarlo Puecher fu il primo nella Resistenza brianzola a passare dalla fase cospirativa alla lotta armata, e trov\u00f2 la sua attivit\u00e0 principale nel rifornire i nuclei partigiani della vicina montagna, rivestendo un ruolo decisivo nello stringere i contatti tra i partigiani in montagna e quelli operanti in pianura.\nLe prime azioni si indirizzarono nel procurarsi mezzi di trasporto, riuscendo a ottenere un'Augusta, una Fiat, una Topolino rubata ai tedeschi e due camion, oltre che la benzina necessaria, confiscata dallo stesso Puecher ad alcuni \"borsineristi\". \nRiuscirono inoltre a recuperare alcuni cavalli e muli, che affidarono ai contadini di Lambrugo, e a rastrellare le armi necessarie al gruppo nella zona tra l'alta Brianza e il nord di Milano.\nGi\u00e0 nel novembre 1943 il gruppo di Ponte Lambro aveva attuato un salto di qualit\u00e0 verso il combattimento e si segnalano per opera loro il sabotaggio alle linee telefoniche tedesche nella zona di Canzo e Asso, e un'azione di volantinaggio inneggiante alla libert\u00e0 della patria il 4 novembre al monumento dei caduti di Erba.\nAttirata l'attenzione dei nascenti comandi partigiani milanesi, il gruppo partigiano di Puecher ricevette anche la visita di Leopoldo Gasparotto e di altri esponenti della resistenza lombarda, con l'intento di coordinare le loro azioni nel contesto generale della Resistenza lecchese.\nLa cattura di Giancarlo Puecher.\nLa sera del 12 novembre 1943 Puecher insieme con l'amico Franco Fucci, provenienti da Milano dove erano stati per collegamenti col comando partigiano e per ricevere finanziamenti, si fermarono a Canzo, nella villa dove era sfollato l'ex deputato e consigliere nazionale del PNF Alessandro Gorini, che aveva mutato in senso democratico le sue idee politiche ed era disposto a finanziare l'attivit\u00e0 clandestina antifascista. I due ripartirono verso le 22.30 in bicicletta verso Ponte Lambro, ignari del coprifuoco e dell'istituzione di posti di blocco a seguito dell'uccisione a Erba, quello stesso pomeriggio, da parte di sconosciuti aggressori, di due fascisti: Ugo Pontiggia, centurione della Milizia Volontaria di Sicurezza Nazionale e reduce della Campagna di Grecia, e un suo amico, Angelo Pozzoli.\nNei pressi di Lezza furono fermati da una pattuglia di tre militi della Repubblica Sociale Italiana. Alla richiesta di documenti i due ammisero di esserne sprovvisti, e fu loro comunicato che sarebbero stati portati in caserma per l'identificazione. Non potendo recarsi in caserma poich\u00e9 in possesso di armi, dinamite e manifestini di propaganda antifascista, sfuggiti a una sommaria perquisizione, Fucci impugn\u00f2 la pistola e tent\u00f2 di esplodere un colpo contro uno dei militi ma l'arma si incepp\u00f2.\nIl repubblichino rispose al fuoco, sparando a bruciapelo su Fucci che cadde a terra ferito al ventre. Fucci fu poi ricoverato in ospedale mentre Puecher fu condotto in caserma e arrestato. La stessa sera furono fermati e arrestati altri sette partigiani amici di Puecher, tra cui anche il padre, Giorgio Puecher.\nIl processo e la condanna.\nPuecher rest\u00f2 in prigione fino alla met\u00e0 di dicembre quando fu posto sotto processo e condannato a morte, nel quadro di una rappresaglia per una serie di uccisioni di fascisti.\nIl 18 dicembre 1943 a Milano fu infatti ucciso, nell\u2019azione di uno dei primi nuclei dei Gruppi di Azione Patriottica, guidato da Egisto Rubini, il federale di Milano Aldo Resega, che rappresentava la corrente moderata in seno al Partito Fascista Repubblicano. Segu\u00ec la mattina del giorno successivo la fucilazione per rappresaglia di otto antifascisti presso l'Arena Civica.. La stessa mattina del 20 dicembre un noto squadrista di Erba, Germano Frigerio, in partenza per Milano per partecipare ai funerali di Resega, fu ucciso nei pressi di un bar da un uomo che lo affront\u00f2 a rivoltellate. I fascisti decisero pertanto di compiere una rappresaglia che prevedeva la fucilazione di trenta antifascisti, dieci per ogni fascista ucciso a Erba (Ugo Pontiggia, Angelo Pozzoli e Germano Frigerio). Non essendo custoditi nelle carceri un numero sufficiente di prigionieri il numero degli ostaggi da giustiziare fu inizialmente ridimensionato a sei.\nIl tribunale che doveva formalizzare le condanne a morte fu istituito la notte del 20 dicembre nel Municipio di Erba e Puecher fu processato insieme con altri sette prigionieri (Giudici Luigi, Testori Vittorio, Testori Giulio, Grossi Rino, Cereda Giuseppe, Gottardi Ermanno e Gottardi Silvio). Il prefetto di Como, Francesco Scassellati Sforzolini, mise a presiedere il processo il tenente colonnello Biagio Sallusti, mutilato di guerra e comandante del distretto militare. Nel corso dell'interrogatorio Puecher Passavalli rivendic\u00f2 orgogliosamente le proprie responsabilit\u00e0: \"Appartengo al vero esercito italiano\" e ammise di aver partecipato a un'azione partigiana. Il questore presentava ai componenti del tribunale militare una lista con i nominativi dei prigionieri da condannare a morte, inizialmente quattro, poi ridotti a tre. L'avvocato della difesa Gian Franco Beltramini, vista anche l'inconsistenza delle accuse, nel tentativo di impedire le condanne a morte concord\u00f2 con Sallusti un ultimo contatto con il prefetto Scassellati che port\u00f2 a fissare il numero dei condannati a morte a uno solo, Giancarlo Puecher Passavalli. \nIn seguito, nell'estate del 1944, Piero Pisenti, ministro guardasigilli dell'RSI, riconobbe la nullit\u00e0 del processo di Erba e l'arbitrariet\u00e0 delle condanne, facendo liberare gli imputati incarcerati.\nL'esecuzione.\nPuecher fu condannato a morte, dal tribunale presieduto da Sallusti, mediante fucilazione per aver \"promosso, organizzato e comandato una banda armata di sbandati dell'ex esercito allo scopo di sovvertire le istituzioni dello stato\". A Puecher fu concesso di scrivere una ultima lettera e di essere confessato. Scrisse ai parenti:\nL'esecuzione avvenne la notte del 21 dicembre 1943 nel cimitero nuovo di Erba. Il cappellano presente, il frate cappuccino Fiorentino Bastaroli, raccont\u00f2 che Puecher abbracci\u00f2 uno per uno i suoi carnefici del plotone di esecuzione, dicendo loro di averli gi\u00e0 perdonati, e mor\u00ec gridando \"viva l'Italia\". Fucci, dopo il ricovero in ospedale, rest\u00f2 in prigione fino alla Liberazione, prima nel carcere di Como, poi di Vercelli e infine a San Vittore a Milano, da dove sar\u00e0 liberato alla fine della guerra.\nIl padre Giorgio fu liberato subito dopo l'esecuzione del figlio, ma arrestato nuovamente a inizio 1944 con l'accusa di opposizione politica e condotto al carcere milanese di San Vittore, dove sub\u00ec torture e vessazioni al pari degli altri detenuti. Trasferito nel campo di prigionia di Fossoli fu in seguito deportato nel campo di concentramento di Mauthausen dove mor\u00ec di stenti il 7 aprile 1945.\nRiconoscimenti.\nA lui \u00e8 stata intitolata la brigata partigiana del CVL operante in Brianza, e il distaccamento della 52\u00aa Brigata Garibaldi \"Luigi Clerici\" operante nell'Alto Lario, comandata da Pier Luigi Bellini delle Stelle che contribuir\u00e0 all'arresto di Benito Mussolini a Dongo il 28 aprile 1945.\nIl 26 ottobre 1945 gli \u00e8 stata conferita la medaglia d'oro al valore militare alla memoria.\nL'Universit\u00e0 degli Studi di Milano gli ha conferito nel 1946 la laurea honoris causa alla memoria.\nNei mesi della sua permanenza in carcere, scrisse una lettera i cui versi sono riportati al Museo Monumento del Deportato di Carpi: \"I martiri convalidano la fede in una idea.\""}
{"id": "839974", "revid": "124123", "url": "https://it.wikipedia.org/wiki?curid=839974", "title": "Germano Bonazzi", "text": "Dopo il diploma presso il liceo artistico, conseguito nella citt\u00e0 natale, entra nel settore fumettistico collaborando con la Edifumetto e successivamente viene assunto come illustratore dalla Editrice Nord.\nNel 1989, la Sergio Bonelli Editore lo ingaggia per le pagine di Nathan Never, su cui esordisce con il secondo numero della serie, pubblicato soltanto nel 1991, e di cui diventa uno degli interpreti maggiormente apprezzati. \nIn seguito contribuisce ad altre serie bonelliane, tra le quali Zona X, ideata da uno dei pi\u00f9 importanti fumettisti italiani, Alfredo Castelli."}
{"id": "839975", "revid": "838137", "url": "https://it.wikipedia.org/wiki?curid=839975", "title": "Densit\u00e0 dei portatori di carica", "text": "La densit\u00e0 dei portatori di carica indica il numero di portatori di carica per volume. \u00c8 misurato in m-3. Come ogni densit\u00e0 pu\u00f2 dipendere dalla posizione.\nNon va confusa con la densit\u00e0 di carica che si misura in coulomb per m-3.\nLa densit\u00e0 portatori di carica \u00e8 la densit\u00e0 di particelle, e l'integrale su un volume formula_1 indica il numero di portatori di carica formula_2 in quel volume\nformula_3.\ndove formula_4 \u00e8 la densit\u00e0 dei portatori di carica in funzione della posizione. \nNel caso in cui la densit\u00e0 non dipenda dalla posizione allora \u00e8 un valore costante formula_5 e l'integrale si semplifica in\nLa densit\u00e0 dei portatori di carica trova impiego nelle equazioni della conduttivit\u00e0 elettrica e in altri fenomeni come la conducibilit\u00e0 termica."}
{"id": "839985", "revid": "228587", "url": "https://it.wikipedia.org/wiki?curid=839985", "title": "The War Within (album)", "text": "The War Within \u00e8 il quarto album in studio del gruppo musicale metalcore statunitense Shadows Fall, pubblicato nel 2004 dalla Century Media.\nIl disco.\nViene considerato il miglior lavoro della band, forte di canzoni come \"What Drives the Weak\", \"The Power of I and I\" e soprattutto l'incredibile \"The Light that Blinds\", riconosciuta da molti come il loro capolavoro. Le sonorit\u00e0 del disco sono molto vicine al thrash metal dei Testament, trascinate dalla perfetta sintonia delle due chitarre e dal drumming impressionante di Jason Bittner."}
{"id": "839988", "revid": "1851848", "url": "https://it.wikipedia.org/wiki?curid=839988", "title": "Massimo Barbuti", "text": "Carriera.\nClub.\nDisputa la prima parte della carriera in Serie C, dove vince per tre anni consecutivi la classifica cannonieri: nella stagione 1978-1979 con la Cerretese e con lo Spezia nella stagione 1979-1980 in Serie C2 e in Serie C1 nella stagione 1980-1981, sempre con la squadra ligure.\nNella stagione 1983-1984 giunge a dove grazie ai suoi goal, 17 reti, contribuisce alla promozione in Serie B e diventa \"L'idolo della Nord\". La stagione successiva per\u00f2 i gialloblu ritornano in Serie C1 con Barbuti che va a segno 10 volte. Questa fu la sua ultima stagione a , chiude questa esperienza con un totale di 37 goal in 98 partite.\nDopo Parma veste la maglia dell', trascinando con 14 reti i bianconeri, allenati da Vujadin Bo\u0161kov, al primo posto in campionato. Resta nelle Marche anche nella stagione successiva andando a segno 4 volte, fra cui vanno ricordate la rete all'esordio del successo in casa del Milan, e quella all'ultima giornata contro il fresco campione d'Italia.\nNell'estate 1987 torna in Serie C1 col , senza ritrovare la vena realizzativa del passato, quindi conclude la carriera fra i dilettanti con Viareggio e .\nIn carriera ha complessivamente totalizzato 23 presenze e 4 reti in Serie A, e 67 presenze e 24 reti in Serie B.\nDopo il ritiro.\nInizia ad allenare nelle giovanili della Lucchese.\nA novembre 2003 diventa allenatore del Venturina, campionato di Serie D. Conquista la salvezza ai play-out contro l'Imperia.\nNella stagione 2005-2006 subentra a met\u00e0 anno sulla panchina del Fo.Ce.Vara, in Serie D, rimanendovi anche la stagione successiva.\nNel novembre del 2007 fa il salto di categoria andando ad allenare in Serie C2 2007-2008 il Castelnuovo, ma rimane poco dimettendosi ad aprile 2008 per motivi personali.\nIl 05 dicembre 2016 prende le redini della societ\u00e0 Fidenza Calcio partecipante al campionato di Promozione Emilia Romagna Girone A"}
{"id": "839991", "revid": "287204", "url": "https://it.wikipedia.org/wiki?curid=839991", "title": "Vasconi", "text": "I Vasconi (in latino \"vascones\") erano il popolo che abitava la Navarra. Il suo territorio si estendeva sulla media valle dell'Ebro, tra il fiume ed i Pirenei.\nIl loro nome deriva da \"basco\" o, forse, dalla citt\u00e0 di Bascunes, nei pressi di Pamplona.\nI gentilizi dei due popoli Baschi in Spagna e Guasconi in Francia hanno pertanto una radice comune. Parimenti, anche basco e guascone, nomi delle lingue parlate rispettivamente nei Paesi Baschi ed in Guascogna, hanno la stessa etimologia. Tale caratteristica non deve tuttavia trarre in inganno: i due idiomi non sono infatti imparentati fra di loro. Il basco parlato in Spagna non \u00e8 un idioma indoeuropeo, mentre il dialetto guascone \u00e8 un dialetto, o una variet\u00e0 linguistica, di tipo occitano, quindi di ceppo latino e indoeuropeo.\nGli antenati degli attuali Baschi.\nOltre ai Vasconi nelle province Basche vivevano i:"}
{"id": "839992", "revid": "1543377", "url": "https://it.wikipedia.org/wiki?curid=839992", "title": "Bruno Brindisi", "text": "Biografia.\nLa prima parte della sua carriera \u00e8 simile a quella dei colleghi Roberto De Angelis e Luigi Siniscalchi, con cui forma la cosiddetta Scuola grafica salernitana; esordisce infatti sulla rivista amatoriale \"Trumoon\", per poi passare a disegnare fumetti erotici per la Blue Press e per la Ediperiodici, e in seguito per le Edizioni Cio\u00e8 e le Edizioni Acme.\nLa svolta arriva nel 1991, quando viene arruolato da Sergio Bonelli per lo staff di disegnatori di \"Dylan Dog\". Per lo stesso editore disegna anche episodi di \"Nick Raider\" e lo speciale di Tex del 2002, su testi di Claudio Nizzi. Grazie al suo lavoro - continuo e di qualit\u00e0 - viene insignito del premio della giuria del Comicon 2003 con la motivazione: \u00abAd un giovane caposcuola del fumetto che ha dimostrato qualit\u00e0 tecniche ed artistiche di eccezionale livello. Per la capacit\u00e0 di descrivere ed evocare incubi e sogni, paesaggi reali e fantastici, mettendo il proprio stile a servizio dell'avventura e del divertimento\u00bb.\nDopo essersi concesso una parentesi con il primo episodio di \"Brad Barron\" di Tito Faraci, l'artista salernitano ha proseguito la collaborazione con Dylan di Bonelli, di cui \u00e8 diventato uno degli autori pi\u00f9 rappresentativi, arrivando a realizzare episodi importanti come il n. 200 della serie regolare e quelli del Ventennale della testata pubblicati nel 2006. Nel 2004 ha inoltre esordito sulla serie regolare di Tex in un albo molto particolare, \"Muddy Creek\", sostituendo lo scomparso collega Vincenzo Monti che aveva ultimato solo un terzo della storia.\nNel 2009 \u00e8 oggetto di una lunga intervista appositamente raccolta nel volume \"Lezioni di Fumetto: Bruno Brindisi. Una linea chiara per raccontare l'orrore\" (Coniglio Editore) appositamente realizzata da Davide Occhicone nella quale racconta la sua infanzia, gli esordi, i rapporti con i personaggi che lo hanno reso famoso e le sue tecniche di disegno.\nNel 2012, \u00e8 approdato all'Astorina, disegnando l'albo \"Il segreto di Diabolik\".\nNel dicembre 2012 \u00e8 uscito \"La rivolta dei Sepoy\", storia da lui disegnata e scritta da Giuseppe De Nardo, terzo numero della collana \"Le storie\".\nIl 21 febbraio 2013 \u00e8 stato pubblicato il primo numero della \"Collezione storica a colori\", ristampa a colori della serie regolare di Dylan Dog con copertine inedite firmate da Bruno Brindisi.\nPremi e riconoscimenti.\nFonti:"}
{"id": "839996", "revid": "767487", "url": "https://it.wikipedia.org/wiki?curid=839996", "title": "Al Castellana", "text": "Negli anni ha saputo collaborare con produzioni importantissime nella storia della black music italiana e dell'hip hop, a partire dalla sua presenza in 107 elementi di Neffa nel 1998 e la colonna sonora di \"Torino Boys\" l'anno precedente. Ispirato dalla musica dei Graham Central Station, Sly e Tower of Power, ha dato un contributo non indifferente alla crescita dell'hip hop italiano da lui arricchito con le sue venature Funk e Soul.\nBiografia.\nEsordio e Soul Combo.\nProveniente da Trieste, si fa notare al grande pubblico verso la fine degli anni 90 collaborando e cantando per artisti italiani come Neffa, Fabri Fibra e Sottotono. Con Neffa, in particolare, inizia una lunga collaborazione che lo porta all'uscita del suo primo album solista Niente di nuovo, coprodotto dallo stesso.\nNegli anni successivi Al Castellana fonda il team Soul Combo, con cui curer\u00e0 la produzione di molti artisti come Patty Pravo, Alan Sorrenti e Tormento.\nSoulville.\nNel 2006 aderisce all'etichetta indipendente Soulville, partecipando al primo lavoro ufficiale della label la compilation \"Soulvillians\", e con cui pubblicher\u00e0 nel 2007 il suo secondo album solista Supafunkitsch!. Nel 2008 partecipa alla compilation \"Funk in Italia\", con il brano \"Resto con te\", e nel 2010 alla compilation \"L'anthologia Funk\", con il brano \"Nonostante tutto\".\nA fine 2011 esce il suo terzo album solista Funk Me to the Moon, il suo primo album in inglese, che ottiene il 1\u00ba posto nelle classifiche Soul/Rn'b italiane e ottimi riscontri di critica all'estero. L'album viene successivamente distribuito in Giappone dove viene celebrato come \"Best Blue Eyed Soul Album\" dell'anno, mentre in Inghilterra ottiene il 3\u00ba posto nella \"Indipendent Soul Chart\".\nLademoto Records.\nNel 2012 fonda, con il socio Daniele \"Speed\" Dibiaggio, l'etichetta discografica indipendente Lademoto Records con la quale si propone di produrre musica di qualit\u00e0 in ambito Soul, Jazz, Funk, R&amp;B, Hip Hop e con la quale pubblicher\u00e0 a novembre 2013 il suo quarto album solista Outside My Window, anticipato dal singolo \"Lucky man\" inserito nella compilation \"So Soulful Collection,\" una raccolta dei migliori artisti indipendenti internazionali in ambito Soul/ Rnb,la compilation ottiene il riconoscimento di Miglior Raccolta Soul/Rnb dell'anno 2013 per il prestigioso sito web Soultracks.com e il 2\u00baposto nella UK Soul Chart) L'album viene distribuito in diversi paesi tra cui UK,JAPAN,ITALY,US etc.ottenendo un lusinghiero gradimento del pubblico, della critica e di vendita, raggiungendo il n\u00b08 nella UK Soul Chart e un \"Honorable Mention\" nella classifica dei migliori Albums Soul Rnb 2013 per il sito web \"Soultracks.com. I due singoli che supportano il progetto (Lucky Man e Still the Same) vengono in seguito Remixati dal team di produzione inglese \"SoulTalk\" e riuniti in un 45 rpm in Vinile, che viene distribuito da \"StreetSoulRecords\" in Uk, Japan etc. Successivamente inserito nella compilation \"Smooth Winter Soul\" della Tgee Records, curata dal produttore e Dj Tom Glide\".\"\nNel 2013 \u00e8 uscito anche l'album \"Al Castellana &amp; the Soul Combo\" per la label giapponese \"BBQ Records\", che riunisce il meglio dei suoi ultimi lavori Funk Me to the Moon e \"Bless the Ladies\".\nNel 2013 inoltre scrive e canta con Fabri Fibra il brano \"Che tempi\" inserito nel nuovo album Guerra e pace.\nNel marzo 2015 pubblica il brano \"I Wanna Be By Your Side\", cantato in duetto con la cantante inglese Bashiyra, che raggiunge il 5\u00ba posto nella \"UK Soul chart\" e nel giugno dello stesso anno partecipa alla compilation \"The So Soulful Collection Vol.2\" con il brano \"Be mine che\" anticipa l'uscita del suo nuovo album prevista per settembre/ottobre 2015, la compilation ottiene un notevole successo e vari riconoscimenti dalla critica internazionale scalando le classifiche Soul R'n'b in UK, USA etc.\nIl 16 aprile 2016 pubblica il suo quinto album Souleidoscopic Luv, preceduto dall'uscita del singolo dal singolo \"A Man Like Me.\" L'album raggiunge la posizione numero 1 della UK Soul Chart nel luglio 2016 e rimane per oltre 4 mesi in classifica ottenendo riconoscimenti e ottime recensioni dalla critica internazionale oltre che un buon successo di vendite.\nNel luglio 2017 entra nuovamente nella UK Soul Chart col suo nuovo singolo \"Play on\".\nNell'agosto 2018 partecipa alla compilation \"So soulful vol.3\" con il brano \"You are\".\nIl 29 gennaio 2021 esce il nuovo album intitolato \"The Right Place To Be\". L'album viene anticipato dall'uscita,il 27 novembre 2020,del singolo \"Love Is Here\" che entra subito nella top ten della UK soul chart"}
{"id": "839998", "revid": "924361", "url": "https://it.wikipedia.org/wiki?curid=839998", "title": "Palazzo Orlandini del Beccuto", "text": "Il palazzo Orlandini del Beccuto, gi\u00e0 Gondi di Francia, \u00e8 un palazzo di Firenze il cui ingresso \u00e8 in via de' Pecori 6-8, nel centro del capoluogo toscano.\nStoria.\nAlla fine del Trecento in questo sito si trovavano le torri delle famiglie Del Beccuto e Gondi, poste ai lati opposti della strada. La torre dei Gondi era dalla parte di Santa Maria Maggiore. I figli di Alessandro diedero origine ai due rami familiari dei Gondi di Francia, consiglieri di Caterina e Maria de' Medici, e i Gondi di Firenze.\nNel catasto del 1427 il palazzo, non nelle forme attuali, risultava di propriet\u00e0 dei tre figli di Paolo di Berto Carnesecchi (Simone, Antonio, Giovanni). Sempre per il catasto del 1427, risulta che in fronte dall'altra parte dell'attuale via dei Vecchietti, vi erano i palazzi dei Del Beccuto. Dei Carnesecchi rimase fino al 1496 quando venne acquistato dai figli di Antonio Gondi.\nFu Girolamo Gondi del ramo di Francia a volere la trasformazione dell'edificio in via de' Pecori in un vero e proprio palazzo.\nAccanto ad esso possedeva il proprio palazzo anche la famiglia Orlandini, fin dalla met\u00e0 del XV secolo, che fin\u00ec per acquistare anche il palazzo dei Gondi, trasformandolo in un unico, maestoso edificio nei primi anni del XVIII secolo, su disegno degli architetti Zanobi del Rosso e Antonio Maria Ferri.\nNell'Ottocento venne sgombrato attorno al palazzo tutto lo spazio occupato dai miseri edifici del ghetto, che diedero al palazzo pi\u00f9 aria, ma comport\u00f2 anche il sacrificio del giardino privato che si estendeva dall'altro lato di via de' Pecori, l'unico di questa zona del centro. Anticamente in una parte del giardino aveva avuto sede la rinomata birreria \"Cornelio\".\nNella seconda met\u00e0 del secolo pass\u00f2 a pi\u00f9 proprietari, tra i quali probabilmente anche l'inglese Gresham Life Assurance che nel 1868 lo usava come sede per l'Italia, per essere poi acquistato nel 1913 dal Monte dei Paschi di Siena.\nDescrizione.\nL'architetto Ferri mantenne i due ingressi dei palazzi originali, su via dei Pecori (allora via de' Boni) e via de' Vecchietti (allora via del Beccuto), creando due prospetti identici, di undici finestre su via Boni e di 6 sull'altra.\nLa facciata del palazzo \u00e8 caratterizzata al pian terreno da una lunga fila di finestre inginocchiate e un grande portale, in posizione asimmetrica sulla sinistra, sormontato da un balcone. Questo piano \u00e8 trattato a bugno rustico e anche gli elementi architettonici verticali (come le cornici o le mensole delle finestre inginocchiate) sono trattate con solchi orizzontali che simulano bozze di pietra. Il piano nobile presenta numerose finestre con timpano semicircolare, caratterizzato dall'architrave di base spezzata; ciascuna apertura ha una balaustra alla base inserita nella fascia tra la cornice marcapiano e marcadavanzale.\nIl secondo piano ha finestre rettangolari con cornici che simulano bugne di pietra e piattebande. Chiude il prospetto, prima della gronda, una fila di finestrelle quadrangolari con cornici simili. Sul lato di via de' vecchietti \u00e8 presente anche un'ulteriore loggetta.\nAll'interno spiccano la stanza delle grottesche, di Bernardino Poccetti, il cortile, posto sul retro e decorato da una fontana con mascherone, lo scalone con stucchi e affreschi di Pier Dandini e le sale con soffitti affrescati al piano nobile, decorate un due fasi: una seicentesca, da artisti quali Anton Domenico Gabbiani, Alessandro Gherardini e lo stesso Pier Dandini, e una ottocentesca, in stile neoclassico, risalente all'epoca del soggiorno di Girolamo Bonaparte. Il maestoso salone da ballo dalla volta completamente affrescata (Gherardini) ha un'altezza pari a due piani e balconcini, decorati da stucchi, da cui affacciarsi. \nIl palazzo \u00e8 stato restaurato negli anni 1970-1973 dall'architetto Italo Gamberini, su incarico del Monte dei Paschi di Siena.\nOspiti celebri.\nNel palazzo Orlandini del Beccuto abitarono l'antipapa Giovanni XXIII (nel 1419) che, dopo essere stato deposto dal pontificato e dichiarato antipapa, riconoscendo il nuovo Pontefice fu rinominato Cardinale da papa Martino V mentre si trova Firenze, citt\u00e0 dove l'ex pontefice visse gli ultimi sei mesi della sua vita, e, nel 1840, Girolamo Bonaparte, ex re di Vestfalia. Qui nacque la storia d'amore tra Anatolio Demidoff, nobile russo la cui famiglia aveva scelto Firenze come patria d'elezione, e la figlia di Girolamo Bonaparte Matilde di Montfort. I due si sposarono ma in seguito arrivarono a divorziare."}
{"id": "839999", "revid": "36426", "url": "https://it.wikipedia.org/wiki?curid=839999", "title": "Pullurosi", "text": "La Pullurosi anche conosciuta come Diarrea bianca dei pulcini o Diarrea bacillare bianca(BWD) \u00e8 una delle salmonellosi aviarie, un tempo ritenuta flagello della avicoltura mondiale fino agli anni novanta, mentre attualmente \u00e8 ritenuto un problema minore. \u00c8 una malattia con obbligo di denuncia secondo il Regolamento di Polizia Veterinaria.\nEpidemiologia e storia.\nL'agente eziologico, una salmonella, fu associato per la prima volta alla malattia da Rettger nel 1899, mentre il ciclo della malattia fu definitivamente reso chiaro attorno al 1930.\nEziologia.\nL'agente eziologico della pullurosi \u00e8 la Salmonella pullorum, batterio Gram - non mobile della famiglia delle Enterobacteriaceae, che colpisce prevalentemente le specie pollo, tacchino, fagiano, faraona, quaglia. Maggiormente interessati sono i soggetti giovani (pulcini con meno di tre settimane), in misura minore i \"broiler\" e raramente gli adulti.\nLa trasmissione avviene in due momenti:\na) per via transovarica (trasmissione verticale), il batterio localizzato nelle gonadi delle femmine portatrici croniche \u00e8 in grado di passare nell'uovo\nb) orizzontalmente, a livello di incubatrice o al momento del sessaggio, per disseminazione dell'agente eziologico presente sul piumino dei pulcini infetti, che si stacca e viene in contatto con i soggetti sani.\nPatogenesi.\nLa \"Salmonella\" penetra le difese dell'ospite, si localizza e replica all'interno del sistema reticolo-endoteliale.\nClinica.\nEsami di laboratorio e strumentali.\nLa differenziazione tra \"S.pullorum\" e \"S.gallinarum\" \u00e8 possibile tramite prove biochimiche, in quanto la prima decarbossila la carnitina e la seconda no, mentre non \u00e8 capace di fermentare il maltosio.\nDiagnosi differenziale.\nAltre Salmonellosi aviarie come: \nTrattamento.\nFarmacologico.\nQualsiasi terapia non elimina l'infezione, ma pu\u00f2 soltanto contribuire a controllare la mortalit\u00e0. Non andrebbe quindi praticata per evitare di generare soggetti portatori e focolai persistenti di malattia sul territorio.\nPrognosi.\nLa mortalit\u00e0 nei pulcini \u00e8 generalmente elevata e pu\u00f2 arrivare alla totalit\u00e0 del gruppo.\nPrevenzione.\nLa vaccinazione non \u00e8 disponibile.\nI piani di eradicazione in caso di salmonellosi vanno imperniati sul modello \"Top-Down\", ossia eliminazione dei soggetti positivi a Salmonella fin dalle linee parentali fin a livello di allevamento finale; sull'aumento delle misure di biosicurezza degli allevamenti e dei mangimifici; sull'igiene e monitoraggio degli incubatoi."}
{"id": "840001", "revid": "133557", "url": "https://it.wikipedia.org/wiki?curid=840001", "title": "Les N\u00e9gresses Vertes", "text": "Les N\u00e9gresses Vertes \u00e8 un gruppo rock francese.\nBiografia.\nLes N\u00e9gresses Vertes si formano a Parigi nel 1987, da musicisti francesi, figli di immigrati algerini, provenienti dalla scena punk (il cantante Noel Rota, in arte Helno viene dai B\u00e9rurier Noir). Il nome nasce dopo che i componenti del gruppo vengono sbattuti fuori da un locale nella zona Nord Est di Parigi, dopo essere stati appellati dalla polizia \"n\u00e9gresses vertes\" (negre verdi), epiteto spregiativo comune negli ambienti xenofobi, ispirato dal quadro \"La ragazza cinese\" del pittore Vladimir Tretchikoff, quadro noto per il colorito verdognolo del viso del soggetto, e chiamato anche \"la Monna Lisa del kitsch\".\nNel 1988 pubblicano il primo disco \"Mlah\", sono gli anni in cui i Gipsy Kings mischiano rock e musica tzigana, ed \u00e8 lo stesso anno di esordio dei Mano Negra con la loro patchanka.\nMlah in arabo vuol dire \"tutto bene\", lo stile originale mescola chanson fran\u00e7aise, ritmi latini, tradizione gitana, rock, ska, reggae e musica araba con maggiore eclettismo rispetto ai Mano Negra. Il brano di maggior successo \u00e8 \"Zobi la Mouche\".\nIl disco ha un certo successo e porta i N\u00e9gresses Vertes in un tour che tocca l'Europa, e nel 1990 gli Stati Uniti e il Giappone.\nNel 1991 pubblicano il secondo album \"Famille nombreuse\". Il successo europeo dei N\u00e9gresses Vertes \u00e8 tale che nel 1993 esce \"10 remixes\" in cui i pi\u00f9 famosi Dj del momento remixano i successi del gruppo: William Orbit, Massive Attack, Gangstarr, Kwanzaa Posse...\nNel gennaio 1993 la morte per overdose di Helno porta ad una crisi il gruppo, che per\u00f2 procede lo stesso e nell'anno successivo pubblica \"An Aperitif\" e \"Zig-zague\".\nNel 1996 pubblicano il live del tour precedente in \"Green bus\". Nel 1999 avviene la svolta elettronica con la pubblicazione di \"Trabendo\" che vede Howie B alla produzione.\nIl disco successivo nasce invece in seguito ad un'esibizione radiofonica. I N\u00e9gresses Vertes impressionati positivamente e decidono di pubblicare un disco unplugged: \"Acoustic clubbing\". Il gruppo si separa nel 2001, e si riforma per un breve periodo, solo qualche concerto, nel 2016. Nel 2018 ripartono in tourn\u00e9 per festeggiare il trentesimo anniversario del loro album di esordio, \"Mlah,\" e la proseguono nel 2019\".\""}
{"id": "840002", "revid": "121837", "url": "https://it.wikipedia.org/wiki?curid=840002", "title": "Omento gastrocolico", "text": ""}
{"id": "840012", "revid": "119207328", "url": "https://it.wikipedia.org/wiki?curid=840012", "title": "Sincizio", "text": "In citologia, si definisce sincizio la fusione di due o pi\u00f9 cellule tra loro, con la formazione di una sola cellula multinucleata. Pi\u00f9 nel dettaglio, una cellula multinucleata \u00e8 chiamata \"sincizio vero\" (caso tipico del muscolo striato scheletrico).\nIn alcuni casi, come a livello delle cellule muscolari del miocardio, le singole cellule mantengono la loro individualit\u00e0, non si fondono tra loro come nel caso precedente, ma presentano tra loro connessioni di tipo funzionale (attraverso canali ionici), rendendo l'intero tessuto, di fatto, un sincizio. In tal caso si parla di \"sincizio funzionale\".\nUn altro esempio di sincizi sono i macrofagi polinucleati che derivano dalla fusione di macrofagi mononucleati (macrofago). Un tipo particolare di macrofagi polinucleati sono gli osteoclasti (cellule deputate alla erosione della matrice ossea, durante il processo di riassorbimento dell'osso che avviene nell'ambito del rinnovo e della genesi dell'osso) che derivano dalla fusione di monociti-macrofagi, in presenza di osteoblasti (un altro tipo di cellula dell'osso).\nUn'ulteriore tipologia di sincizio viene a formarsi nella differenziazione delle cellule trofoblastiche dell'embrione, nelle prime fasi dello sviluppo (sinciziotrofoblasto). \nNegli archeplastidi, cio\u00e8 il regno che comprende clorofite (cio\u00e8 le \"alghe verdi\", comprese le \"piante\"), rodofite (\"alghe rosse\") e glaucofite, molte specie formano grandi colonie complesse (cio\u00e8 l'individuo sessuale, come una singola pianta, ad esempio) formate per\u00f2 da poche cellule. Questo perch\u00e9 ci sono numerosi ponti citoplasmatici, i plasmodesmi, tra le cellule (che quindi sarebbe pi\u00f9 corretto definire \"distretti cellulari\" e non cellule). Non si pu\u00f2 parlare, per\u00f2, di vero e proprio sincizio, dato che queste poche enormi cellule polinucleate che formano una pianta non si formano solo per fusione (formazione di plasmodesmi tra due cellule o \"distretti cellulari\" separati) ma anche per mancata citodieresi in un determinato punto, ergo si parla pi\u00f9 propriamente di simplasto, ed ognuna di queste poche enormi cellule che compongono una pianta corrispondono ad un campo simplastico, il quale \u00e8 in continuo mutamento (un pino \u00e8 formato da poche grandi cellule, ma sempre diverse). "}
{"id": "840019", "revid": "1305772", "url": "https://it.wikipedia.org/wiki?curid=840019", "title": "Sabotage (videogioco)", "text": "Sabotage \u00e8 un videogioco sparatutto a schermata fissa uscito nel 1981 per Apple II. Negli anni ha ispirato molti giochi simili, come \"Paratrooper\", \"Paratroopers\" e \"Parachute\".\nModalit\u00e0 di gioco.\nIl giocatore controlla una torretta mitragliatrice, fissata su un basamento al centro del fondo dello schermo. La torretta pu\u00f2 solo ruotare destra/sinistra (usando due tasti oppure la paddle) e sparare a ripetizione. Al di sopra sta il cielo, attraversato orizzontalmente da un flusso continuo di elicotteri nemici che sganciano numerosi paracadutisti che scendono verticalmente. Il giocatore pu\u00f2 sparare sia agli elicotteri che ai paracadutisti, ma pu\u00f2 colpire anche i paracadute, nel qual caso il paracadutista precipita e si sfracella a terra. In entrambi i casi il malcapitato si sbriciola come un biscotto.\nSe almeno 4 paracadutisti riescono a raggiungere illesi il terreno dallo stesso lato rispetto alla torretta, il giocatore \u00e8 sconfitto: gli ometti camminano verso il basamento della torretta, tre di essi formano una scaletta umana, e il quarto la sale raggiungendo la torretta e facendola esplodere (da cui il nome \"sabotage\" = sabotaggio).\nIl giocatore ha la possibilit\u00e0 di eliminare i paracadutisti che hanno gi\u00e0 raggiunto il terreno, prima che arrivino a 4: basta fargli precipitare esattamente in testa un altro paracadutista, sparando al paracadute, in tal modo si sfracellano entrambi.\nOgni tanto gli elicotteri cessano di arrivare e passano per breve tempo dei jet che sganciano bombe direttamente sulla torretta; le bombe possono essere colpite al volo ma se raggiungono la torretta, la distruggono immediatamente. La sconfitta \u00e8 immediata anche nello sfortunato caso in cui un paracadutista atterri esattamente sul basamento della mitragliatrice.\nAltre particolarit\u00e0 del gioco:"}
{"id": "840025", "revid": "125856479", "url": "https://it.wikipedia.org/wiki?curid=840025", "title": "Raul Gardini", "text": "Biografia.\nGli inizi.\nI nonni materni gestivano una fonderia di ghisa e bronzo, mentre i Gardini possedevano diverse centinaia di ettari lungo il litorale romagnolo e in Veneto.\nIl padre Ivan era un ricco imprenditore agricolo, impegnato nella bonifica dell'area paludosa attorno a Ravenna.\nStudi\u00f2 presso l'Istituto agrario di Cesena dove consegu\u00ec il diploma di perito agrario, successivamente s'iscrisse alla facolt\u00e0 di agraria di Bologna dando solo pochissimi esami;\nnel 1987 gli sar\u00e0 conferita la laurea \"honoris causa\" in agraria dall'Universit\u00e0 di Bologna. Crebbe professionalmente nell'azienda di Serafino Ferruzzi, ne divent\u00f2 genero nel 1957 sposando sua figlia Idina (1935-2018).\nIl 10 dicembre 1979 Serafino Ferruzzi mor\u00ec in un incidente aereo e i suoi quattro eredi (Idina, Arturo, Franca, Alessandra) affidarono a Gardini\nle deleghe operative per il Gruppo: ci volle quasi un anno a inventariare tutti i possedimenti che Ferruzzi aveva acquisito nel corso della sua attivit\u00e0.\nIn anni in cui l'Europa andava trasformandosi da importatore a esportatore di cereali, le attivit\u00e0 di \"trading\" persero importanza e riguardarono soprattutto l'importazione di soia prodotta nelle tenute agricole della Ferruzzi situate in Argentina. In pochi anni Raul Gardini trasform\u00f2 la Ferruzzi in un gruppo prevalentemente industriale, grazie a una politica di continue acquisizioni:\ntra il 1981 e il 1986 fu acquisito il controllo del maggiore produttore di zucchero italiano, Eridania, allora quotata in Borsa, e del produttore francese di zucchero \"B\u00e9ghin Say\", creando la societ\u00e0 Eridania-B\u00e9ghin Say, a cui pose come presidente Renato Picco in sostituzione di Giuseppe De Andr\u00e9, presidente storico di Eridania.\nNel 1987 fu la volta della divisione amido dell'americana CPC, nel 1988 di \"Central Soya\" e \"Leiseur Koipe\" specializzate nella lavorazione della soia.\nLa maggioranza della Montedison fu acquisita in varie fasi tra il 1985 e il 1987.\nTutto ci\u00f2 fu possibile grazie ad aumenti di capitale dalle varie societ\u00e0 del gruppo realizzati in Borsa, in anni in cui il mercato finanziario italiano conosceva una fase di euforia, grazie alla nascita dei primi fondi comuni di investimento: questo permise alla Ferruzzi di raccogliere risorse finanziarie da impiegare nelle acquisizioni.\nAnche per questo, la politica di riservatezza di Serafino Ferruzzi fu abbandonata e Gardini fu un personaggio molto esposto sui mass media.\nNella seconda met\u00e0 degli anni ottanta Gardini sollecit\u00f2 gli uomini del Centro di ricerca e tecnologia Ferruzzi (Fertec) a sviluppare prodotti chimici a basso impatto ambientale,\nutilizzando materie prime di origine agricola per produrre etanolo e bioplastiche.\nUna \"eccezionale innovazione\", dir\u00e0 un'esperta come Catia Bastioli, che inizialmente aveva suscitato anche qualche sorriso scettico dal momento che fino ad allora chimica e agroindustria non si erano mai integrate.\nLa scalata alla Montedison.\nNegli anni ottanta diventa celebre per la scalata alla Montedison, un'azienda contendibile per effetto di alcune operazioni finanziarie dell'amministratore delegato Mario Schimberni destinate nelle sue intenzioni a fare della Montedison una public company indipendente dal controllo esercitato da Mediobanca e dall'establishment imprenditoriale.\nLa contendibilit\u00e0 della Montedison spinge Gardini ad acquistarne le azioni, con il benestare di Enrico Cuccia che vuole riconquistare il controllo della societ\u00e0 petrolchimica.\nDalla vicenda (e dal successivo acquisto di Fondiaria) nasce il suo assalto al \"salotto buono\" dell'imprenditoria del Nord, suscitando le perplessit\u00e0 di Cuccia.\nTra i due si giunse a una vera e propria rottura quando Gardini si nomin\u00f2 presidente della Fondiaria rifiutando gli amministratori proposti da Cuccia e quando Gardini vendette met\u00e0 della Fondiaria a Camillo De Benedetti, il cugino di Carlo.\nIn realt\u00e0 la rottura tra Gardini e Cuccia non fu definitiva: quando Gardini ebbe il problema di risolvere l'indebitamento del gruppo Ferruzzi, Cuccia dette il suo sostanziale appoggio all'operazione.\nA quel punto la Montedison fu ridisegnata con il risultato di fare della Montedison una semplice azienda chimica e portare nella Ferruzzi Finanziaria, posta al vertice dell'intero gruppo,\nla polpa che c'era nella Montedison e cio\u00e8 la Standa, la Fondiaria, gli immobili, il Messaggero.\nLa nascita e il fallimento di Enimont.\nIn seguito Gardini realizza con l'ENI la fusione delle attivit\u00e0 chimiche dei due gruppi, fondando Enimont, di cui ENI e Montedison possiedono il 40% ciascuno, \nmentre il restante 20% \u00e8 nelle mani del mercato azionario.\nNel 1988 Gardini aveva ricevuto da Ciriaco De Mita e da Achille Occhetto \u2014 ovvero da maggioranza e opposizione \u2014 \u00absufficienti garanzie\u00bb sugli sgravi fiscali,\nin seguito al conferimento delle attivit\u00e0 chimiche di Montedison alla \"joint venture\" Enimont: ma il relativo decreto-legge decadde per due volte in Parlamento.\nLa lettura, che Gardini diede della violazione degli impegni ne produsse una reazione inattesa: prov\u00f2, con l'alleanza di amici italiani e stranieri, a scalare Enimont,\narrivando in una prima fase a vedere il successo e a commentare \u00abLa chimica sono io\u00bb. L'intento di Gardini viene ostacolato da due fatti: da un lato il giudice Diego Curt\u00f2,\nche verr\u00e0 poi accertato essere stato corrotto, decide il \"fermo provvisorio\" delle azioni in previsione dell'udienza di discussione del ricorso di ENI e della replica di Montedison;\ndall'altro si consuma la rottura dei rapporti con ENI e con il suo presidente Gabriele Cagliari, che secondo l'inchiesta di tre anni dopo svolse questo ruolo per consentire al PSI di Craxi\ndi esercitare il suo ruolo di interdizione nell'operazione.\nLa decisione finale, forzata dagli eventi e anche dalla forte diversit\u00e0 di vedute strategiche all'interno della famiglia Ferruzzi, fu il ritiro dalla \"joint venture\"\ncon una cosiddetta \"shot gun clause\" (in italiano indicata spesso come \"patto del cow-boy\"):\nla decisione di vendere all'ENI il proprio 40%. Una parte dell'ingente quantit\u00e0 di denaro incassato viene usato per versare tangenti al sistema politico che, \npromettendo di defiscalizzare le plusvalenze della Montedison derivanti dall'attribuzione di parte delle attivit\u00e0 a Enimont, aveva indotto Gardini a entrare nell'impresa della nascita dell'Enimont.\n\u00c8 provato che la gestione delle tangenti fu orchestrata solo da Carlo Sama, Giuseppe Garofano, Luigi Bisignani e Sergio Cusani e messa in pratica tramite lo IOR del Vaticano\ngestito dal prelato Donato De Bonis .\nDalla vicenda usciranno particolarmente beffati i contribuenti: nel 1991 l'Enimont addosser\u00e0 all'Eni perdite per mille miliardi e debiti per diecimila miliardi. \nIl 23 giugno 1992 Gardini scriver\u00e0 una lunga lettera al \"Sole 24 Ore\": \"Continuo a pensare che l'idea di dare vita a un grande gruppo chimico italiano fosse un disegno strategico giusto.\nIl cui fallimento deve essere imputato alla volont\u00e0 di non mollare la presa sul settore da parte delle forze politiche di allora, oltre che alla mia personale intransigenza, di cui per\u00f2 non mi rammarico\". \nLa frattura con la famiglia.\nLa frattura di Gardini con il resto della famiglia Ferruzzi si acuisce rapidamente, nonostante i tentativi di Garofano di mettere pace.\nGardini lascia le cariche all'interno del gruppo Ferruzzi - Montedison e impone il figlio Ivan Francesco, ancora ventunenne, alla presidenza della Ferruzzi Finanziaria.\nQuindi studia un progetto per fare entrare la terza generazione dei Ferruzzi nell'azienda, progetto che gli lascia la facolt\u00e0 di nominare il suo successore. Infine decide di spostare a Parigi,\n\" il cuore dell'Europa e della finanza \", il centro del gruppo Ferruzzi.\nUn progetto da realizzare con la Sci, una societ\u00e0 quotata alla Borsa di Parigi con Jean Marc Vernes come azionista di riferimento.\nMa queste iniziative, viste dai Ferruzzi come \"un golpe\", sono respinte. Di fatto Gardini \u00e8 \" licenziato \".\nIl conseguente divorzio, con Idina che vende le sue quote ai tre fratelli, avverr\u00e0 sulla cifra di 503 miliardi di lire, con pagamento in contanti.\nLa morte.\nEsplode l'inchiesta giudiziaria di Mani pulite, che tocca anche la vicenda Enimont.\nGardini ne \u00e8 coinvolto, scrive la lettera al \"Sole 24 Ore\" sostenendo che, quando l'aveva lasciata, \"la situazione finanziaria della Ferruzzi era tutt'altro che compromessa\",\nchiede in particolare la collaborazione di Carlo Sama per avere i documenti che gli servono per difendersi. Richieste inevase .\nViene trovato morto nella sua casa di Milano, il settecentesco palazzo Belgioioso, il 23 luglio 1993: dalle conversazioni con i suoi legali delle ultime ore,\nera apparso molto scosso dalla notizia del suicidio nel carcere di San Vittore di Gabriele Cagliari ( rivale nella vicenda Enimont ) , ma anche dalla consapevolezza che gli inquirenti puntassero oramai su di lui.\nDurante tutta la giornata successiva si assieparono dinanzi a palazzo Belgioioso i milanesi sconcertati. Da Palazzo di Giustizia, il procuratore Borrelli comment\u00f2:\n\"Siamo addolorati, ma andremo avanti. Speriamo che i risvolti del caso Enimont siano chiariti al pi\u00f9 presto, anche questo \u00e8 un modo per rispettare chi ha rinunciato alla vita\".\nAl ritorno a casa da Mediobanca, fu visto passare anche Enrico Cuccia. Le indagini giunsero alla conclusione secondo cui la morte era da attribuirsi a un suicidio, commesso da Gardini con un colpo\ndi pistola alla testa, ma non senza altre tesi che paventavano l'ipotesi di un possibile omicidio. \nGardini e lo sport.\nRaoul Gardini cominci\u00f2 a fare esperienza nel mondo della vela a dodici anni, sulle derive Lightning e Finn, sulle quali navig\u00f2 fino alla fine degli anni sessanta.\nSuccessivamente si fece costruire il suo primo cabinato: \"Naso Blu\" con il quale vinse molte regate internazionali.\nLa passione per lo sport della vela lo spinse a cimentarsi nella realizzazione di imbarcazioni sempre pi\u00f9 evolute,\nnelle quali segu\u00ec l\u2019evoluzione delle tecnologie e dei materiali impiegati.Nel 1971, con \"Orca 43\", vinse diversi titoli: il Campionato del Mediterraneo, la Middle Sea Race e la Settimana delle Bocche a Porto Cervo.\nNel 1976 il cantiere Carlini di Rimini gli costru\u00ec il suo primo maxi yacht il \"Moro di Venezia\" (progetto di Germ\u00e1n Frers). Sul \"Moro\" Gardini vinse, in Inghilterra, la Channel Race.\nLa striscia di successi del finanziere ravennate prosegu\u00ec con il successo nella regata del Fastnet con \"Passage to Venice\".\nNel settembre 1988 prese la decisione di competere nella Coppa America, la manifestazione velistica pi\u00f9 antica del mondo, \ndi cui il \"Moro di Venezia\", la barca voluta da Gardini e finanziata dalla Montedison, fu protagonista nell'edizione del 1992. \nFu la prima barca italiana nella storia a vincere la Louis Vuitton Cup. \nL'equipaggio del Moro, affidato a Paul Cayard, venne sconfitto nella finale di Coppa America da America\u00b3 di Bill Koch a San Diego (USA). \nLa Enimont, poi Enichem, ha sponsorizzato la squadra di basket Libertas Livorno, che sfior\u00f2 lo scudetto nel 1989.\nNello stesso anno, in Formula 1, la Ferrari ebbe come sponsor Enimont sull'alettone anteriore della vettura Ferrari 640 F1.\nMa anche il mondo della pallavolo ravennate deve molto a Raul Gardini e al gruppo Ferruzzi : dalla storica epopea della Olimpia Teodora di Manu Benelli e Sergio Guerra\n( l'olio di soia \" Teodora \" veniva prodotto dalla Italiana Oli &amp; Risi, societ\u00e0 del gruppo Ferruzzi ) nel volley femminile, agli anni straordinari del Messaggero Volley di Steve Timmons e Karch Kiraly\n( il quotidiano \"Il Messaggero\" era di propriet\u00e0 di Montedison ), fino alla costruzione del Pala De Andr\u00e8, ( Palazzo Mauro De Andr\u00e9 ) Palazzo dello sport ravennate intitolato al dirigente del gruppo Ferruzzi."}
{"id": "840027", "revid": "114311365", "url": "https://it.wikipedia.org/wiki?curid=840027", "title": "Joseba Sarrionandia", "text": "Biografia.\nDopo aver conseguito la laurea in filologia basca presso l'Universit\u00e0 di Deusto di Bilbao, \u00e8 stato professore di fonetica per l'Universidad Nacional de Educaci\u00f3n a Distancia (UNED), universit\u00e0 statale di formazione a distanza.\nLe sue prime opere sono collaborazioni per alcuni periodici baschi come \"Pott\", \"Zeruko Argia\", \"Anaitasuna\", \"Jakin\", \"Oh Euskadi\", \"Ibaizaba\" e per i quotidiani \"Egin\" e \"Egunkaria\". Ha anche curato alcune traduzioni in lingua euskera di opere letterarie, fra le quali quelle di Thomas Stearns Eliot. La sua prima opera fu la raccolta di poesie \"Izuen Gordelekuen Barrena\" (Nei rifugi della paura, 1981).\nNel 1980 fu condannato a 28 anni di carcere come sospetto membro dell'organizzazione indipendentista basca Euskadi Ta Askatasuna (E.T.A.). Cinque anni dopo riesce a evadere dalla prigione di Martutene, insieme a un altro prigioniero, Joseba Picabia, con una spettacolare fuga nascosto dentro un altoparlante al termine di un concerto del cantante Imanol Larzabal.\nQuesta fuga spettacolare ha ispirato la canzone \"Sarri, Sarri\" del gruppo basco Kortatu.\nDa allora non si hanno pi\u00f9 sue notizie a eccezione della sua attivit\u00e0 letteraria con la pubblicazione di romanzi, poesie e racconti.\nNel 2001 ha ricevuto il Premio Nazionale della Critica di narrativa in lingua euskera, assegnato dall'Associazione Spagnola dei Critici Letterari, per il suo primo romanzo \"Lagun izoztua\" (L'amico congelato)."}
{"id": "840032", "revid": "287204", "url": "https://it.wikipedia.org/wiki?curid=840032", "title": "Fibbia (araldica)", "text": "In araldica la fibbia compare frequentemente solo nell'araldica francese e in quella inglese, mentre \u00e8 molto pi\u00f9 rara in quella italiana. La forma pu\u00f2 essere sia rotonda che quadrata."}
{"id": "840034", "revid": "1870933", "url": "https://it.wikipedia.org/wiki?curid=840034", "title": "Viktor Onopko", "text": "Prima sovietico e dal 1992 russo, ricopriva il ruolo di difensore.\n\u00c8 stato il primatista di presenze con la Nazionale russa. Fu eletto calciatore russo dell'anno nel 1993.\nCarriera.\nClub.\nCominci\u00f2 la carriera nel 1988 e vest\u00ec le maglie di , , Real Oviedo, Rayo Vallecano, Alania Vladikavkaz e, dal 2004 al 2006, .\nNazionale.\nSebbene fosse selezionabile per la Nazionale ucraina, anche dopo l'indipendenza dell'Ucraina Onopko decise di continuare a giocare nella Nazionale russa, con cui collezion\u00f2 109 presenze (pi\u00f9 4 con la nazionale della CSI), la prima delle quali nel 1992. Disput\u00f2 i Mondiali 1994 e 2002 e gli Europei 1996. Inserito nella rosa dei pre-convocati per gli Europei 2004, fu poi costretto a saltare la manifestazione a causa di un infortunio."}
{"id": "840037", "revid": "100676", "url": "https://it.wikipedia.org/wiki?curid=840037", "title": "Areola", "text": ""}
{"id": "840040", "revid": "1448629", "url": "https://it.wikipedia.org/wiki?curid=840040", "title": "Volto Nascosto", "text": "Volto Nascosto \u00e8 una miniserie scritta da Gianfranco Manfredi per la Sergio Bonelli Editore il cui debutto \u00e8 avvenuto il 10 ottobre 2007.\nLa miniserie si compone di 14 volumetti intrecciati l'uno all'altro con l'intento di formare una sorta di grande \"graphic novel\" sul modello di Magico Vento, altra opera di Gianfranco Manfredi.\nTra i disegnatori lavorano alla serie anche Goran Parlov, creatore grafico dei personaggi e disegnatore del primo numero, Massimo Rotundo, autore anche delle copertine, Giuseppe Matteoni, Ersin Burak, artista turco alla prima esperienza bonelliana, Roberto Diso, Giovanni Freghieri, Alessandro Nespolino, Leomacs e Gigi Simeoni.\nTrama.\nLa storia \u00e8 ambientata verso la fine dell'Ottocento e si svolge tra Roma, l'Etiopia e l'Eritrea, colonia italiana d'Africa.\nIl protagonista prende proprio il nome di Volto Nascosto, leggendario guerriero e profeta islamico con il volto coperto da una maschera d'argento il quale, nella storia, guida la resistenza etiope contro gli invasori stranieri (si tratta di un personaggio ispirato ad autentiche leggende islamiche). La serie per\u00f2 \u00e8 corale, peculiarit\u00e0 piuttosto innovativa per la casa editrice milanese.\nIntorno a Volto Nascosto si muovono:\nAlbi.\nLe avventure di Volto Nascosto sono uscite mensilmente nel consueto formato delle pubblicazioni bonelliane (brossurati di 16x21 cm, con una foliazione di 96 pagine).\nDi seguito l'elenco degli albi che compongono la miniserie:\nSeguito.\nIn \"Shanghai Devil\", serie in edicola dall'ottobre 2011 creato sempre da Gianfranco Manfredi, Ugo Pastore indosser\u00e0 la maschera di Volto Nascosto durante la Ribellione dei Boxer."}
{"id": "840042", "revid": "363629", "url": "https://it.wikipedia.org/wiki?curid=840042", "title": "Il Giallo Mondadori dal 601 al 700", "text": ""}
{"id": "840044", "revid": "394", "url": "https://it.wikipedia.org/wiki?curid=840044", "title": "Errare umanum est", "text": ""}
{"id": "840046", "revid": "149485", "url": "https://it.wikipedia.org/wiki?curid=840046", "title": "Giuseppe Sinigaglia", "text": "Biografia.\nCarriera sportiva.\nSocio della Ginnastica Comense 1872, si cimenta in gare di ginnastica e lotta senza tralasciare la sua attivit\u00e0 preferita: il canottaggio.\nEspulso alla fine del 1903 per \"indisciplina\", si iscrive alla Canottieri Lario, con un gruppo di transfughi. Con questa societ\u00e0 sa imporsi con diversi equipaggi, e stringe una profonda amicizia con l'atleta di punta della squadra, Teodoro Mariani.\nNel 1906 \u00e8 campione italiano e europeo nel \"quattro con\", mentre nel 1907 vinse le regate internazionali di Parigi, Lucerna e Strasburgo e conquist\u00f2 la medaglia d'argento agli Europei di Strasburgo nel \"due con\", oltre al titolo di campione italiano sempre nel \"due con\". Nel 1911 vince il titolo italiano ed europeo di singolo e doppio, in coppia con l'amico Mariani, oltre alla medaglia d'argento in Coppa Europa sia nel singolo che nell'otto.\nOttiene il suo grande trionfo il 4 luglio 1914 a Henley-on-Thames, vincendo la prestigiosa \"Diamond's Sculls\", gara di singolo a eliminazione diretta che pu\u00f2 essere considerata l'equivalente di un odierno campionato del mondo, essendo tra l'altro il primo italiano a parteciparvi. Viene quindi premiato personalmente dalla Regina d'Inghilterra Mary di Teck.\nLa prima guerra mondiale.\nNel 1915, allo scoppio della prima guerra mondiale, Sinigaglia, prima che la sua classe venga richiamata, si arruola volontario nel Regio Esercito Italiano; per la sua statura e prestanza fisica, viene assegnato al 2\u00ba Reggimento dei Granatieri di Sardegna. Raggiunto il suo reparto in settembre dopo un periodo di istruzione, si guadagna il grado di sottotenente e partecipa alle offensive contro il Monte Sabotino e il Monte Podgora.\nNel 1916, dopo essere stato inviato col suo reparto nel vicentino nell'ambito delle operazioni di contrasto alla Strafexpedition, torna, in estate, sul fronte del Carso, venendo promosso al grado di tenente.\nQui giunto, in luglio, partecipa alle operazioni dirette alla conquista del Monte San Michele, nel quadro della conquista italiana di Gorizia.\nIl 9 agosto, il tenente Sinigaglia si lancia coi suoi uomini all'attacco della Cima 4 del Monte San Michele, che, a prezzo di pesanti sacrifici, viene finalmente conquistata. Mentre sta riorganizzando la posizione appena conquistata, Sinigaglia, com'\u00e8 suo uso, si espone dalla trincea, e viene colpito al ventre da una sventagliata di mitragliatrice. Trasportato a sera presso un ospedaletto da campo di Crauglio, frazione di San Vito al Torre, muore nel pomeriggio del 10 agosto 1916.\nPer la coraggiosa azione del giorno precedente, viene decorato con la Medaglia d'Argento al Valor Militare.\nRiconoscimenti.\nComo, la sua citt\u00e0 natale, gli ha dedicato:"}
{"id": "840048", "revid": "1714743", "url": "https://it.wikipedia.org/wiki?curid=840048", "title": "Venceslao II di Boemia", "text": "Biografia.\nAll'epoca della sua nascita, il potere della dinastia dei P\u0159emyslidi era all'apice del suo splendore. Tuttavia le cose cambiarono con l'elezione al trono del Sacro Romano Impero di Rodolfo I d'Asburgo, il quale rivendic\u00f2 dal padre di Venceslao, Ottocaro, le terre di Austria, Stiria, Carinzia, Carniola e Friuli. La disputa, dopo un lungo arbitrato, venne risolta solamente nel 1273, quando Ottocaro, politicamente e militarmente molto indebolito, accett\u00f2 di restituire in parte tutte le terre acquisite. Parte dell'accordo prevedeva un'alleanza matrimoniale tra l'erede di Ottocaro, Venceslao, ed una delle figlie di Rodolfo. Tuttavia quanto stabilito dall'arbitrato non venne mai rispettato e segu\u00ec un altro periodo di diatribe e conflitti che culminarono nella Battaglia di Marchfeld, dove Ottocaro II di Boemia trov\u00f2 la morte nel 1278. Sovrano reggente del regno divenne Ottone IV di Brandeburgo, cugino di Venceslao, il quale, per mantenere l'ordine nel paese decise di portarlo, allora di appena sette anni d'et\u00e0, con s\u00e9 nel Brandeburgo. Dopo diversi anni di tumulti, di carestie e di incertezze politiche, il piccolo Venceslao trascorse gli anni dal 1278 al 1283 alla corte del cugino. Tornato in Boemia a dodici anni trov\u00f2 il potere politico nelle mani dell'amante (e futuro marito) della madre, Zavis di Falkstein. Questa situazione dur\u00f2 molto poco, ben presto Venceslao lo arrest\u00f2 nel 1289 e lo fece giustiziare l'anno seguente.\nDopo l'esecuzione di Zavis, Venceslao intraprese la sottomissione della regione dell'Alta Slesia e della Bassa Slesia. Alla morte di suo suocero, Rodolfo I d'Asburgo, Venceslao non support\u00f2 l'elezione del fratello di Rofodolfo, Alberto I d'Asburgo, al trono di Imperatore ma quella di Adolfo di Nassau-Weilburg. Dopo la sua elezione, tuttavia, Adolfo non mantenne le promesse fatte a Venceslao in cambio del suo sostegno, per questo motivo Venceslao si adoper\u00f2 per farlo detronizzare e far eleggere al suo posto l'altro pretendente, Alberto I d'Asburgo.\nIn seguito soppresse i nobili dissidenti e prese controllo del paese, accettando il ducato di Cracovia e diventando monarca polacco.\nRifiutando la corona ungherese per se stesso, nel 1301 tent\u00f2 di chiederla per il figlio, Venceslao III. Nel 1304 Alberto I di Germania, di cui Venceslao aveva sposato la sorella, Guta (figlia di Rodolfo d'Asburgo), tent\u00f2 senza successo di competere con lui, rinunciando alla Polonia e all'Ungheria.\nMatrimoni e discendenza.\nVenceslao si spos\u00f2 due volte. Nel 1285 spos\u00f2 Giuditta d'Asburgo (1271\u20131297), figlia di Rodolfo I d'Asburgo e di Gertrude di Hohenberg. Giuditta mor\u00ec poco dopo aver dato alla luce il decimo figlio. Rimasto vedovo, Venceslao spos\u00f2 nel 1300 Elisabetta Richeza di Polonia (1286 - 1335), figlia di Przemys\u0142 II, re di Polonia dal 1295.\nVenceslao ebbe inoltre numerosi figli illegittimi tra i quali Jan Volek (\u20201351), vescovo di Olomouc\nVenceslao II in letteratura.\nDante Alighieri, nella \"Divina Commedia\", lo cita nella cantica del \"Purgatorio\", facendo dire a Sordello da Goito:"}
{"id": "840057", "revid": "123692521", "url": "https://it.wikipedia.org/wiki?curid=840057", "title": "Action RPG", "text": "Un action RPG (sigla di \"action role-playing game\", ovvero \"gioco di ruolo d'azione\"), o GdR d'azione, \u00e8 un videogioco di ruolo che richiede azioni veloci o riflessi pronti da parte del giocatore.\nIl termine \u00e8 generalmente usato per distinguere tali giochi dal tradizionale videogioco di ruolo a turni, simile al gioco di ruolo fatto con carta e matita. In un gioco di ruolo a turni quando il giocatore incontra un nemico o un ostacolo, pu\u00f2 scegliere da un menu di opzioni. Dopo aver selezionato l'azione desiderata, l'azione scelta prende luogo, e il giocatore pu\u00f2 effettuare un'azione successiva. In un action RPG, il nemico attacca senza sosta, e il giocatore deve rispondere con una serie di azioni veloci.\nStoria.\nUno dei primi videogiochi che un\u00ec l'azione in tempo reale con gli elementi degli RPG fu il classico \"Dungeons of Daggorath\" per il computer TRS-80. Distribuito nel 1982, \"Daggorath\" combinava un tipico videogame in stile dungeon con un gameplay in tempo reale che richiedeva di premere rapidamente i tasti della tastiera.\nMentre gli sviluppatori occidentali continuarono ad esplorare le possibilit\u00e0 degli RPG in tempo reale, gli sviluppatori giapponesi, interessatisi recentemente al genere RPG, modificarono leggermente la \"formula\" per creare una nuova \"marca\" di action RPG. La societ\u00e0 maggiormente all'avanguardia in questo campo fu la Nihon Falcom della Sierra Entertainment.\n\"Dragon Slayer\" della Falcom, distribuito nel 1984, fu un semplice gioco in tempo reale di ricerca del tesoro. Comunque, il suo sequel, \"Xanadu\", venne pubblicato nel 1985, fu un RPG completamente sviluppato, con molti personaggi e lunghe quest. Quello che rese \"Xanadu\" differente dagli altri RPG fu il suo sistema di combattimento basato sull'azione. Il gioco divenne immensamente popolare in Giappone, segnando dei record nella vendita dei giochi per PC.\nI successivi due anni, 1986 e 1987, videro la pubblicazione di alcuni videogiochi che avrebbero definito il concetto di action RPG in Giappone. Un'importante influenza per il genere, fu il videogioco di azione-avventura del 1986 \"The Legend of Zelda\", il quale presentava molti elementi in comune con i classici RPG, e serv\u00ec da pietra di paragone per i futuri action RPG. In contrasto con i precedenti giochi del genere come \"Dragon Slayer\" o \"Hydlide\", i quali richiedevano al giocatore di saltare sopra ai nemici in ordine per attaccarli, \"The Legend of Zelda\" prevedeva l'utilizzo di un pulsante del joypad per contrastare gli avversari, al quale era legato il movimento della spada. Inoltre, \"The Legend of Zelda\" presentava uno dei primi esempi di videogioco con struttura open world, offrendo quindi un'esperienza di gioco non lineare, e introdusse la possibilit\u00e0 di salvare i progressi di gioco per la prima volta su console. Questi elementi sarebbero stati utilizzati nella maggior parte degli action RPG venuti dopo, divenendo quindi canonici per il genere. Questo gioco fu il responsabile della nascita di molti RPG d'azione messi in commercio dalla fine degli anni '80 in poi, in Giappone cos\u00ec come in America, dove \u00e8 spesso citato come influenza per molti videogiochi di ruolo con meccaniche action. Quando fu messo in commercio in Nord America, \"Zelda\" venne considerato il progenitore di una nuova forma di RPG con elementi di azione e avventura, e nel 1990, Roe R. Adams (tra i responsabili della serie \"Wizardry\") defin\u00ec \"Zelda\" il primo vero iniziatore del CRPG (Combat RPG). Da quell'episodio nacque una serie che avrebbe continuato ad essere tra le pi\u00f9 influenti del genere per i successivi tre decenni\nNello stesso periodo, fu messo in commercio il seguito del gioco \"The Tower of Druaga\", intitolato \"The Return of Ishtar\", considerato uno dei primi action RPG a prevedere la cooperazione tra due giocatori, un controllo dual-stick nel gioco in singolo, un personaggio femminile come protagonista, la prima coppia di eroi in gioco, e il primo sistema di salvataggio tramite password per un videogioco arcade. Altri titoli importanti del 1986, furono \"Rygar\" e \"Deadly Tower\", tra i primi giochi giapponesi di questo genere a essere messi in commercio in Nord America, i quali utilizzavano una meccanica basata sui power-up permanenti per potenziare i personaggi, avvicinandosi quindi al sistema di punti esperienza tipico degli RPG classici.\nIl 1987 vide l'uscita del secondo capitolo della serie \"The Legend of Zelda\", dal titolo ', il quale implementava meccaniche da RPG classico (con tanto di sistema di punti esperienza), da gioco d'azione, e da platform a scorrimento orizzontale. Nello stesso anno usc\u00ec ', il quale univa le meccaniche action e platform del primo titolo della serie a un sistema di punti esperienza tipico dei giochi di ruolo. Questo gioco fu innovativo per l'introduzione di un mondo persistente con tanto di ciclo giorno-notte, e per l'implementazione di tre finali multipli.\nVideogiochi.\nEsempi di action RPG sono \"Horizon Zero Dawn,\" la serie di \"Diablo\", \"Fable, Fallout 3, e Fallout 4\", la serie di \"The Elder Scrolls\", la serie di \"Monster Hunter\", la serie di \"Borderlands\", la serie di \"Dark Souls\" e \"Path of Exile\". La serie di \"Assassin's Creed\", nata soprattutto come stealth/avventura dinamica, \u00e8 passata agli action RPG con i tre capitoli pi\u00f9 recenti: ', ' e \"\". Alcuni titoli come \" e The Binding of Isaac\" appartengono al sottogenere roguelike."}
{"id": "840060", "revid": "1538224", "url": "https://it.wikipedia.org/wiki?curid=840060", "title": "Portobello (album)", "text": "Portobello \u00e8 il primo album in studio del gruppo musicale italiano Loy e Altomare, pubblicato nel 1973 dalla CBS.\nIl disco.\nLa coppia, composta da Francesco \"Checco\" Loy (voce, chitarra acustica ed elettrica) e Massimo Altomare (voce e chitarra acustica) si form\u00f2 negli anni settanta, dopo essersi conosciuti durante un soggiorno londinese.\nLa canzone \"Checco e Massimo\" racconta il loro incontro. I due sono anche gli autori di tutti i brani. Tra i musicisti che collaborano al disco, da segnalare Ruggero Stefani, batterista degli Alunni del sole.\nDall'album venne tratto un 45 giri contenente \"Insieme a me tutto il giorno\" come lato A ed \"Il matto\" come lato B.\nAltri collaboratori.\nLa registrazione \u00e8 stata effettuata negli studi \"Titania\" a Roma nel marzo 1973.\nL'album \u00e8 stato dedicato a Paola Baldi ed Anna Donati."}
{"id": "840061", "revid": "78273", "url": "https://it.wikipedia.org/wiki?curid=840061", "title": "Mercedes W107", "text": ""}
{"id": "840063", "revid": "785863", "url": "https://it.wikipedia.org/wiki?curid=840063", "title": "Passione d'amore", "text": "Passione d'amore \u00e8 un film del 1981 diretto da Ettore Scola, tratto da \"Fosca\", il pi\u00f9 famoso romanzo dello scrittore Igino Ugo Tarchetti.\nFu presentato in concorso al 34\u00ba Festival di Cannes.\nTrama.\nA cinque anni di distanza il capitano di cavalleria Giorgio Bacchetti, militare di carriera, distintosi nella spedizione in Crimea, racconta le memorie di un periodo doloroso della sua vita, caratterizzato dall'amore per due donne dai caratteri antitetici: Clara e Fosca.\nI ricordi iniziano quando il giovane militare nell'inverno del 1862, cessata la guerra e la spedizione contro il generale Garibaldi, sconfitto sull'Aspromonte, intrattiene una tenera e passionale relazione amorosa con Clara, una giovane donna ricca di bellezza e virt\u00f9, la quale \u00e8 per\u00f2 sposata ed ha un figlio. L'idillio dura solo due mesi, quando Giorgio, viene destinato ad un nuovo incarico, al 4\u00ba distaccamento di una zona di frontiera.\nDi stanza in un piccolo villaggio, Giorgio \u00e8 spesso ospite nella casa del colonnello, comandante della guarnigione. \u00c8 proprio in questa casa che il giovane fa conoscenza con la cugina di questo, Fosca, descritta dal maggiore medico che ha in cura la giovane come: \nFosca \u00e8 una donna di rara bruttezza, affetta da gravi malattie nervose, ma allo stesso tempo dotata di un'acuta sensibilit\u00e0 e di una raffinata cultura: Giorgio presto ne inizia a subire l'oscuro fascino, tanto da non riuscire ad evitarla e da essere costretto, incoraggiato dal medico, preoccupato per la salute della giovane, ad instaurare con questa, suo malgrado, un morboso legame sentimentale.\nDa questa relazione Fosca sembra trarre nuovo vigore e quasi guarire dalla sua malattia, a scapito per\u00f2 di Giorgio, che si sente deperire e avvicinare alla morte, venendo colpito da una febbre alta e persistente. Il maggiore medico, intuito l'errore fatto nel far avvicinare Giorgio a Fosca, fa ottenere al giovane una licenza di 40 giorni, ma poi, visto che Giorgio non intende abbandonare Fosca per un periodo cos\u00ec lungo, decide di intercedere presso il comando generale per far ottenere al giovane un trasferimento con il proposito di allontanarlo da questo legame, divenuto per lui ossessivo.\nIl dispaccio contenente l'ordine di trasferimento di Giorgio viene recapitato in casa al colonnello durante il festeggiamento del Natale, in cui sono presenti tutti gli ufficiali del distaccamento con le loro consorti. Fosca, appresa la notizia, viene colta da una crisi isterica, urlando la sua disperazione tra lo sbigottimento degli invitati e lo stupore del colonnello, finora ignaro della morbosa passione della cugina per il giovane.\nNegli ultimi giorni di soggiorno del giovane capitano succede l'irreparabile: il colonnello, venuto a conoscenza di una lettera scritta da Giorgio a Fosca, in cui questo le dichiarava il suo amore, fraintese le buone intenzioni e la piet\u00e0 di Giorgio verso la cugina, sentendosi offeso e ingannato, lo sfida a duello all'alba del mattino seguente. La sera stessa Giorgio, ormai ossessionato dalla morbosa relazione, si reca nella stanza di Fosca dichiarandole la sua passione. La giovane, pur sapendo che questa sar\u00e0 per lei un'emozione fatale, consuma felice l'amore con l'amato.\nLa mattina seguente nel duello il giovane ferisce gravemente il colonnello con un colpo di pistola, ma subito dopo viene preso da un attacco isterico, ormai vittima della stessa malattia di Fosca, la quale morir\u00e0 pochi giorni dopo definitivamente logorata in seguito alla nottata trascorsa con l'amato.\nGiorgio, ormai sfinito e debilitato dalla malattia, conclude il suo racconto in un'osteria di fronte ad un nano dalla folta barba affetto da gravi deformit\u00e0 fisiche, scettico e sarcastico, il quale, dopo aver ascoltato la storia si allontana sghignazzando e deridendo ad alta voce l'assurda vicenda di Giorgio e Fosca, perch\u00e9 nessuno pu\u00f2 amare una donna brutta.\nProduzione.\nLa caserma del capitano Giorgio Bacchetti \u00e8 in piazza San Giovanni a Torino; si tratta di Palazzo Chiablese, una volta sede del Museo del Cinema. Il distretto di frontiera dove viene distaccato il capitano Bacchetti si trova in realt\u00e0 nel Borgo Castello presso il Parco Regionale della Mandria di Venaria Reale.\nColonna sonora.\nLa colonna sonora, composta da Armando Trovajoli, \u00e8 stata pubblicata in formato EP 12\" dall'etichetta discografica Generalmusic nel 1981, in Italia, con numero di catalogo GME 5011, e in Francia, con numero di catalogo 802010. Il 17 aprile 2014 \u00e8 stata inoltre distribuita in download digitale da EMI, in versione rimasterizzata.\nDifferenze tra il film ed il romanzo.\n- La scena viene spostata dalla Lombardia (Milano) al Piemonte, in una localit\u00e0 non precisata (i personaggi si esprimono nell\u2019inconfondibile accento piemontese)\n- A Giorgio viene attribuito il cognome Bacchetti, non presente nel romanzo, dove egli \u00e8 un ufficiale dell'esercito (non viene specificato il grado), mentre nel film \u00e8 un capitano di cavalleria\n- Nel romanzo. Giorgio, convalescente per una grave malattia cardiaca, si reca a Milano presso un amico e qui fa la conoscenza di Clara (nel film vengono tralasciati tali avvenimenti)\n- Nel film il colonnello racconta a Giorgio del matrimonio di Fosca durato solo un giorno, allorch\u00e9 il marito, rivelatosi un cacciatore di dote, era scomparso con gli averi della donna. Nel romanzo invece il matrimonio dura per circa un anno e la donna subisce un aborto spontaneo causato dalle sue precarie condizioni di salute, dopo essere stata abbandonata dal marito\n- La toccante e drammatica scena tra Fosca e Giorgio nella stazione ferroviaria, si svolge invece nel romanzo in una locanda poco distante dalla fermata del treno (dove non vi era alcuna stazione)\n- Nel romanzo il colonnello si batte nel duello con Giorgio prima alla sciabola e poi alla pistola (nel film vi \u00e8 solo il duello con la pistola)\n- Dopo il duello, Giorgio, provato nell\u2019anima e nel corpo, si dismette dall\u2019esercito e riceve dopo quattro mesi la notizia della morte di Fosca, comunicatagli dal dottore con un plico contenente i capelli della donna. Il dottore consiglia a Giorgio di viaggiare e distrarsi, in modo da poter guarire completamente. Nel finale del film invece, dopo cinque anni, all'angolo di una taverna malfamata \u00e8 lo stesso Giorgio, ormai debilitato e distrutto dalla malattia, a raccontare l'epilogo della vicenda ad uno storpio scettico e sarcastico, che si allontana deridendolo\nDistribuzione.\nIl film \u00e8 stato distribuito dalla \"Rizzoli Film\" (da non confondere con la Cinema Rizzoli) sempre facente capo a Angelo Rizzoli.\nAccoglienza.\nSottovalutato e poco conosciuto in Italia, il film di Scola ha avuto molto successo all'estero soprattutto in Francia e America ove il famoso docente Lawrence Venuti tradusse in inglese varie opere di Tarchetti e Fosca con il titolo: \"Passion\" .\n\"Passion\" ed il film di Scola furono a sua volta fonti di ispirazione per il compositore Stephen Sondheim e lo sceneggiatore James Lapine, autori di musical famosi, come West Side Story, per il musical \"Passion\", che fu rappresentato in anteprima a Broadway nel 1994, con grande successo, vincitore in quell'anno del Tony Award al miglior musical .\nCuriosit\u00e0.\nValeria D'Obici \u00e8 stata doppiata da Emanuela Rossi perch\u00e9 il regista voleva la cadenza torinese, che a D'Obici (ligure) veniva solo in modo caricaturale "}
{"id": "840068", "revid": "38120", "url": "https://it.wikipedia.org/wiki?curid=840068", "title": "NEMO", "text": ""}
{"id": "840069", "revid": "149485", "url": "https://it.wikipedia.org/wiki?curid=840069", "title": "Campionati mondiali di canoa/kayak 1938", "text": "I primi Campionati mondiali di canoa/kayak si sono svolti a Vaxholm (Svezia) nel 1938."}
{"id": "840073", "revid": "56620", "url": "https://it.wikipedia.org/wiki?curid=840073", "title": "Tasso annuo effettivo globale", "text": ""}
{"id": "840079", "revid": "1071652", "url": "https://it.wikipedia.org/wiki?curid=840079", "title": "Luhans'k", "text": "Luhans'k () o Lugansk () \u00e8 una citt\u00e0 dell'Ucraina sud-orientale, \"de iure\" capoluogo dell'omonima oblast', ma capitale \"de facto\" dell'autoproclamata Repubblica Popolare di Lugansk.\nLa citt\u00e0 \u00e8 stata fondata nel XVIII secolo e nel corso del XX secolo ha assunto il nome di Voro\u0161ilovgrad, in onore del generale e politico sovietico Kliment Voro\u0161ilov. Dalla sua fondazione la citt\u00e0 ha avuto un importante ruolo nell'industria del paese.\nGeografia fisica.\nTerritorio.\nLa citt\u00e0 \u00e8 posta a poca distanza dalla confluenza della Luganka con l'Ol'chovaja, nel bacino del Donec, e rappresenta l'insediamento di rilevanza regionale pi\u00f9 orientale dell'Ucraina.\nOrigine del nome.\nIl toponimo Luhans'k deriva dall'antico nome del fiume Luganka, un affluente del Severskij Donec, ossia Luhan'.\nIl 5 novembre 1935 la citt\u00e0 fu ribattezzata Voro\u0161ilovgrad in onore del primo Maresciallo dell'Unione Sovietica Kliment Efremovi\u010d Voro\u0161ilov, originario della vicina citt\u00e0 di Lysy\u010dans'k. Il nome fu abbandonato nel 1958, durante il ripudio del culto della personalit\u00e0 di Stalin, per esser poi ripreso il 5 gennaio 1970 alla morte di Voro\u0161ilov e venire definitivamente abbandonato nel 1990 con decreto della Verchovna Rada.\nStoria.\nLa fondazione della citt\u00e0 risale al 1795 quando l'imprenditore britannico Charles Gascoigne fond\u00f2 un'industria siderurgica per rifornire la flotta del Mar Nero e l'esercito dell'Impero russo. A causa delle difficolt\u00e0 di comunicazione con i porti, l'industria chiuse al termine della guerra di Crimea, venendo sostituita da altre fabbriche per la produzione di macchine agricole. Luhans'k ottenne lo status di citt\u00e0 nel 1882, mentre nel 1896 vi fu fondata la Luhans'kteplovoz, importante azienda produttrice di locomotive. Durante la seconda guerra mondiale fu occupata dai nazisti il 14 luglio 1942 e liberata dall'Armata Rossa il 14 febbraio 1943.\nIn seguito allo scoppio della guerra del Donbass, miliziani filo-russi hanno preso il controllo dei principali edifici governativi della citt\u00e0 ed hanno proclamato la nascita della Repubblica Popolare di Lugansk (RPL). L'11 maggio 2014 si \u00e8 tenuto un referendum, non riconosciuto da alcun paese, per riconoscere l'indipendenza dell'autoproclamata repubblica di Lugansk che ha visto i voti favorevoli raggiungere l'86% delle preferenze. Il 25 giugno successivo la citt\u00e0 \u00e8 stata proclamata capitale dell'autoproclamato stato.\nNell'agosto 2014 l'esercito ucraino ha circondato Luhans'k penetrando in citt\u00e0 e conquistando alcune posizioni. Nel corso degli scontri alcuni bombardamenti di artiglieria hanno causato vittime civili. In seguito all'offensiva di Ilovajs'k furono riconquistati alcuni sobborghi della citt\u00e0 da parte dei filo-russi. Il 1\u00b0 settembre le forze ucraine si ritirarono dalle rovine dell'aeroporto di Luhans'k. Nell'ottobre l'amministrazione dell'oblast' di Luhans'k si \u00e8 trasferita nella vicina cittadina di Sjevjerodonec'k, posta sotto il controllo dell'esercito ucraino.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada M4 che unisce l'Ucraina centrale con la frontiera russa.\nAeroporti.\nL'aeroporto di Luhans'k \u00e8 situato a 20 km a sud del centro cittadino. Dal giugno 2014 \u00e8 stato chiuso al traffico per il conflitto del Donbass ed in seguito \u00e8 stato in gran parte distrutto dai bombardamenti.\nSport.\nLa squadra di calcio cittadina \u00e8 il Zorja Luhans'k FC che attualmente gioca nella massima serie del campionato ucraino.\nLe piramidi di Luhans'k.\nIl 7 settembre 2006 alcuni archeologi affermarono di aver rinvenuto vicino a Luhans'k una struttura piramidale che sarebbe pi\u00f9 antica di quella egiziana di almeno 300 anni. Le pietre a fondamento della struttura, paiono assomigliare alle ziggurat Maya ed Azteche del Sud America."}
{"id": "840080", "revid": "134108", "url": "https://it.wikipedia.org/wiki?curid=840080", "title": "Le Coup du berger", "text": ""}
{"id": "840085", "revid": "33689", "url": "https://it.wikipedia.org/wiki?curid=840085", "title": "Provincia del Dundgov'", "text": "La provincia del Dundgov\u2019 (in mongolo: \u0414\u0443\u043d\u0434\u0433\u043e\u0432\u044c \u0430\u0439\u043c\u0430\u0433, ovverosia \"medio Gobi\") \u00e8 una suddivisione della Mongolia centrale situata su un arido altopiano che arriva ai 1.900 m.\nSi tratta di una tra le province meno ricche e meno popolate dello stato e l'unica fonte economica \u00e8 la pastorizia. Il capoluogo \u00e8 Mandalgov\u2019, mercato agricolo e del bestiame, 3.500 abitanti, situato a 250 km a sud della capitale nazionale Ulan Bator.\nSuddivisione amministrativa.\nLa provincia di Dornogov' \u00e8 suddivisa nei seguenti distretti (\"sum\"):\n(*) Popolazione del centro amministrativo del \"sum\".\n(**) Il centro amministrativo \u00e8 il capoluogo regionale Mandalgov\u2019."}
{"id": "840088", "revid": "729019", "url": "https://it.wikipedia.org/wiki?curid=840088", "title": "Legio XXII Deiotariana", "text": "La Legio XXII \"Deiotariana\" (\"di Deiotaro\") fu una legione romana costituita nel 48 a.C. e probabilmente distrutta nel 132-135. Deriv\u00f2 il suo \"cognomen\" da Deiotaro, un re celta, ed ebbe un simbolo non noto, ma forse di origine g\u00e0lata.\nStoria.\nLa legione fu costituita da Deiotaro, re della trib\u00f9 celta dei \"Tolistobogii\", che vissero in Galazia (moderna Turchia). Deiotaro fu alleato di Gneo Pompeo, che lo rese re di tutti i Celti di Asia minore, la Galazia, appunto. Deiotaro assold\u00f2 un esercito e lo addestr\u00f2 con aiuto romano: nel 42 a.C. era costituita da 12000 fanti e 2000 cavalieri e organizzata in trenta coorti, equivalenti a circa tre legioni romane. Questo esercito sostenne le forze romane contro il re Mitridate VI del Ponto e contribu\u00ec alla vittoria romana nella terza guerra mitridatica.\nDopo una pesante sconfitta contro il re Farnace II del Ponto vicino Nicopoli, i soldati di Deiotaro formarono un'unica legione, che marci\u00f2 a fianco di quelle di Gaio Giulio Cesare durante la sua vittoriosa campagna contro il Ponto, combattendo nella battaglia di Zela (47 a.C.).\nQuando il regno g\u00e0lato fu annesso all'Impero romano, la legione \"Deiotariana\" fu inclusa tra quelle romane, in quanto aveva ricevuto una preparazione adeguata; essendo poi presenti gi\u00e0 ventuno legioni, la \"Deiotariana\" divenne la XXII. Augusto ivi\u00f2 la \"Deiotariana\" a Nicopoli in Egitto, vicino ad Alessandria, dove condivise il campo con la III \"Cyrenaica\": le due legioni ebbero il compito di difendere l'Egitto dalle minacce esterne, ma anche da quelle interne, dovute alla natura multi-etnica di Alessandria.\nNel 26 a.C. il prefetto d'Egitto Elio Gallo condusse una campagna contro i regni di Nubia e un'altra contro l\"'Arabia Felix\" (Yemen), ma dovette arrestarsi e tornare indietro (25 a.C.) a causa delle grosse perdite nelle truppe (romane, ebraiche e nabatee) dovute alla fame e alle malattie. Tali perdite si fecero sentire in occasione dell'attacco dei Nubiani del 23 a.C., che si diressero su Elefantina. Il nuovo prefetto, C. Petronio Ponzio, dopo aver bloccato i Nubiani con l'aiuto dei rinforzi, marci\u00f2 lungo il Nilo fino alla capitale Napata, che saccheggi\u00f2 nel 22 a.C. \u00c8 probabile che la XXII, legione di stanza in Egitto, venisse impiegata in queste azioni.\nDurante il regno di Nerone, i Romani combatterono una campagna (55-63 contro i Parti), i quali avevano invaso il regno di Armenia, alleato romano. Dopo aver conquistato l'Armenia (60) per poi riperderla (63), il legato di Siria Gneo Domizio Corbulone ricevette la Legio XV \"Apollinaris\" dalla Pannonia per rinforzare il suo contingente, composto dalle legioni III \"Gallica\", V \"Macedonica\", X \"Fretensis\" e XXII. Corbulone penetr\u00f2 nel 63 nel dominio di Vologase I, forzando il sovrano parto a restituire il regno d'Armenia a Tiridate II.\nNel 66 alcuni giudei zeloti uccisero la guarnigione romana a Gerusalemme, dando inizio alla prima guerra giudaica. Dopo che il legato di Siria fu ignominosamente sconfitto, nel 67 Tito Flavio Vespasiano penetr\u00f2 in Giudea con le legioni V \"Macedonica\", X \"Fretensis\", XV \"Apollinaris\", una \"vexillatio\" di 1000 legionari della XXII, e 15.000 soldati degli alleati orientali e mise sotto assedio Gerusalemme. Durante l'anno dei quattro imperatori Vespasiano si candid\u00f2 alla porpora, rimanendo alla fine l'unico contendente; la XXII scelse di appoggiare l'ascesa al trono del proprio comandante.\nAll'epoca di Traiano la XXII \u00e8 ufficialmente nota come \"Deiotariana\", il suo nome ufficioso sin dall'epoca di Claudio.\nL'ultima citazione della XXII \u00e8 del 119, mentre nel 145 non esisteva gi\u00e0 pi\u00f9. Probabilmente fu distrutta durante la terza guerra giudaica (132\u2013136)."}
{"id": "840089", "revid": "767487", "url": "https://it.wikipedia.org/wiki?curid=840089", "title": "Steeleye Span", "text": "Gli Steeleye Span sono un gruppo folk rock inglese, tra i principali esponenti del genere.\nIl nome del gruppo \u00e8 tratto da una ballata del Lincolnshire \"Harkstow Grange\", che narra di un litigio tra John \"Steeleye\" Span and John Bowlin. Il nome viene proposto da Tim Hart alla formazione della band, e vince la votazione contro 'Middlemarch Wait' e 'Iyubidin's Wait'.\nBiografia.\nGli inizi.\nSi formarono a St Albans, in Inghilterra, nel 1970 su iniziativa del bassista Ashley Hutchings, che dopo aver abbandonato i Fairport Convention, a seguito di un incidente automobilistico ed il successivo album \"Liege &amp; Lief\", decise di fondare un proprio gruppo di folk revival.\nOltre ai diversi intenti musicali secondo il chitarrista Simon Nicol le motivazioni sono altre: \"Per quanto la ragione di facciata riguardasse le differenze musicali e il differente interesse per il materiale tradizionale, io penso che l'incidente sia il vero motivo per cui Ashley decise che non poteva continuare con noi\".\nLa prima formazione era composta da Hutchings, dal trio irlandese Sweeney's Men (Johnny Moynihan, Andy Irvine e Terry Woods) e dalla moglie di Woods, Gay. Subito dopo Hutchings incontr\u00f2 il duo folk Tim Hart e Maddy Prior, che suonava nei folk club di Londra e che and\u00f2 a sostituire Moynihan e Irvine (che fonder\u00e0 poi i Planxty). \nIl gruppo, con 2 voci femminili (Maddy Prior e Gay Woods), fu un'eccezione per l'epoca, e si esib\u00ec al vivo fino alla pubblicazione del primo album \"Hark! The Village Wait\" nel 1970.\nDurante i tre mesi di convivenza nella stessa casa per le registrazioni si crearono tensioni tra Hart e Prior e i coniugi Woods, che lasceranno la band poco dopo e sostituiti dal chitarrista Martin Carthy e dal violinista Peter Knight.\nCon la nuova formazione incise due album \"Please to See the King\" nel 1971 e \"Ten Man Mop\" o \"Mr. Reservoir Butler Rides Again\" 1972.\nLa svolta.\nDopo il terzo album il gruppo scaricarono il manager Jo Lustig che voleva spingere il gruppo ad un sound pi\u00f9 commerciale. Lasciarono anche Carthy e Hutchings, alla ricerca di progetti pi\u00f9 filologicamente folk, il primo per una carriera solista, Hutchings and\u00f2 a formare la Albion Band, e furono sostituiti dal chitarrista elettrico Bob Johnson e dal bassista Rick Kemp che portarono alla band un sound pi\u00f9 rock.\nNel frattempo gli Steeleye Span avevano firmato con la Chrysalis Records un contratto che durer\u00e0 per ben dieci album.\nNel 1972 pubblicarono il quarto album, \"Below the Salt\", in cui i brani tradizionali, alcuni anche di qualche secolo prima, vengono riletti con arrangiamenti rock.\nNel 1973 usc\u00ec il disco \"Parcel of Rogues\" e successivamente entr\u00f2 in pianta stabile il primo batterista del gruppo Nigel Pegrum, ex membro del Patrick Samson Set. Nel mese di dicembre il singolo \"Gaudete\" estratto dall'album \"Below the Salt\" entr\u00f2 al 14\u00ba posto della classifica dei singoli e port\u00f2 per la prima volta gli Steeleye Span a suonare a \"Top of the Pops\".\nNel 1974 pubblicarono il sesto album, dal titolo esemplificativo \"Now We Are Six\" (Adesso siamo sei), prodotto da Ian Anderson dei Jethro Tull, disco che include il brano \"Thomas the Rhymer\", gi\u00e0 pi\u00f9 volte suonato dal vivo. Ospite nella cover di \"To Know Him Is to Love Him\" appare David Bowie al sassofono.\n\"Commoners Crown\" \u00e8 del 1975 e contiene, tra gli altri, la ballata epica \"Long Lankin\", il lungo strumentale \"Bach Goes to Limerick\" e \"New York Girls\", in cui Peter Sellers suona l'ukulele.\nNell'ottobre del 1975 gli Steeleye Span pubblicarono \"All Around My Hat\", il loro album di maggior successo commerciale, che raggiunse il 7\u00ba posto delle classifiche inglesi, mentre l\"'omonimo singolo\" il quinto. Nonostante il successo, o forse proprio per questo, il gruppo venne aspramente criticato dai puristi del folk per il sound, che ormai comprende robuste iniezioni di rock, anche con venature hard.\nLa fine degli anni settanta e gli anni ottanta.\nPeter Knight e Bob Johnson lasciarono il gruppo per suonare nei \"The King of Elfland's Daughter\".\nNel 1977 per l'album \"Storm Force Ten\" torn\u00f2 alla chitarra Martin Carthy che port\u00f2 con s\u00e9 il fisarmonicista John Kirkpatrick. La fisarmonica sostitu\u00ec il fiddle di Knight, ci\u00f2 comporta un notevole cambiamento al suono. L'anno successivo questa formazione registr\u00f2 il primo \"live\" del gruppo \"Live at Last\", ma Carthy e Kirkpatrick non erano interessati a seguire il gruppo a lungo e dopo pochi mesi abbandonarono.\nMa il gruppo per contratto doveva incidere un altro album, e nel 1980 tornarono quindi Knight e Johnson per \"Sails of Silver\", album in cui il gruppo abbandona i brani tradizionali per incidere brani autografi, con temi storici e pseudo folk. Il disco non \u00e8 un grande successo, questo port\u00f2 Hart a ritirarsi a vita privata, gli altri membri si dedicarono a progetti musicali paralleli.\nJohnson apr\u00ec un ristorante e si laure\u00f2 in psicologia, Pegrum apr\u00ec uno studio di registrazione, la coppia Prior e Kemp incise in dieci anni 4 album (di cui 1 dal vivo) e mise su famiglia.\nNel 1986 pubblicarono il primo disco senza Hart, \"Back in Line\". L'esecuzione di \"Blackleg Miner\", tradizionale del XX secolo, ma tornato in vita durante gli scioperi del 1984-1985, fu accompagnata da lunghe polemiche.\nNel 1989 anche Kemp, che si dovette operare a una spalla, abbandon\u00f2 il gruppo e fu sostituito da Tim Harries, bassista autodidatta, nonch\u00e9 pianista e contrabbassista classico.\nCon Harries, gli Steeleye Span incisero \"Tempted and Tried\", poi anche Pegrum lasci\u00f2 il gruppo per trasferirsi in Australia.\nEntr\u00f2 nella band l'eccentrico batterista Liam Genockey, che suonava con Knight nel gruppo jazz Moire Music. Rispetto al suono rock di Pegrum, Genockey \u00e8 pi\u00f9 vario prendendo elementi dal modo di suonare le percussioni irlandese, africano e jazz. I nuovi membri portarono nuova linfa al gruppo, dando nuove motivazioni anche ai membri storici.\nL'abbandono di Maddy Prior.\nNel 1995 tutti i membri passati e presenti del gruppo si ritrovarono a suonare insieme per il concerto del 25\u00ba anniversario della band, unico assente Terry Woods.\nMaddy Prior inizi\u00f2 ad avere problemi alla voce e Gay Woods torn\u00f2 nella band. Dopo sette anni, nel 1996 venne inciso un nuovo album, \"Time\".\nNel 1997 Maddy Prior abbandon\u00f2 definitivamente il gruppo, ma gli Steeleye Span continuano con una vena produttiva che non avevano da anni pubblicando \"Horkstow Grange\" (1998) e \"Bedlam Born\" (2000). \nMa senza Maddy, la popolarit\u00e0 degli Steeleye Span tende a svanire, \"Horkstow Grange\" \u00e8 troppo folk, mentre \"Bedlam Born\" \u00e8 troppo rock. Ci sono anche dei disaccordi nella band tra Woods e Johnson riguardo ai brani da eseguire dal vivo, la prima favorisce i brani pi\u00f9 vecchi, il secondo quelli del nuovo repertorio.\nNel 1998 Genockey \u00e8 sostituito da Dave Mattacks. Il risultato dei dissapori sono l'abbandono sia di Woods che di Johnson, per un periodo il gruppo consiste solo di Peter Knight e Tim Harries intorno ai quali si alternano numerosi turnisti, poi torna anche Kemp.\nIl ritorno.\nNel 2002, dopo alcuni anni di incertezza, gli Steeleye Span si riformano.\nKnight indice sul web un sondaggio tra i fan per sapere quali canzoni vorrebbero che il gruppo reincidesse, con i risultati alla mano convince Genockey e Prior a tornare, arruola Johnson e insieme a Kemp e Knight pubblicano \"Present - The Very Best of Steeleye Span\", un doppio CD con nuove incisioni dei vecchi brani.\nMa le condizioni di Johnson gli impediscono di suonare dal vivo e viene quindi sostituito da Ken Nicol, della Albion Band.\nNel 2004 gli Steeleye incidono \"They Called Her Babylon\", e dopo un lungo tour in Europa e Australia il disco natalizio \"Winter\".\nNel 2006 suonano al Festival di Cropredy. Viene pubblicato un album e un DVD del tour del 2004.\nIn novembre pubblicano l'ultimo album \"Bloody Men\".\nSeguono altri cambiamenti, l'attuale formazione comprende Maddy Prior (voce), Benji Kirkpatrick, Andrew \"Spud\" Sinclair e Julian Littman (chitarra), Roger Carey (basso, voce), Jessie May Smart (violino, piano, voce), e Liam Genockey (batteria e percussioni)."}
{"id": "840091", "revid": "73936", "url": "https://it.wikipedia.org/wiki?curid=840091", "title": "Densit\u00e0 portatori di carica", "text": ""}
{"id": "840092", "revid": "767487", "url": "https://it.wikipedia.org/wiki?curid=840092", "title": "Goran Parlov", "text": "Carriera.\nIl suo debutto in Italia avviene sulle pagine di \"Ken Parker Magazine\", disegnando un episodio della serie regolare ed una storia breve di Ken Parker scritti da Giancarlo Berardi. Nel 1993 viene arruolato nello staff di disegnatori di Nick Raider: la prima storia con i suoi disegni \u00e8 \"Sangue sotto la neve\", scritta da Claudio Nizzi e pubblicata nel mese di settembre sul numero 64. Nel luglio 1997 pubblica \"L'ultima frontiera\", \"Albo Gigante\" di Tex (\"Texone\") numero 11 sempre su testi di Claudio Nizzi. Subito dopo passa a lavorare per Magico Vento: il suo esordio sulla serie avviene con \"L'incubo in cornice\", storia scritta da Gianfranco Manfredi, creatore del personaggio, e pubblicata nel maggio 1998 sul numero 11.\nSempre su testi di Gianfranco Manfredi disegna il numero 1 della miniserie Volto Nascosto, uscito nell'ottobre 2007 con il titolo \"I predoni del deserto\".\nNel frattempo avvia anche una collaborazione con la Marvel comics, realizzando in particolare le matite di alcuni episodi di \"Vedova Nera\" (inchiostrati da Bill Sienkiewicz) e disegnando come disegnatore completo \"Barracuda\", saga del Punitore scritta da Garth Ennis."}
{"id": "840094", "revid": "125930449", "url": "https://it.wikipedia.org/wiki?curid=840094", "title": "Liceo classico Massimo d'Azeglio", "text": "Il liceo classico Massimo d'Azeglio \u00e8 un liceo classico di Torino, la cui sede si trova in via Parini 8, nei pressi della stazione di Torino Porta Nuova.\nStoria.\nVenne istituito come \"Collegio di Porta Nuova\" nel 1831 in un edificio situato nell'odierna Piazza Maria Teresa con l'obiettivo di ridurre il numero eccessivo di studenti del \"Collegio di S. Francesco da Paola\" (che in seguito diventer\u00e0 il liceo Gioberti). Nel 1852 il collegio venne traslocato presso la Chiesa della Madonna degli Angeli e infine nel 1857 venne trasferito nell'edificio dove si trova tuttora, in via Parini all'angolo con via San Quintino, acquisendo il nome dapprima di Collegio municipale Monviso e poi dal 1860 di Reale Collegio Monviso. L'istituto venne intitolato a Massimo Taparelli marchese d'Azeglio nel 1882.\nCuriosit\u00e0.\nDagli Anni Venti per le aule del Liceo sono transitati come docenti e studenti alcuni dei personaggi pi\u00f9 importanti della scena politica e culturale italiana. Tra gli insegnanti si ricordano in particolare Umberto Cosmo, Augusto Monti, Zino Zini, Franco Antonicelli; tra gli studenti si citano Cesare Pavese, Giulio Einaudi, Leo Pestelli, Massimo Mila, Luigi Firpo, Vittorio Foa, Tullio Pinelli, Giancarlo Pajetta, Renzo Giua, Emanuele Artom, Leone Ginzburg, Norberto Bobbio, Primo Levi, Fernanda Pivano. Qui hanno effettuato gli studi anche Gianni e Umberto Agnelli e il noto divulgatore scientifico Piero Angela.\nIl 1 novembre 1897 un gruppo di studenti della terza e della quarta classe del ginnasio, che si trovavano su una panchina in Piazza d'Armi per giocare a football, sport recentemente importato dall'Inghilterra, fondarono una squadra di calcio, scegliendo come prima divisa una camicia rosa con cravattino nero. Fu la nascita dello Sport-Club Juventus."}
{"id": "840099", "revid": "767487", "url": "https://it.wikipedia.org/wiki?curid=840099", "title": "Godzilla contro i robot", "text": " \u00e8 un film del 1974 diretto da Jun Fukuda.\nSi tratta del quattordicesimo sequel del film \"Godzilla\" del 1954.\nUltimo film della serie diretto da Fukuda, ha risollevato gli incassi della serie grazie al grande successo del Mechagodzilla (, che verr\u00e0 pi\u00f9 volte ripreso nei film successivi.\nTrama.\nAd Okinawa circola una profezia: un giorno arriver\u00e0 un immenso mostro che rischier\u00e0 di distruggere la Terra, ma sar\u00e0 fermato dall'intervento di altri due mostri.\nLa profezia sembra avverarsi quando Godzilla senza motivo attacca il Giappone, arrivando anche a ferire gravemente Angilas, suo compagno in tante battaglie.\nNessuno sa spiegarsi tale cambiamento, finch\u00e9 non compare un secondo Godzilla, che attacca il primo smascherandolo: si tratta di Mechagodzilla, gigantesco automa che riproduce le fattezze del Godzilla originale, ed \u00e8 stato costruito da una civilt\u00e0 aliena per conquistare la Terra.\nDopo una prima battaglia che si conclude con un pareggio, MechaGodzilla necessita di riparazioni. Gli alieni (simili a Scimmie) quindi rapiscono uno scienziato con sua figlia, che uccideranno se l'uomo non riparer\u00e0 per loro il gigantesco automa.\nA quel punto MechaGodzilla \u00e8 pronto per la battaglia, ma stavolta Godzilla ha al suo fianco Re Sisar, divinit\u00e0 protettrice del popolo Izumi. I due mostri attaccano MechaGodzilla e lo distruggono, grazie a Godzilla che decapita l'automa compiendo cos\u00ec la profezia.\nProduzione.\nLa serie festeggia il suo ventennale e quindi si torna a investire in un progetto pi\u00f9 ambizioso dando un budget pi\u00f9 alto, con l'introduzione di due nuovi personaggi, il sauro meccanico MechaGodzilla e il dio Re Sisar, ispirato a Sh\u012bs\u0101, specie animale della mitologia di Okinawa, nelle isole giapponesi Ry\u016bky\u016b. Godzilla dal canto suo abbandona totalmente la natura di creatura frutto del nucleare e di un uso sconsiderato della scienza, e assume la caratura di vera e propria forza della natura, perfettamente correlata all'ambiente, dal quale trae la sua energia: il riferimento pi\u00f9 preciso \u00e8 alla suggestiva scena in cui lo vediamo caricarsi attraverso l'elettricit\u00e0 prodotta dai fulmini."}
{"id": "840101", "revid": "66387", "url": "https://it.wikipedia.org/wiki?curid=840101", "title": "Diruttore", "text": ""}
{"id": "840103", "revid": "73936", "url": "https://it.wikipedia.org/wiki?curid=840103", "title": "Densit\u00e0 di portatori di carica", "text": ""}
{"id": "840104", "revid": "1546219", "url": "https://it.wikipedia.org/wiki?curid=840104", "title": "Taylor (cognome)", "text": "Taylor \u00e8 un cognome di lingua inglese.\nEtimologia.\n\"Taylor\" \u00e8 un cognome derivato da un mestiere, riconducibile a una variante ortografica di \"tailor\", sarto.\nDiffusione.\nTaylor \u00e8 il quarto cognome pi\u00f9 diffuso nel Regno Unito, posizione che gi\u00e0 deteneva alla fine del XIX secolo. Risulta inoltre essere tra i primi dieci cognomi pi\u00f9 frequenti negli Stati Uniti d'America e in Australia. Da tale cognome deriva l'omonimo nome proprio di persona, \"Taylor\"."}
{"id": "840109", "revid": "287204", "url": "https://it.wikipedia.org/wiki?curid=840109", "title": "Contea di Escambia", "text": "Contea di Escambia o Escambia County \u00e8 la denominazione delle seguenti contee degli Stati Uniti:"}
{"id": "840122", "revid": "287204", "url": "https://it.wikipedia.org/wiki?curid=840122", "title": "GQ Lupi", "text": "GQ Lupi \u00e8 una stella della costellazione del Lupo. Si tratta di una giovane (circa 2 milioni di anni) nana arancione, variabile del tipo T Tauri, avente il 70% della massa solare e distante 456 anni luce dal sistema solare.\nPossibilit\u00e0 di un sistema planetario.\nNel 2005, \u00e8 stata confermata la scoperta di un oggetto substellare in orbita intorno alla stella, denominato GQ Lupi b, che \u00e8 stato anche visualizzato otticamente dal Very Large Telescope il 25 giugno 2004. Assieme a 2M1207b, si tratta di uno dei primi candidati esopianeti ad essere stati osservati direttamente. Tuttavia, data la sua massa, stimata in media circa 20 MJ, ma che potrebbe andare da 1 a 36 volte la massa di Giove, e la definizione di pianeta, GQ Lupi b potrebbe non essere considerato un pianeta.\nSegue un prospetto sulle principali caratteristiche del sistema planetario."}
{"id": "840123", "revid": "47767", "url": "https://it.wikipedia.org/wiki?curid=840123", "title": "Palazzo Niccolini", "text": "Il palazzo Niccolini, gi\u00e0 Ciaini-Da Montauto, \u00e8 un palazzo di Firenze situato in via dei Servi 15.\nStoria.\nI Ciaini.\nLe case nella zona appartenevano alla famiglia Cia\u00ecni da Montauto, che nel Trecento si arricch\u00ec grazie all'abilit\u00e0 economica di Bastiano Ciaini, prima bottegaio, poi associato al Banco dei Ginori, infine possessore di un proprio banco, non famoso ma con un notevole giro d'affari. Dal 1542 al 1548 Bastiano fece costruire il proprio palazzo nel luogo dove esistevano alcune antiche case con orto (una di queste gi\u00e0 dei Buonaccorsi), su progetto e direzione dei lavori di Domenico di Baccio d'Agnolo (secondo il Vasari). Il banchiere tuttavia pot\u00e9 godersi poco questa abitazione lussuosa perch\u00e9 mor\u00ec appena venne ultimata. Bastiano aveva ben dodici figlie femmine e nessun maschio, cos\u00ec che la sua fortuna si framment\u00f2 polverizzandosi.\nI Niccolini.\nGi\u00e0 vent'anni dopo, nel 1575, i suoi discendenti dovettero vendere il palazzo di famiglia a Giovanni Niccolini, che sbors\u00f2 una notevole cifra per la prestigiosa costruzione.\nIl Niccolini, alla fine del secolo, lo fece rimodernare e ampliare considerevolmente verso il giardino interno, con la realizzazione di un secondo cortile, dove ancora prospetta una maestosa facciata, con portico inferiore dovuto a Giovanni Antonio Dosio (1595) e loggiato superiore frutto di un intervento di ampliamento successivo, databile verso il 1653-1654, condotto comunque in sintonia con la parte preesistente. Nel 1609 il palazzo si arricch\u00ec di una quadreria e degli affreschi di Baldassarre Franceschini detto il Volterrano, di Giacinto Geminiani e di altri pittori. Una stanza fu adattata per ospitare la collezione numismatica. Il figlio di Giovanni riusc\u00ec anche ad ottenere un titolo nobiliare, quello di marchese di Ponsacco e Camugliano.\nUlteriori lavori di ampliamento sono documentati al 1666 e ancora agli inizi e alla met\u00e0 del Settecento. Pi\u00f9 in particolare potrebbe essere ricondotto al 1706-1708 il cantiere che vide la realizzazione dell'addizione che si sviluppa su via dei Servi sulla destra dell'edificio principale. Della profusione delle opere d'arte, in particolare busti e statue di marmo e di bronzo distribuiti nelle sale, nella corte, nella loggia e nel giardino nel corso di questi anni testimonia l'accurata descrizione resa da Giovanni Cinelli nella sua guida del 1677. Provenivano in gran parte da Roma, dove Giovanni Niccolini era stato ambasciatore. Agli anni trenta del Settecento si datano alcuni progetti, poi non realizzati, volti a unificare e ridisegnare la facciata, dovuti a Ferdinando Ruggieri e Pietro Hostini.\nGli stranieri.\nNel 1824 la propriet\u00e0 fu venduta dai Niccolini al conte Demetrio Boutourline (Dmitrij Petrovi\u010d Buturlin) consigliere, senatore e ciambellano dell'imperatore di Russia. I Boutourline intervennero sia ridisegnando il giardino sia, nel 1854, intonacando la parte superiore della facciata e facendola decorare con graffiti e pitture ad opera degli artisti Valtancoli, Paolino Sarti e Olinto Bandinelli. Nel periodo di Firenze Capitale (1865-1871) il palazzo fu residenza dell'ambasciatore inglese sir Henry Elliot, che vi tenne sontuosi ricevimenti e mantenne bene il palazzo, come documenta una fotografia conservata presso gli archivi Alinari databile al 1890 circa. Altrettanto mondani furono poi i coniugi Gabriel e Marie Brun, proprietari successivi.\nDeclino e rinascita.\nNel corso della prima met\u00e0 del Novecento il palazzo ebbe innumerevoli cambi di propriet\u00e0 e conobbe sia molte trasformazioni interne (con la divisione in appartamenti signorili) sia un periodo di abbandono e profondo degrado, anche in conseguenza dei vari usi a cui fu destinato.\nAbbandonata la destinazione di residenza privata dopo un breve periodo in cui fu di propriet\u00e0 dei Pinucci (1918-1927) a cui era stato venduto dagli eredi dei Boutourline, l'edificio fu infatti sede della Casa del Fascio, quindi usato per l'acquartieramento delle truppe anglo americane, e ancora fu sede del Partito Comunista e della Camera del Lavoro, fino ad essere indemaniato e acquisito dal Provveditorato alle Opere Pubbliche della Toscana e della Ragioneria regionale dello Stato (1944).\nA quest'ultimo passaggio segu\u00ec un lungo e complesso intervento di recupero e restauro ampiamente documentato dalla pubblicazione promossa dallo stesso Provveditorato nel 1959, diretto dall'Ufficio del Genio Civile di Firenze e nel quale ebbero un ruolo determinante Ugo Procacci e l'architetto Nino Jodice. Un pi\u00f9 recente e ugualmente complesso intervento di restauro alla struttura \u00e8 stato condotto nel 1974 (quando il palazzo \u00e8 ricordato come recentemente recuperato nella guida del Touring Club), seguito da un intervento alla decorazione graffita e dipinta nel 1981 e da un cantiere relativo all'addizione del primo Settecento del 1981-1982, quando le lesioni alle volte sono state consolidate con catene metalliche di tenuta e mediante l'inserimento di fibre di carbonio e sono stati inserite delle strumentazioni di monitoraggio delle deformazioni e dei movimenti, che vengono periodicamente rilevate con laser. Nel 2009 si \u00e8 intervenuti con il restauro dell'altana.\nDescrizione.\nIl corpo principale dell'edificio, ben delineato nel suo fronte sulla via e organizzato su sei assi che si sviluppano per tre altopiani fino ad essere coronati da un'ampia altana coperta da una gronda alla fiorentina di notevole aggetto, risale in massima parte al primo progetto cinquecentesco. Marcato \u00e8 il bugnato d'angolo, con un portale asimmetricamente circondato da finestre rettangolari con cornici semplici in pietra, e due piani superiori con doppia fila di finestre centinate sottolineate da cornici marcapiano; all'ultimo piano svetta la loggetta ottocentesca. L'insieme ricorda molto palazzo Guadagni in piazza Santo Spirito e palazzo Ginori in via de' Ginori.\nI graffiti ottocenteschi sono organizzati al seconco piano in cinque nicchie dipinte, tra le finestre del primo piano, furono immaginate cinque figure simboleggianti l'Adolescenza, la Giovent\u00f9, la Speranza, la Virilit\u00e0 e la Vecchiezza; poco sopra, in sei tondi, furono rappresentate alcune virt\u00f9 e, in cinque tondi minori al terzo piano, alcuni putti.\nL'ampio cortile, attribuito a Baccio d'Agnolo, presenta un porticato con tre arcate a tutto sesto per lato, poggianti su colonne doriche. Oltre gli archi e sopra un fregio con ghirlande a graffito, ai due piani superiori, si affacciano finestre architravate. Da qui si passa a destra nel secondo cortile frutto degli interventi dei Niccolini. Qui, davanti al giardino interno (opera ottocentesca di Francis Sloane), esiste la facciata interna attribuita a Giovanni Antonio Dosio, con un loggiato a due ordini di sette arcate ciascuno, rispettivamente dorico al piano terra e ionico al primo piano. Al centro un piccolo balcone con balaustra in ferro battuto, poggia su due colonne, oltre il quale \u00e8 posto un grande stemma dei Niccolini.\nNegli interni si segnalano sale con bei soffitti, camini rinascimentali e interessanti affreschi del Seicento e Settecento, riconducibili al Volterrano, a Giacinto Gimignani (di lui \u00e8 un dipinto raffigurante il \"Parnaso\" datato 1654, tra le sue opere pi\u00f9 significative), ad Angelo Michele Colonna (la \"Galleria\"), a Vincenzo Meucci (\"Gloria di Casa Niccolini\"), a Jacopo Chiavistelli e al Ciseri (palchi e fregi).\nPertinenze.\nIn via dei Servi 19, adiacente al palazzo principale, si trova un'addizione indicata come la \"casa Niccolini\". L'edificio \u00e8 indicato da Bacciotti come \"casa gi\u00e0 Bandini e oggi Boutourline\", e segnalato perch\u00e9 \"tenne a pigione l'anno 1427, il pittore Tommaso Guidi, detto Masaccio\". Di questa gloria parla una memoria posta sul fronte dai Lions toscani nel 2001, quarto centenario della nascita del pittore.\nLa lapide \u00e8 accompagnata da un rilievo in un medaglione, che riprende il presunto autoritratto del pittore nel \"San Pietro in cattedra\" della Cappella Brancacci con sul bordo inciso \"Omaggio a Masaccio 1401 * 2001:\"\nAl di l\u00e0 di tali vicende, l'edificio si presenta oggi come addizione del vicino palazzo Niccolini, frutto di un cantiere che si tende a collocare tra il 1706 e il 1708. Insieme al palazzo la propriet\u00e0 venne venduta dai Niccolini nel 1824 al conte russo Demetrio Boutourline (Dmitrij Petrovic Buturlin), seguendo gli stessi passaggi di propriet\u00e0 e le stesse vicende conservative del precedente (uno specifico intervento di restauro al prospetto sulla via \u00e8 comunque da datarsi al 1981-1982). All'epoca della sede del partito fascista vi si leggeva il motto rivisitato \"Non flectar non frangar\" (\"non mi piego e non mi spezzo\").\nAttualmente vi ha sede la Corte dei Conti, sezione regionale di controllo per la Toscana."}
{"id": "840125", "revid": "767487", "url": "https://it.wikipedia.org/wiki?curid=840125", "title": "La classe non \u00e8 acqua", "text": "La classe non \u00e8 acqua \u00e8 un film del 1997 di Cecilia Calvi.\nTrama.\nDopo aver insegnato per molti anni all'estero, il professor Guido Marinelli, torna in Italia per prendere possesso della sua nuova cattedra in un liceo di Roma. Arrivato alla stazione Termini, una ragazzina incosciente e spaventata gli consegna una borsa, che scopre contenente un bambino. Una volta sistemato il neonato, viene a sapere che la madre \u00e8 una sua allieva: Anna Scortichini, la quale non ha nessuna intenzione di riprendersi il bambino a cui hanno dato nome proprio Guido (che sta per andare in adozione), perch\u00e9 ha paura di suo padre. Il pap\u00e0 di Anna \u00e8 un uomo violento ed incapace di accettare che il bambino sia nato da una relazione nascosta con un suo coetaneo, Marco Talenti.\nMarco per\u00f2 si trova in carcere perch\u00e9 incriminato di spaccio di droga (in seguito si viene a scoprire che \u00e8 innocente ed \u00e8 stato proprio il padre di Anna a fare in modo che lui venisse incriminato; Marinelli scoprendolo lo obbligher\u00e0 con uno stratagemma a far scagionare il ragazzo, grazie all'aiuto della mamma di Anna e ad un collega, il professor Tersilli).\nRisolta questa difficolt\u00e0, i due ragazzi possono riprendersi il bambino, che nel frattempo era stato in ospedale sotto le cure della dottoressa Martina Costa. Marinelli per\u00f2 ora ha un nuovo problema: infatti qualcuno, pi\u00f9 gradito di lui al Provveditorato, ha pensato bene di rubargli la cattedra.\nLa persona che ha posto la richiesta, un certo professor Bazza, risulta nella graduatoria meglio posizionato e quindi Marinelli \u00e8 costretto ad andarsene con il compiacimento del preside, il quale non approva i suoi metodi d'insegnamento. Ma suoi allievi, tra cui spicca lo scapestrato Rizzuti, si sono affezionati a lui e quando vengono a sapere cosa gli \u00e8 successo, protestano bloccando il traffico di una strada di Roma.\nIl film si conclude con l'approvazione da parte delle autorit\u00e0 competenti a far rimanere il professor Marinelli al suo posto d'insegnamento.\nCuriosit\u00e0.\nIl brano che accompagna i titoli di coda \u00e8 una canzone di Massimo Di Cataldo, intitolata \"Michela\"."}
{"id": "840127", "revid": "767487", "url": "https://it.wikipedia.org/wiki?curid=840127", "title": "Herr Mannelig", "text": "Herr Mannelig \u00e8 una ballata svedese di epoca medioevale.\nStoria.\nLa ballata racconta il disperato tentativo di una strega di sciogliere la maledizione che l'ha colpita attraverso il matrimonio con il protagonista, chiamato ser Mannelig. Per riuscire nel suo intento comincia a corteggiare insistentemente il cavaliere offrendogli una serie di doni straordinari; l'uomo, tuttavia, in quanto cristiano non pu\u00f2 accettare le offerte fattegli da un essere che considera legato al diavolo: rifiuta ogni regalo e scaccia la donna, lasciandola nello sconforto.\nIl termine \"bergatrollet\" (dal termine germanico \"trylle\", \"magia\") indica non un troll di montagna, come comunemente ritenuto, ma una strega dei monti: un personaggio femminile legato al mondo pagano e dotato di poteri sovrannaturali. La ballata pu\u00f2 essere letta come una trasposizione del conflitto avvenuto nel mondo germanico all'arrivo del cristianesimo, e in particolare dello scontro fra cultura cristiana (ser Mannelig) e tradizione pagana (la strega).\nReinterpretazioni moderne.\nEsistono molte versioni ed adattamenti di questa canzone ad oggi, maggior parte delle quali provengono da gruppi tedeschi o svedesi di rock-folk e symphonic metal come gli In Extremo, i Garmarna, gli Haggard o i Psalteria.\nNel 2009 anche la band Electro/Mittelalter Heimat\u00e6rde realizza una versione della ballata, in chiave elettronica. La versione degli In Extremo \u00e8 presente nel videogioco Gothic, in cui il gruppo tiene un concerto virtuale."}
{"id": "840128", "revid": "287204", "url": "https://it.wikipedia.org/wiki?curid=840128", "title": "Contea di Escambia (Alabama)", "text": "La contea di Escambia, in inglese Escambia County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 38.440 abitanti. Il capoluogo di contea \u00e8 Brewton. Il nome deriva dal nome di un fiume nel linguaggio dei nativi americani.\nGeografia fisica.\nLa contea si trova nella parte meridionale dell'Alabama. Lo United States Census Bureau certifica che l'estensione della contea \u00e8 di 2.468 km\u00b2, di cui 2.454 km\u00b2 composti da terra e i rimanenti 14 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Escambia venne costituita il 10 dicembre 1868. La contea venne dichiarata area disastrata nel settembre 1979 a causa dei danni creati dall'uragano Frederic, e successivamente, nel settembre 2004 a causa dell'uragano Ivan."}
{"id": "840129", "revid": "1776051", "url": "https://it.wikipedia.org/wiki?curid=840129", "title": "Vouzela", "text": "Vouzela () \u00e8 un comune portoghese di 11.916 abitanti situato nel distretto di Viseu."}
{"id": "840130", "revid": "1982", "url": "https://it.wikipedia.org/wiki?curid=840130", "title": "Charpy", "text": ""}
{"id": "840134", "revid": "767487", "url": "https://it.wikipedia.org/wiki?curid=840134", "title": "Distruggete Kong! La Terra \u00e8 in pericolo!", "text": " \u00e8 un film del 1975 diretto da Ishir\u014d Honda.\nSi tratta del quindicesimo sequel del film \"Godzilla\" del 1954, ultima pellicola diretta da Ishiro Honda, conclude la prima fase della saga di Godzilla.\nTrama.\nNonostante il titolo del film richiami il nome di King Kong, egli non compare realmente nella storia e non \u00e8 protagonista; il personaggio principale \u00e8 invece il Titano-Kong.\nGli alieni sono nuovamente intenzionati a conquistare la Terra, utilizzando Titanosaurus e una nuova versione del Mechagodzilla. Titano-Kong \u00e8 stato scoperto dal dottor Mafune, che collabora con gli alieni in quanto essi hanno riportato in vita come cyborg la figlia dello scienziato, Katsura, impiantandole nel cervello i comandi dei due mostri. Titanosauro e MechaGodzilla attaccano Yokosuka, che viene difesa da Godzilla. Ma i due avversari sono troppo forti per Godzilla, che viene sconfitto. Katsura torna in s\u00e9 e si uccide eroicamente, lasciando in questo modo a Godzilla il tempo di riprendersi. Questi distrugge cos\u00ec MechaGodzilla e rispedisce nell'oceano Titano-Kong.\nProduzione.\nDopo il buon incasso di \"Godzilla contro i robot\", il produttore Tomoyuki Tanaka decide di riproporre nel progetto Mechagodzilla e introduce il nuovo mostro Titanosaurus (un dinosauro marino battezzato Titano-Kong nella versione italiana), che in origine doveva essere un'unione tra due mostri, ma poi si cambi\u00f2 idea per motivi di budget. Per la regia fu chiamato Ishir\u014d Honda per la prima volta dopo \"Gojira Minilla Gabara - All kaij\u016b daishingeki\", e per le musiche fu chiamato Akira Ifukube. \u00c8 il secondo film della saga a essere scritto da una donna (il primo era stato \"Il figlio di Godzilla\") e il primo a mostrare una scena di nudo femminile, anche se si tratta di un busto di lattice applicato all'attrice Tomoko Ai durante una scena operatoria. Per l'attrice Tomoko Ai peraltro si tratta del debutto cinematografico, anche se alle spalle c'era stata la partecipazione al telefilm \"Ultraman Leo\". Il film ha degli effetti speciali molto ben curati, anche se in alcune scene \u00e8 stato usato del materiale di repertorio preso da \"Godzilla contro i robot\".\nAccoglienza.\nIl film ha ottenuto l'incasso peggiore dell'intera serie, , ma \u00e8 ancora oggi considerato uno dei migliori film dedicati a Godzilla."}
{"id": "840135", "revid": "419119", "url": "https://it.wikipedia.org/wiki?curid=840135", "title": "Ottocaro II di Boemia", "text": "Il giovane re.\nOttocaro nacque all'incirca nel 1233 a M\u011bstec Kr\u00e1lov\u00e9 da Venceslao I di Boemia, esponente della dinastia dei P\u0159emyslidi, e da Cunegonda di Svevia, della famiglia degli Hohenstaufen. Egli non era il primogenito e venne quindi destinato alla carriera ecclesiastica; tuttavia nel 1247, alla morte del fratello maggiore Vladislao di Boemia, Ottocaro divenne l'erede al trono. La tradizione popolare vuole che egli fosse rimasto particolarmente sconvolto dalla morte del fratello poich\u00e9 non voleva farsi coinvolgere nelle faccende politiche. L'anno seguente Ottocaro venne coinvolto in una ribellione dei nobili contro suo padre, che tutavia sconfisse i rivoltosi ed imprigion\u00f2 il figlio. Quali che fossero le loro divergenze, vennero riappianate quando Venceslao chiese al figlio aiuto per conquistare il vicino Ducato d'Austria che era rimasto vacante fin dalla morte di Federico II di Babenberg, avvenuta nel 1246. Venceslao invase l'Austria gi\u00e0 nel 1250 e l'anno dopo rilasci\u00f2 il figlio, che venne nominato Margravio di Moravia e venne installato sul trono del ducato austriaco nello stesso anno con l'approvazione dei nobili locali. Per legittimare la sua posizione Ottocaro spos\u00f2 Margherita di Babenberg, di trent'anni pi\u00f9 anziana di lui, nipote del defunto Federico e vedova di Enrico VII di Germania che, ironicamente, era stato fidanzato con Agnese di Boemia, zia paterna di Ottocaro, prima di convolare a nozze con Margherita. Il matrimonio di Ottocaro e Margherita ebbe luogo l'11 febbraio 1252. Il 23 settembre 1253 Venceslao mor\u00ec e Ottocaro divenne Re di Boemia; dopo la morte di Corrado IV di Svevia, nel 1254 egli sper\u00f2 di poter ereditare la corona imperiale. Vi rinunci\u00f2 due anni dopo appoggiando le aspirazioni imperiali di Alfonso X el Sabio re di Castiglia e Leon che contendeva la corona a Riccardo di Cornovaglia.\nLa costruzione del regno.\nSentendosi minacciato dal crescente potere di Ottocaro, suo cugino, B\u00e9la IV d'Ungheria, decise di sfidarlo dopo essersi alleato con i duchi di Baviera Enrico XIII di Baviera e Ludovico II del Palatinato, avanzando inoltre la richiesta di poter avere il Ducato di Stiria, parte dell'Austria fin dal 1192. I vescovi bavaresi si allearono con Ottocaro e la questione fra i due cugini venne chiarita con l'aiuto di papa Alessandro IV, che convinse Ottocaro a cedere parte della Stiria in cambio del riconoscimento, da parte di B\u00e9la, del suo diritto a governare l'Austria. Pochi anni dopo il conflitto fra Boemia e Ungheria riesplose e Ottocaro sconfisse il cugino alla Battaglia di Kressenbrunn, ponendo fine alle lotte per la Stiria, che torn\u00f2 nelle mani di Ottocaro. A B\u00e9la non rimase che rinunciare alle pretese sulla Stiria, tanto pi\u00f9 che l'acquisizione del ducato di Stiria da parte di Ottocaro era stata riconosciuta da Riccardo di Cornovaglia che, come Re dei Romani, era nominalmente responsabile di tutto quel che concerneva le terre imperiali. Anche questo nuovo \"status\" venne sancito con un matrimonio: Ottocaro divorzi\u00f2 da Margherita, dalla quale non aveva avuto figli, e nel 1261 spos\u00f2 Cunegonda di Kiev (1245-1285), figlia di Rostislav Michajlovi\u010d, dalla quale ebbe quattro figli. Qualche anno prima invece, nel 1255, Ottocaro aveva dato vita alla cosiddetta Crociata prussiana, che si era scagliata contro i \u201cPrussiani\u201d, appoggiando i Cavalieri Teutonici che nello stesso periodo fondarono la citt\u00e0 di K\u00f6nigsberg, testa di ponte cristiana in terra pagana. Nel 1269 Ottocaro eredit\u00f2 vari altri domini, fra cui la Carinzia e la Carniola, mentre nel 1272 conquist\u00f2 la marca del Friuli e la marca d'Istria. Ancora una volta, l'espansione dei domini di Ottocaro mise in allarme gli ungheresi, che protestarono, e nuovamente i due eserciti si scontrarono: Ottocaro ne usc\u00ec ancora vittorioso e divenne il sovrano pi\u00f9 potente in seno all'Impero.\nL'ultima battaglia.\nNel 1273 gli elettori, assecondando la volont\u00e0 di papa Gregorio X, scelsero come re germanico il duca d'Austria Rodolfo I d'Asburgo, che riun\u00ec la Dieta di Ratisbona nel 1274, spogliando Ottocaro dei suoi diritti su Austria, Carinzia e Stiria. Nel 1276 Rodolfo mise al bando Ottocaro e pose Vienna sotto assedio, questo costrinse Ottocaro a firmare un nuovo trattato dove rimetteva a Rodolfo tutte le terre austriache e i domini vicini, mantenendo per s\u00e9 soltanto la Boemia e la Moravia. Anche questo trattato venne siglato da un matrimonio: Venceslao, figlio minore di Ottocaro, venne fatto fidanzare con Guta d'Asburgo, una delle figlie di Rodolfo, che sposer\u00e0 nel 1285. Due anni dopo Ottocaro prov\u00f2 a riprendersi i propri domini, mise insieme un esercito, ma venne sconfitto e ucciso dalle armate di Rodolfo e da quelle ungheresi alla Battaglia di Marchfeld il 26 agosto 1278.\nOttocaro in letteratura.\nDante Alighieri, nella \"Divina Commedia\", lo cita nella cantica del \"Purgatorio\", facendo dire a Sordello da Goito:\nMatrimoni e discendenza.\nL'11 febbraio 1252 Ottocaro spos\u00f2 Margherita di Babenberg: data l'et\u00e0 della sposa, quasi cinquantenne, il matrimonio fu sterile ed ella venne ripudiata nel 1261. Nello stesso anno egli si rispos\u00f2 con Cunegonda di Slavonia (1245-1285) da cui ebbe:"}
{"id": "840137", "revid": "6923", "url": "https://it.wikipedia.org/wiki?curid=840137", "title": "Mercedes W163", "text": ""}
{"id": "840139", "revid": "6923", "url": "https://it.wikipedia.org/wiki?curid=840139", "title": "Mercedes W164", "text": ""}
{"id": "840141", "revid": "6923", "url": "https://it.wikipedia.org/wiki?curid=840141", "title": "Mercedes W168", "text": ""}
{"id": "840144", "revid": "6923", "url": "https://it.wikipedia.org/wiki?curid=840144", "title": "Mercedes W169", "text": ""}
{"id": "840148", "revid": "125920295", "url": "https://it.wikipedia.org/wiki?curid=840148", "title": "Paolo Borsellino", "text": "Assieme a Giovanni Falcone, collega e amico d'infanzia fino alla morte, Paolo Borsellino \u00e8 considerato una delle personalit\u00e0 pi\u00f9 importanti e prestigiose nella lotta alla mafia in Italia e a livello internazionale.\nBiografia.\nOrigini e formazione.\nSecondo figlio di Diego Borsellino (1910-1962) e di Maria Pia Lepanto (1909-1997), Paolo Emanuele nacque a Palermo il 19 gennaio 1940 nel quartiere popolare della \"Kalsa\", dove, durante le tante partite a calcio nel quartiere, conobbe Giovanni Falcone, pi\u00f9 grande di lui di otto mesi, con il quale ebbe un'amicizia mai incrinatasi. La famiglia di Paolo era composta dalla sorella maggiore Adele (1938-2011), dal fratello minore Salvatore (1942) e dall'ultimogenita Rita (1945-2018). Portava lo stesso nome del nonno paterno, originario di Castrofilippo, in provincia di Agrigento.\nDopo aver frequentato le scuole dell'obbligo Paolo si iscrisse al liceo classico \"Giovanni Meli\" di Palermo. Durante gli anni del liceo divent\u00f2 direttore del giornale studentesco \"Agor\u00e0\". L'11 settembre 1958 si iscrisse alla facolt\u00e0 di Giurisprudenza presso l'Universit\u00e0 degli Studi di Palermo con numero di matricola 2301. Dopo una rissa tra studenti simpatizzanti di destra e sinistra, fin\u00ec erroneamente in tribunale dinanzi al magistrato Cesare Terranova, cui dichiar\u00f2 la propria estraneit\u00e0 all'accaduto. Il giudice sentenzi\u00f2 che Borsellino non fosse implicato nell'episodio. Proveniente da una famiglia con simpatie politiche di destra nel 1959 si iscrisse al Fronte Universitario d'Azione Nazionale, organizzazione degli universitari missini, di cui divenne membro dell'esecutivo provinciale e fu eletto come rappresentante studentesco nella lista del \"FUAN\" \"Fanalino\" di Palermo. Il 27 giugno 1962, all'et\u00e0 di ventidue anni, Borsellino si laure\u00f2 con 110 e lode con una tesi su \"Il fine dell'azione delittuosa\" con relatore il professor Giovanni Musotto.\nPochi giorni dopo, a causa di una malattia, suo padre mor\u00ec all'et\u00e0 di cinquantadue anni. Borsellino si impegn\u00f2, allora, con l'ordine dei farmacisti a mantenere attiva la farmacia del padre fino al raggiungimento della laurea in farmacia della sorella Rita. Durante questo periodo la farmacia fu data in gestione per un affitto bassissimo, 120.000 lire al mese e la famiglia Borsellino fu costretta a gravi rinunce e sacrifici. A Paolo fu concesso l'esonero dal servizio militare di leva poich\u00e9 egli risultava \"unico sostentamento della famiglia\".\nNel 1967 Rita si laure\u00f2 in farmacia e il primo stipendio da magistrato di Paolo serv\u00ec a pagare la tassa governativa. Il 23 dicembre 1968 spos\u00f2 Agnese Piraino Leto (1942-2013), figlia di Angelo Piraino Leto (1909-1994), a quel tempo magistrato, presidente del tribunale di Palermo. Dalla moglie Agnese ebbe tre figli: Lucia (1969), Manfredi (1971) e Fiammetta (1973).\nL'ingresso nella magistratura.\nNel 1963 Borsellino partecip\u00f2 a un concorso per entrare nella magistratura italiana; classificatosi venticinquesimo sui 171 posti messi a bando, con il voto di 57, divenne il pi\u00f9 giovane magistrato d'Italia. Incominci\u00f2 quindi il tirocinio come uditore giudiziario e lo termin\u00f2 il 14 settembre 1965 quando venne assegnato al tribunale di Enna nella sezione civile. Nel 1967 fu nominato pretore a Mazara del Vallo. Nel 1969 fu pretore a Monreale, dove lavor\u00f2 insieme a Emanuele Basile, capitano dell'Arma dei Carabinieri.\nNel 1975 Borsellino venne trasferito presso l'Ufficio istruzione del Tribunale di Palermo. Nel 1980 continu\u00f2 l'indagine sui rapporti tra i mafiosi di Altofonte e Corso dei Mille cominciata dal commissario Boris Giuliano (ucciso nel 1979), lavorando sempre insieme con il capitano Basile. Intanto tra Borsellino e Rocco Chinnici, nuovo capo dell'Ufficio istruzione, si stabil\u00ec un rapporto, pi\u00f9 tardi descritto dalla sorella Rita Borsellino e da Caterina Chinnici, figlia del capo dell'Ufficio, come di \"adozione\" non soltanto professionale. La vicinanza che si stabil\u00ec fra i due uomini e le rispettive famiglie fu intensa e fu al giovane Paolo che Chinnici affid\u00f2 la figlia, che abbracciava anch'essa quella carriera, in una sorta di tirocinio.\nIl 4 maggio 1980 il capitano Basile venne assassinato e fu decisa l'assegnazione di una scorta alla famiglia Borsellino. Il giudice Borsellino si occup\u00f2 quindi delle indagini sull'omicidio del capitano Basile, che durarono circa un anno e si conclusero con il rinvio a giudizio dei tre mafiosi Vincenzo Puccio, Armando Bonanno e Giuseppe Madonia come esecutori materiali; nonostante le prove schiaccianti che li incastravano, il giudice che li doveva processare rinvi\u00f2 tutti gli atti indietro a Borsellino, disponendo una nuova perizia che mancava, e nel nuovo processo che si apr\u00ec i tre furono assolti per insufficienza di prove per poi darsi alla latitanza. Il tortuoso iter processuale si concluse soltanto nel 1992, quando si giunse finalmente alla condanna definitiva dei mandanti dell'omicidio Basile e dell'unico esecutore rimasto in vita.\nL'esperienza del \"pool antimafia\".\n \nChinnici istitu\u00ec presso l'Ufficio istruzione un \"pool antimafia\", ossia un gruppo di giudici istruttori che si sarebbero occupati esclusivamente dei reati di stampo mafioso e, lavorando in gruppo, essi avrebbero avuto una visione pi\u00f9 chiara e completa del fenomeno mafioso e, di conseguenza, la possibilit\u00e0 di combatterlo pi\u00f9 efficacemente. Diminuiva inoltre il rischio che venissero assassinati da Cosa Nostra con lo scopo di riseppellire i segreti scoperti. Chinnici chiam\u00f2 Borsellino a fare parte del pool insieme con Giovanni Falcone, Giuseppe Di Lello e Leonardo Guarnotta. Il 29 luglio 1983 Chinnici rimase ucciso nell'esplosione di un'autobomba insieme a due agenti di scorta e al portiere del suo condominio. Pochi mesi dopo giunse a Palermo da Firenze il giudice Antonino Caponnetto nominato al suo posto.\nNel racconto che ne fece lo stesso Borsellino, il pool nacque per risolvere il problema dei giudici istruttori che lavoravano individualmente, e separatamente, senza che avvenisse scambio di informazioni fra quelli che si occupavano di materie contigue, cosa che avrebbe potuto consentire una maggiore efficacia nell'esercizio della azione penale il cui coordinamento avrebbe consentito di fronteggiare meglio il fenomeno mafioso nella sua globalit\u00e0. Uno dei primi esempi concreti del coordinamento operativo fu la collaborazione fra Borsellino e Di Lello, che Caponnetto aveva voluto e richiesto in squadra: Di Lello prendeva giornalmente a prestito la documentazione che Borsellino produceva e gliela rendeva la mattina successiva, dopo averla studiata come fossero \"\"quasi delle dispense sulla lotta alla mafia\". Del resto era proprio la formazione di una conoscenza condivisa uno degli effetti, ma prima ancora uno degli scopi, della costituzione del pool: come ebbe a dire Guarnotta, \"si andava ad esplorare un mondo che sinora era sconosciuto per noi in quella che era veramente la sua essenza\"\". Le indagini del pool si basarono soprattutto su accertamenti bancari e patrimoniali, vecchi rapporti di polizia e carabinieri ma anche su nuovi procedimenti penali, che consentirono di raccogliere un abbondante materiale probatorio; nello stesso periodo Falcone incominci\u00f2 a raccogliere le dichiarazioni dei collaboratori di giustizia Tommaso Buscetta e Salvatore Contorno, la cui attendibilit\u00e0 venne confermata dalle indagini del pool: il 29 settembre 1984 le dichiarazioni di Buscetta produssero 366 ordini di cattura mentre il mese successivo quelle di Contorno altri 127 mandati di cattura, nonch\u00e9 arresti eseguiti tra Palermo, Roma, Bari e Bologna.\nIl periodo all'Asinara e il maxiprocesso di Palermo.\nPer ragioni di sicurezza, nell'estate 1985 Falcone e Borsellino furono trasferiti insieme con le loro famiglie nella foresteria del carcere dell'Asinara per scrivere l'ordinanza-sentenza di 8000 pagine che rinviava a giudizio 475 indagati in base alle indagini del \"pool\". Per tale periodo, il dipartimento dell'amministrazione penitenziaria italiana richiese poi ai due magistrati un rimborso spese e un indennizzo per il soggiorno trascorso. Intanto il maxiprocesso di Palermo che scatur\u00ec dagli sforzi del pool cominci\u00f2 in primo grado il 10 febbraio 1986, presso un'aula bunker appositamente costruita all'interno del carcere dell'Ucciardone a Palermo per accogliere i numerosi imputati e numerosi avvocati, concludendosi il 16 dicembre 1987 con 342 condanne, tra cui 19 ergastoli.\nLa nomina a procuratore a Marsala, i \"pentiti\" e le polemiche.\nIl 19 dicembre 1986 Borsellino chiese e ottenne di essere nominato Procuratore della Repubblica a Marsala. La nomina superava il limite ordinariamente vigente del possesso di alcuni requisiti principalmente relativi all'anzianit\u00e0 di servizio.\nSecondo il collega Giacomo Conte la scelta di decentrarsi e di assumere un ruolo autonomo rispondeva a una sua intuizione per la quale l'accentramento delle indagini istruttorie sotto la guida di una sola persona esponeva non solo al rischio di una disorganicit\u00e0 complessiva dell'azione contro la mafia, ma anche a quello di poter facilmente soffocare questa azione colpendo il magistrato che ne teneva le fila; questa collocazione, \"solo apparentemente periferica\", fu secondo questo autore esempio della proficuit\u00e0 di questa collaborazione a distanza.\nDi parere difforme fu Leonardo Sciascia, scrittore siciliano, il quale in un articolo pubblicato sul Corriere della Sera il 10 gennaio del 1987, si scagli\u00f2 contro questa nomina invitando il lettore a prendere atto che \"nulla vale pi\u00f9, in Sicilia, per far carriera nella magistratura, del prender parte a processi di stampo mafioso\", a conclusione di un'esposizione principiata con due autocitazioni. Si tratta della nota polemica sui cosiddetti \"professionisti dell'antimafia\". Borsellino comment\u00f2 (o lo cit\u00f2) solo dopo la morte di Falcone, parlando il 25 giugno 1992 a un dibattito, organizzato da La Rete e da MicroMega, sullo stato della lotta alla mafia dopo la Strage di Capaci: \"\"Tutto incominci\u00f2 con quell'articolo sui professionisti dell'antimafia\".\nIn seguito a due puntate della trasmissione Rai di Corrado Augias \"Telefono giallo\" trasmesso su Rai 3, durante il suo periodo a Marsala si occup\u00f2 anche del caso della Strage di Ustica, e del caso del triplice rapimento e omicidio di tre bambine avvenuto nel 1971 a Marsala, noto con il nome di Mostro di Marsala, che riapri nel 1989, casi trattati tutte e due dalla trasmissione del giornalista Augias.\nNell'estate 1991 Borsellino fu al centro di una polemica con il sostituto procuratore di Trapani Francesco Taurisano a seguito della pubblicazione sulla stampa nazionale dei verbali d'interrogatorio dei collaboratori di giustizia Rosario Spatola e Giacoma Filippello sui legami della mafia con noti esponenti politici (gli onorevoli Calogero Mannino e Aristide Gunnella, il senatore Pietro Pizzo, l'ex presidente della Regione Rino Nicolosi); Borsellino, il quale aveva interrogato l'anno precedente i due collaboratori che gli consentirono di spiccare decine di arresti tra Campobello di Mazara e Marsala (che sfociarono nel procedimento penale denominato \"Alfano Nicol\u00f2 + 15\"\", il primo processo per reati di mafia celebrato in provincia di Trapani), si disse all'oscuro di tali nuove rivelazioni poich\u00e9 non era stato informato da Taurisano e, di conseguenza, chiese immediatamente la trasmissione degli atti perch\u00e9 di sua competenza; infine, a seguito del passaggio alla Procura di Marsala e a quella di Sciacca per motivi di competenza territoriale, l'inchiesta sui politici venne archiviata poich\u00e9 Spatola venne considerato inattendibile. Borsellino venne allora accusato da pi\u00f9 parti di essere un \"\"insabbiatore\" o uno \"scippatore di inchieste altrui\"\", accuse di cui si disse amareggiato, e il caso fin\u00ec addirittura davanti al CSM, dove il magistrato si difese affermando che, quando interrog\u00f2 Spatola, parl\u00f2 soltanto di traffici di droga ma mai di uomini politici.\nNel novembre 1991 Borsellino, insieme ai suoi sostituti procuratori Massimo Russo e Alessandra Camassa, inizi\u00f2 a raccogliere le dichiarazioni di Piera Aiello e della cognata Rita Atria, di soli diciassette anni, rispettivamente moglie e sorella di un mafioso partannese assassinato nel corso di una faida, che consentirono di arrestare numerosi mafiosi di Partanna, Sciacca e Marsala e di avviare un'indagine sull'onorevole democristiano Vincenzino Culicchia, per trent'anni sindaco di Partanna.\nLa fine del pool e la \"stagione dei veleni\".\nNel 1987, mentre il maxiprocesso di Palermo si avviava alla sua conclusione, Antonino Caponnetto lasci\u00f2 il pool per motivi di salute e tutti (Borsellino compreso) si attendevano che al suo posto fosse nominato Falcone, ma il Consiglio superiore della magistratura non la vide alla stessa maniera e il 19 gennaio 1988 nomin\u00f2 Antonino Meli; sorse il timore che il pool stesse per essere sciolto.\nBorsellino parl\u00f2 allora in pubblico a pi\u00f9 riprese, raccontando quel che stava accadendo alla Procura della Repubblica di Palermo. In particolare, in due interviste rilasciate il 20 luglio 1988 a la Repubblica e a L'Unit\u00e0, riferendosi al CSM, dichiar\u00f2 tra l'altro espressamente: \"\"si doveva nominare Falcone per garantire la continuit\u00e0 all'Ufficio\", \"hanno disfatto il pool antimafia\", \"hanno tolto a Falcone le grandi inchieste\", \"la squadra mobile non esiste pi\u00f9\", \"stiamo tornando indietro, come 10 o 20 anni fa\". Per queste dichiarazioni rischi\u00f2 un provvedimento disciplinare (fu messo sotto inchiesta). A seguito di un intervento del Presidente della repubblica Francesco Cossiga, si decise almeno di indagare su ci\u00f2 che succedeva nel palazzo di giustizia.\nIl 31 luglio il CSM convoc\u00f2 Borsellino, il quale rinnov\u00f2 accuse e perplessit\u00e0. Il 14 settembre Antonino Meli, sulla base di una decisione fondata sulla mera anzianit\u00e0 di ruolo in magistratura, fu nominato capo del pool; Borsellino torn\u00f2 a Marsala, dove riprese a lavorare alacremente insieme con giovani magistrati, alcuni di prima nomina. Cominciava in quei giorni il dibattito per la costituzione di una Superprocura e su chi porvi a capo, nel frattempo Falcone fu chiamato a Roma per assumere il comando della direzione affari penali e da l\u00ec premeva per l'istituzione della Superprocura.\nNel settembre 1990 intervenne alla festa nazionale del Fronte della Giovent\u00f9 a Siracusa, insieme al parlamentare regionale del MSI Giuseppe Tricoli, e agli allora dirigenti giovanili Gianni Alemanno e Fabio Granata.\nGli attentati progettati e il trasferimento a Palermo.\nNel settembre del 1991, Cosa nostra aveva gi\u00e0 abbozzato progetti per l'uccisione di Borsellino. A rivelarlo fu il collaboratore di giustizia Vincenzo Calcara, mafioso di Castelvetrano il quale affermava che il suo capo Antonio Vaccarino (ex sindaco democristiano del paese) gli avrebbe detto di tenersi pronto per l'esecuzione, che si sarebbe dovuta effettuare mediante un fucile di precisione o con un'autobomba. Tuttavia Calcara fu arrestato il 5 novembre e la sua situazione in carcere si fece assai pericolosa poich\u00e9, secondo quanto da lui stesso indicato, aveva in precedenza intrecciato una relazione con la figlia di uno dei capi di Cosa nostra, uno sbilanciamento del tutto contrario alle \"regole\" mafiose e sufficiente a costargli la vita; se da latitante poteva ancora essere utilizzato per \"lavori sporchi\", da carcerato invece gli restava solo la condanna a morte emessa dall'organizzazione. Prima che finisse il periodo di isolamento, Calcara decise di diventare collaboratore di giustizia e si incontr\u00f2 proprio con Borsellino, al quale, una volta rivelatogli il piano e l'incarico, disse: \"\"lei deve sapere che io ero ben felice di ammazzarla\". Dopo di ci\u00f2, raccont\u00f2 sempre il pentito, gli chiese di poterlo abbracciare e Borsellino avrebbe commentato: \"nella mia vita tutto potevo immaginare, tranne che un uomo d'onore mi abbracciasse\"\". Tuttavia Calcara verr\u00e0 successivamente smentito dai collaboratori di giustizia Giovanni Brusca e Antonio Patti, i quali affermeranno che l'attentato a Borsellino venne in realt\u00e0 affidato a Vito Mazzara, \u00abcapo famiglia\u00bb di Valderice ed abile tiratore, ma non se ne fece pi\u00f9 nulla perch\u00e9 il progetto incontr\u00f2 l'opposizione dei boss mafiosi di Marsala Vincenzo D'Amico e Francesco Craparotta, che vennero poi uccisi su ordine di Tot\u00f2 Riina per tale diniego.\nCon Falcone a Roma, Borsellino chiese il trasferimento alla Procura di Palermo e nel marzo 1992 vi ritorn\u00f2 come procuratore aggiunto, dove chiam\u00f2 il sostituto procuratore Antonio Ingroia.\nAppena arrivato alla Procura di Palermo, Borsellino concluse le indagini derivate dalle dichiarazioni di Calcara, che condussero a 43 ordini di cattura contro i mafiosi di Castelvetrano e i loro fiancheggiatori, fra cui l'ex sindaco Antonio Vaccarino (indicato da Calcara a capo della cosca) e l\u2019impiegato in pensione della Cassazione Giuseppe Schiavone, incaricato di \"aggiustare\" i processi: il procedimento penale che ne segu\u00ec, denominato \"Alagna Antonino + 30\", si concluder\u00e0 in primo grado nel 1995 con pesanti condanne.\nElezione del Presidente della Repubblica e Capaci.\nIl pomeriggio del 19 maggio 1992, nel corso dell'XI scrutinio delle elezione del Presidente della Repubblica Italiana del 1992, l'allora segretario del MSI Gianfranco Fini diede indicazione ai suoi parlamentari di votare per Paolo Borsellino come Presidente della repubblica, che ottenne in quello scrutinio 47 preferenze.\nAl sedicesimo scrutinio (avvenuto dopo la strage di Capaci) fu eletto Oscar Luigi Scalfaro.\nIl 23 maggio 1992, in un attentato dinamitardo sull'autostrada A29 all'altezza di Capaci, persero la vita Giovanni Falcone, la moglie Francesca Morvillo e tre agenti della scorta, Antonio Montinaro, Vito Schifani e Rocco Dicillo. Falcone mor\u00ec fra le sue braccia in ospedale, senza per\u00f2 riprendere conoscenza. Dichiar\u00f2, citando Ninni Cassar\u00e0:\nLe dichiarazioni sul ruolo della politica.\nBorsellino rilasci\u00f2 interviste e partecip\u00f2 a numerosi convegni per denunciare l'isolamento dei giudici e l'incapacit\u00e0 o la mancata volont\u00e0 da parte della politica di dare risposte serie e convinte alla lotta alla criminalit\u00e0. In una di queste Borsellino descrisse le ragioni che avevano portato all'omicidio del giudice Rosario Livatino e prefigur\u00f2 la fine (che poi egli stesso fece) che ogni giudice \"sovraesposto\" \u00e8 destinato a fare.\nLa penultima intervista.\nIl 21 maggio 1992, due giorni prima della strage di Capaci e poco meno di due mesi prima di essere ucciso, Paolo Borsellino rilasci\u00f2 un'intervista ai giornalisti di Canal+ Jean Pierre Moscardo e Fabrizio Calvi.\nIn questa sua penultima intervista Paolo Borsellino parl\u00f2 anche dei legami tra \"cosa nostra\" e l'ambiente industriale milanese e del Nord Italia in generale, facendo riferimento, tra le altre cose, a indagini in corso sui rapporti tra Vittorio Mangano e Marcello Dell'Utri. Alla domanda se Mangano fosse un \"pesce pilota\" della mafia al Nord, Borsellino rispose che egli era sicuramente una \"testa di ponte dell'organizzazione mafiosa nel Nord d'Italia\". Sui rapporti con Silvio Berlusconi invece, bench\u00e9 esplicitamente sollecitato dall'intervistatore, si astenne da qualsiasi giudizio, poich\u00e9 coperto dal segreto istruttorio.\nC'era chi non aveva interesse che questa intervista venisse diffusa e diventasse popolare in Italia, tanto che viene anche indicata come \"L'intervista nascosta\", la quale venne acquisita eccezionalmente nel 2000 da Rai News 24, dopo un fortunoso ritrovamento del nastro da parte della famiglia Borsellino, e fu proposta per essere trasmessa in vari programmi e telegiornali Rai di prima e seconda serata, incontrando per\u00f2 la ritrosia dei vari conduttori che non vollero trasmetterla (fu poi trasmessa solo sul canale satellitare Rai News 24 il 19 settembre 2000 alle ore 23).\nGli ultimi 57 giorni.\nI 57 giorni che separarono la strage di Capaci da quella di via d'Amelio furono i pi\u00f9 difficili per Borsellino, il quale, duramente colpito dalla morte del collega e amico e nonostante fosse consapevole di essere il prossimo obiettivo della vendetta di Cosa Nostra, continu\u00f2 a lavorare con frenetica intensit\u00e0, ostacolato per\u00f2 dal capo della Procura palermitana Pietro Giammanco, il quale addirittura gli nascose il contenuto di un'informativa del ROS dei Carabinieri che segnalava il pericolo di un imminente attentato nei suoi confronti, circostanza che Borsellino apprese solo casualmente durante una conversazione con l'allora Ministro della Difesa Salvo And\u00f2: infatti in base ad alcune dichiarazioni rilasciate nei vari processi dal colonnello dell'Arma dei Carabinieri Umberto Sinico, sentito come testimone, si pu\u00f2 stabilire che Borsellino non solo era a conoscenza di essere nel mirino di \"cosa nostra\", ma che preferiva che non si stringesse troppo la protezione attorno a s\u00e9, cos\u00ec da evitare che l'organizzazione scegliesse come bersaglio qualcuno della sua famiglia.\nIl 29 maggio 1992, nel corso della presentazione del libro \"Gli uomini del disonore\" di Pino Arlacchi alla presenza dei ministri dell'Interno e della Giustizia, Vincenzo Scotti e Claudio Martelli, nonch\u00e9 del capo della polizia Vincenzo Parisi, dal pubblico fu chiesto a Borsellino se intendesse candidarsi alla successione di Falcone alla \"Superprocura\"; alla sua risposta negativa Scotti intervenne annunciando di aver concordato con Martelli di chiedere al CSM di riaprire il concorso e invitandolo formalmente a candidarsi. Borsellino non rispose a parole, sebbene il suo biografo Lucentini abbia cos\u00ec descritto la sua reazione: \"dal suo viso trapela una indignazione senza confini\". Rispose al ministro per iscritto, giorni dopo: \"La scomparsa di Giovanni Falcone mi ha reso destinatario di un dolore che mi impedisce di rendermi beneficiario di effetti comunque riconducibili a tale luttuoso evento\".\nIl 25 giugno Borsellino tenne il suo ultimo discorso nell'atrio della biblioteca di Casa Professa nel corso di un dibattito organizzato dalla rivista \u201c\"Micromega\" durante il quale venne interrotto due volte da lunghi applausi: \nAlla fine di giugno, Gaspare Mutolo, mafioso di Partanna-Mondello legato a Tot\u00f2 Riina, manifest\u00f2 la volont\u00e0 di collaborare con la giustizia ma volle parlare solo con Borsellino perch\u00e9 soltanto di lui si fidava; tuttavia il giudice si trovava in Germania per interrogare il nuovo collaboratore di giustizia Gioacchino Schembri (uno \"stiddaro\" di Palma di Montechiaro che conosceva molti retroscena dell'omicidio del giudice Rosario Livatino) e il procuratore Giammanco decise di tagliarlo fuori affidando il fascicolo su Mutolo al procuratore aggiunto Vittorio Aliqu\u00f2 e ai sostituti procuratori Guido Lo Forte e Gioacchino Natoli per poi fare marcia indietro e consentire a Borsellino di partecipare agli interrogatori insieme agli altri tre magistrati designati. Il sostituto procuratore Lo Forte testimoni\u00f2 in seguito: \"Paolo mostr\u00f2 un certo disappunto per non essere stato investito formalmente delle indagini relative a Mutolo, tanto che con una battuta ci disse che era inutile che lui partecipasse agli interrogatori\"\". Il primo interrogatorio di Mutolo si svolse il 1\u00ba luglio cui seguirono quelli del 16 e 17 luglio, cui Borsellino fu sempre presente: durante le pause degli interrogatori, il giudice si appart\u00f2 a parlare con Mutolo che gli avrebbe confessato una collusione con la mafia del suo collega Domenico Signorino (PM al maxiprocesso) e dell'ex commissario di polizia e numero due del SISDE Bruno Contrada.\nSempre il 1\u00ba luglio Borsellino aveva un appuntamento al Viminale con l'onorevole Nicola Mancino, che in quel giorno assumeva la carica di Ministro dell'Interno: cos\u00ec \u00e8 segnato nell'agenda grigia del magistrato e cos\u00ec \u00e8 confermato dalla ricostruzione della giornata di Rita Borsellino, secondo la quale vi si sarebbe recato in seguito ad una telefonata del ministro. Mutolo al riguardo racconta che Borsellino gli disse \u00ab\"mi ha telefonato il ministro, manco due ore e poi torno\"\u00bb e poi racconta per\u00f2 \u00ab[Borsellino] \"molto preoccupato e serio, mi fa che viceversa del ministro, si \u00e8 incontrato con il dottor Parisi\" [l'allora capo della Polizia] \"e il dottor Contrada\"\u00bb. Tuttavia l'allora procuratore aggiunto Vittorio Aliqu\u00f2 raccont\u00f2 che quel giorno accompagn\u00f2 Borsellino sulla soglia della stanza del neo-ministro, lo vide entrare, lo vide uscire poco dopo e quindi entr\u00f2 a sua volta, ma da solo, non ricordando di aver incontrato Bruno Contrada ed escludendo che Borsellino gliene abbia parlato. Mancino interpellato sulla vicenda ha sostenuto \u00ab\"Non ho precisa memoria di tale circostanza, anche se non posso escluderla, era il giorno del mio insediamento, mi vennero presentati numerosi funzionari e direttori generali. Non escludo che tra le persone che possono essermi state presentate ci fosse anche il dottor Borsellino. Con lui per\u00f2 non ho avuto alcuno specifico colloquio e perci\u00f2 non posso ricordare in modo sicuro la circostanza\"\u00bb e inoltre nega di averlo convocato.\nIl giorno precedente, Borsellino e Aliqu\u00f2 si erano recati presso gli uffici romani del Servizio Centrale Operativo della Polizia di Stato per interrogare un altro nuovo collaboratore di giustizia, Leonardo Messina (ex mafioso del nisseno e uomo di fiducia del boss Giuseppe \"Piddu\" Madonia), che tornarono a sentire sempre nella giornata del 1\u00ba luglio e poi il 17: nei suoi interrogatori, Messina spieg\u00f2 a Borsellino dettagliatamente come funzionava la spartizione degli appalti pubblici e privati tra Cosa Nostra e i politici e rese la clamorosa rivelazione che la Calcestruzzi S.p.A. (all'epoca di propriet\u00e0 del gruppo Ferruzzi-Gardini, uno dei principali gruppi industriali italiani) fosse \"nelle mani di Tot\u00f2 Riina\".\nIl 25 giugno Borsellino aveva avuto un incontro riservato con il colonnello Mario Mori e l'allora capitano Giuseppe De Donno presso la caserma \"Carini\", lontano dalla Procura: secondo quanto dichiarato da Mori e De Donno ai magistrati, Borsellino si limit\u00f2 a parlare con loro del dossier soprannominato \"mafia e appalti\" trasmesso dal ROS alla Procura di Palermo di cui il giudice s'interessava nonostante non avesse ricevuto la delega d'indagine. Secondo i giudici che conducono l'inchiesta \"Trattativa Stato-mafia\", Borsellino in realt\u00e0 era informato della negoziazione che Mori e De Donno stavano conducendo con l'ex sindaco Vito Ciancimino per arrivare alla cattura di latitanti e tale colloquio riservato era finalizzato a parlare di quei fatti.&lt;ref name=\"http://www.parlamento.it\"&gt;&lt;/ref&gt;\nPer quanto riguarda le indagini sulla strage di Capaci, il procuratore capo uscente di Caltanissetta Salvatore Celesti non prendeva iniziative e aspettava l\u2019insediamento del suo successore Giovanni Tinebra: Borsellino, consapevole del rischio di impasse investigativa, afferm\u00f2 di essere pronto a trasferirsi subito a Caltanissetta per fornire il proprio contributo all\u2019inchiesta sulla strage ma il CSM gli fece sapere che non era opportuno per lui, amico fraterno di Falcone, assumere ufficialmente un incarico inquirente nell\u2019indagine. Borsellino chiese per\u00f2 pi\u00f9 volte di essere sentito dalla Procura di Caltanissetta per chiarire aspetti importanti ma ci\u00f2 non avvenne mai, nemmeno quando Tinebra s'insedi\u00f2 al posto di Celesti il 15 luglio; uno dei pi\u00f9 stretti collaboratori del giudice, il maresciallo Carmelo Canale, testimoni\u00f2: \"Borsellino mi diceva sempre che sulla strage di Falcone era lui che doveva rendere testimonianza perch\u00e9 lui sicuramente avrebbe certamente indirizzato le indagini nella giusta maniera e che lui sapeva tutto, di Falcone sapeva tutto. Centomila volte chiese lui di essere sentito...\". Alcuni giorni prima della strage di via d'Amelio, Borsellino venne contattato da Tinebra per essere sentito il 20 luglio o nei giorni successivi, ma non fece mai in tempo.\nLa strage di via D'Amelio e la morte.\nIl 19 luglio 1992, dopo aver pranzato a Villagrazia di Carini con la moglie Agnese e i figli Manfredi e Lucia, Paolo Borsellino si rec\u00f2 insieme alla sua scorta in via D'Amelio, dove vivevano sua madre e sua sorella Rita. Alle 16:58 una Fiat 126 imbottita di tritolo, che era parcheggiata sotto l'abitazione della madre, deton\u00f2 al passaggio del giudice, uccidendo oltre a Borsellino anche i cinque agenti di scorta Emanuela Loi, Agostino Catalano, Vincenzo Li Muli, Walter Eddie Cosina e Claudio Traina.\nL'unico sopravvissuto fu l'agente Antonino Vullo, scampato perch\u00e9 al momento della deflagrazione stava parcheggiando uno dei veicoli della scorta.\nIl 24 luglio circa persone parteciparono ai funerali privati di Borsellino (i familiari rifiutarono il rito di Stato: la moglie Agnese, infatti, accusava il governo di non aver saputo proteggere il marito, e volle una cerimonia privata senza la presenza dei politici), celebrati nella chiesa di Santa Maria Luisa di Marillac, disadorna e periferica, dove il giudice era solito sentir messa, quando poteva, nelle domeniche di festa. L'orazione funebre fu pronunciata da Antonino Caponnetto, il vecchio giudice che aveva diretto l'ufficio di Falcone e Borsellino: \u00abCaro Paolo, la lotta che hai sostenuto dovr\u00e0 diventare e diventer\u00e0 la lotta di ciascuno di noi\u00bb. Pochi i politici: il presidente Scalfaro, Francesco Cossiga, Gianfranco Fini, Claudio Martelli. Il funerale \u00e8 commosso e composto, interrotto solo da qualche applauso. Qualche giorno prima, i funerali dei 5 agenti di scorta si erano svolti nella Cattedrale di Palermo, ma all'arrivo dei rappresentanti dello Stato (compreso il neopresidente della Repubblica Italiana Oscar Luigi Scalfaro), una folla inferocita sfond\u00f2 la barriera creata dai 4000 agenti chiamati per mantenere l'ordine, mentre la gente, strattonando e spingendo, gridava: \"Fuori la mafia dallo Stato\". Il Presidente della Repubblica venne tirato fuori a stento dalla calca, venne spintonato anche il capo della polizia.\nLa salma \u00e8 stata tumulata nel Cimitero di Santa Maria di Ges\u00f9 a Palermo.\nLe dichiarazioni e l'ultima intervista.\nPochi giorni prima di essere ucciso, durante un incontro organizzato dalla rivista \"MicroMega\", cos\u00ec come in un'intervista televisiva con Lamberto Sposini, Borsellino aveva parlato della sua condizione di \"condannato a morte\". Sapeva di essere nel mirino di Cosa Nostra e sapeva che difficilmente la mafia si lascia scappare le sue vittime designate.\nAntonino Caponnetto, che subito dopo la strage aveva detto, sconfortato, \"\"\u00c8 finito tutto\", intervistato anni dopo da Gianni Min\u00e0 ricord\u00f2 che \"Paolo aveva chiesto alla questura\u00a0\u2013 gi\u00e0 venti giorni prima dell'attentato\u00a0\u2013 di disporre la rimozione dei veicoli nella zona antistante l'abitazione della madre. Ma la domanda era rimasta inevasa. Ancora oggi aspetto di sapere chi fosse il funzionario responsabile della sicurezza di Paolo, se si sia proceduto disciplinarmente nei suoi confronti e con quali conseguenze\"\".\nRiguardo all'ultima intervista concessa dal magistrato italiano, nel numero de \"L'Espresso\" dell'8 aprile 1994 fu pubblicata una versione pi\u00f9 estesa dell'intervista.\nL'intervista, e i tagli relativi alla sua versione televisiva, furono citati anche dal tribunale di Palermo nella sentenza di condanna di Gaetano Cin\u00e0 e Marcello Dell'Utri:\nPaolo Guzzanti aveva sostenuto che l'intervista trasmessa da Rai News 24 era stata manipolata, i giornalisti della rete gli fecero causa, ma fu assolto. Vi era corrispondenza tra la cassetta ricevuta e il contenuto trasmesso, ma non con il video originale. Alcune risposte erano state tagliate e messe su altre domande. Ad esempio, quando Borsellino parla di \"cavalli in albergo\" per indicare un traffico di droga, non si riferiva a una telefonata fra Dell'Utri e Mangano come poteva sembrare dalla domanda dell'intervistatore (che faceva riferimento a un'intercettazione dell'inchiesta di San Valentino, che Borsellino aveva seguito solo per poco tempo), ma a una fra Mangano e un mafioso della famiglia Inzerillo.\nNella sentenza Dell'Utri fu poi riportato il brano dell'intervista relativo all'uso del termine \"cavalli\" per indicare la droga e sulle precedenti condanne di Mangano, in una versione ancora differente rispetto alle due gi\u00e0 diffuse, trascritta dal nastro originale. Nella stessa sentenza era poi riportata l'intercettazione della telefonata intercorsa tra Mangano (la cui linea era sotto controllo) e Dell'Utri, relativo al \"blitz di San Valentino\", in cui veniva citato un \"cavallo\", a cui aveva fatto riferimento il giornalista nelle domande dell'intervista a Borsellino.. La sentenza specificava per\u00f2 che:\nLa versione dell'ultima intervista a Borsellino venne mandata in onda da Rai News 24 nel 2000 era di trenta minuti, quella originale era invece di cinquantacinque minuti. La trascrizione dell'intervista integrale \u00e8 stata pubblicata sul sito web \"19luglio1992.org\".\nIl dibattito sulla \"strage di Stato\".\nDiversi autori hanno parlato della strage di via D'Amelio come \"strage di stato\":\nNell'introduzione del libro \"L'agenda rossa di Paolo Borsellino\" Marco Travaglio scrive:\nSalvatore Borsellino, fratello di Paolo Borsellino, parla esplicitamente di \"strage di Stato\":\nIl Gip di Caltanissetta, Alessandra Bonaventura Giunta, ritiene che la trattativa Stato-mafia ci sia stata e che Paolo Borsellino fu ucciso perch\u00e9 secondo il boss Salvatore Riina, ostacolava questa trattativa,:\ndopo aver interrogato Salvino Madonia, il capomafia che ha partecipato alla riunione di Cosa nostra nella quale i mafiosi decisero l'avvio della strategia stragista.\nIn occasione della ricorrenza dei 25 anni dalla strage di via D'Amelio Fiammetta Borsellino, ultimogenita del magistrato Paolo, in un'intervista dice: \n La zia Rita Borsellino ribadisce l'autorevolezza di queste affermazioni dicendo:\nRiconoscimenti e influenza.\nAlla memoria del magistrato italiano furono intitolate numerose scuole e associazioni, nonch\u00e9 (insieme all'amico e collega) l'aeroporto internazionale \"Falcone e Borsellino\" (ex \"Punta Raisi\", Palermo), l'aula principale (aula I) della facolt\u00e0 di Giurisprudenza alla Sapienza - Universit\u00e0 di Roma e l'aula del consiglio comunale della citt\u00e0 di Castellammare di Stabia.\nLa facolt\u00e0 universitaria di \"giurisprudenza\" dell'Universit\u00e0 degli Studi di Brescia intest\u00f2 una delle sue aule pi\u00f9 suggestive di Palazzo dei Mercanti ai giudici Falcone e Borsellino. Dal 2011, l'aula delle udienze della Corte d\u2019Appello di Trento \u00e8 dedicata a Giovanni Falcone e Paolo Borsellino.. A Torino il Palazzo di Giustizia si trova tra via Giovanni Falcone e via Paolo Borsellino.\nTeatro, cinema, televisione, musica.\nAnche il teatro, il cinema e la televisione hanno onorato la memoria del magistrato palermitano. Tra i pi\u00f9 rilevanti:\nNella musica, il magistrato \u00e8 ricordato nelle seguenti composizioni originali a lui ispirate:"}
{"id": "840150", "revid": "110157", "url": "https://it.wikipedia.org/wiki?curid=840150", "title": "IGSuite", "text": "IGSuite \u00e8 una suite groupware per aziende gratuita, libera e web-based integrata da decine di strumenti, orientata verso la comunicazione, la condivisione delle risorse e delle attivit\u00e0 e la gestione documentale.\nLocalizzazione: Italiano, Inglese, Olandese, Spagnolo e Portoghese.\nAmbiente operativo.\nIGSuite pu\u00f2 essere installato sia su piattaforma Windows che Linux/Unix.I requisiti di installazione fondamentali sono l'interprete Perl e un database a scelta tra PostgreSql, MySQL e SQLite.Interfaccia grafica sviluppata con JavaScript e tecnologia AJAX."}
{"id": "840151", "revid": "371529", "url": "https://it.wikipedia.org/wiki?curid=840151", "title": "Hli\u00f0skj\u00e1lf (album)", "text": "Hli\u00f0skj\u00e1lf \u00e8 il sesto album di Burzum pubblicato nel 1999.\nIl disco.\nIn \"Hli\u00f0skj\u00e1lf\" (il cui nome \u00e8 preso dall'omonimo trono di Odino), come nel precedente \"Dau\u00f0i Baldrs\", le tematiche affrontate sono afferenti alla mitologia norrena ma a differenza di quest'ultimo non si tratta di un concept album bens\u00ec di otto episodi staccati. Questo disco \u00e8 il secondo capitolo di una trilogia che resta incompiuta per scelta dello stesso Varg Vikernes, il quale si \u00e8 dichiarato stanco della scena musicale e di non poter comporre liberamente.\nIl disco \u00e8 uscito in diversi formati: CD digipack per la Misantrophy; LP dorato limitato per la Misantrophy; LP limitato a 1000 copie ristampato nel 2005 per la Back on Black.\nCuriosit\u00e0.\nLa traccia finale, \"Der weinende Hadnur\", \u00e8 il rifacimento di \"The Crying Orc\" canzone strumentale comparsa nel primo album omonimo."}
{"id": "840153", "revid": "86599", "url": "https://it.wikipedia.org/wiki?curid=840153", "title": "Glochidio (botanica)", "text": "I glochidi sono delle minute spine setolose che originano dalle areole di alcune Cactaceae, in particolare del genere \"Opuntia\". \nIn caso di contatto accidentale si staccano molto facilmente dalla pianta e si infilzano sulla cute, causando irritazione."}
{"id": "840154", "revid": "1851848", "url": "https://it.wikipedia.org/wiki?curid=840154", "title": "Peppe Quintale", "text": "Biografia.\nInizia la carriera come animatore in un villaggio turistico.\nAppare in radio per la prima volta nel 1992 nella trasmissione \"W Radio DJ\" insieme a Fiorello e Marco Baldini. Nello stesso anno fonda a Roma, insieme ai soci Gianluca Bartoni e Camillo Verrienti, anch'essi ex animatori, il locale di cabaret \"TinaPika\", rinomatissimo locale di cabaret romano, fucina di giovani talenti comici.\nLa carriera in televisione inizia nel 1993 con \"Miss Italia nel mondo\", come presentatore dei collegamenti esterni. Sempre nello stesso anno, interpreta il ruolo di attore e intrattenitore, nel programma \"Sar\u00e0 vero\", con Alberto Castagna. Dal 1994 inizia un alto numero di collaborazioni televisive in diversi programmi RAI e Mediaset tra i quali ricordiamo il ruolo di conduttore nel programma \"Caccia alla Frase\" dove fece esibire il cantautore Tiziano Ferro mettendo in dubbio le sue possibilit\u00e0 di diventare cantante poi divenne inviato satirico nel programma \"Le iene\" (1997-2000), allora condotto da Simona Ventura, e il ruolo di inviato dai campi di calcio nella trasmissione \"Quelli che il calcio\" (2001). Tra il 2003 e il 2004 essendo il calcio una delle sue pi\u00f9 grandi passioni, ha collezionato 2 presenze nella \"Nazionale italiana artisti\", con zero reti all'attivo.\nDal 2006 \u00e8 direttore artistico de La3, la tv sui cellulari di 3 Italia, dove conduce anche una trasmissione settimanale di taglio comico sul campionato di calcio di Serie A: \"1X3!\". Nel 2008 partecipa al reality show \"L'isola dei famosi\", su Rai 2, venendo eliminato nel corso della semifinale con il 62% dei voti."}
{"id": "840155", "revid": "486946", "url": "https://it.wikipedia.org/wiki?curid=840155", "title": "Glochidi", "text": ""}
{"id": "840170", "revid": "585241", "url": "https://it.wikipedia.org/wiki?curid=840170", "title": "Canto Alto", "text": "Il Canto Alto (\"Cat \u00d3lt\" in bergamasco) \u00e8 una montagna delle Prealpi Bergamasche alta 1146\u00a0m. Si trova in provincia di Bergamo, all'interno del Parco dei Colli, sopra il paese di Sorisole, al confine con il comune di Zogno. \u00c8 l'ultima elevazione della dorsale che separa i corsi dei fiumi Brembo e Serio.\nNelle giornate limpide, dalla cima \u00e8 possibile ammirare un panorama a 360\u00b0: a Sud \u00e8 possibile osservare Bergamo e la pianura fino al profilo lontano degli Appennini; ad Ovest in primo piano vi sono il Monte Linzone, il Resegone e le Grigne, sullo sfondo il Monte Rosa e il Monviso; a Nord si ergono le cime delle Prealpi Orobiche, la Presolana, il Pizzo Camino; a Est il Bronzone e le cime bresciane.\nIn passato \u00e8 stato conosciuto con il nome di \"Piz Dent\" o \"Pizzidente\" (\"\"piz\" per la forma della vetta, \"dent\"\" dalla voce dialettale che indica il nome della valle che scende dal Canto al paese di Sorisole).\nItinerari di salita.\n\u00c8 una cima particolarmente frequentata, per la facilit\u00e0 d'accesso, grazie alla vicinanza alla citt\u00e0 e per il notevole panorama che si pu\u00f2 godere nelle giornate migliori.I suoi pendii sono segnati da numerosi sentieri che permettono di raggiungere la vetta a Sud dall'abitato di Sorisole, a Est da Monte di Nese oltrepassando il Monte Cavallo, a Nord da Poscante (frazione di Zogno) e a Ovest dalla contrada \"Cler\" nel comune di Sedrina.\nIl percorso pi\u00f9 semplice, \u00e8 quello che parte da Monte di Nese che permette di arrivare in vetta percorrendo 3 chilometri e superando 350 metri di dislivello. L'itinerario pi\u00f9 frequentato dagli escursionisti \u00e8 quello che parte da Sorisole che consiste in un tracciato di 4 chilometri e 700 metri di dislivello. Tutti i sentieri sono di tipo escursionistico e senza particolari pericoli cos\u00ec da poter essere affrontati anche da escursionisti non esperti.\nStoria.\nPer la sua posizione strategica, come punto di osservazione sulle vie di comunicazione fra Valle Brembana e Valle Seriana, nel corso del medioevo la cima fu presidiata con un fortilizio (o bastia), prima semplice torre di avvistamento in legno, poi struttura pi\u00f9 ampia, in muratura, con una guarnigione di dodici uomini, ripetutamente distrutto e ricostruito durante le aspre contese fra guelfi e ghibellini, definitivamente distrutto all'inizio del XIV secolo e non pi\u00f9 ricostruito sotto la dominazione della Repubblica di Venezia (i resti sono stati scoperti nel corso degli scavi per le fondamenta della croce).\nLa croce.\nAll'inizio del XX secolo sulla cima del Canto Alto fu innalzata una prima croce a Cristo Redentore, inaugurata il 14 settembre 1902. Il monumento, finanziato con una sottoscrizione di offerte in tutta la diocesi, era composto da una base piramidale in muratura, contenente una cappella, e da una croce, per un'altezza complessiva di circa venti metri. Per le intemperie atmosferiche, l'incuria e il vandalismo, and\u00f2 in rovina in neanche mezzo secolo, distrutta infine da un violento temporale nel 1948.\nSu iniziativa della \"Stella Alpina\", sezione alpinistica dell'Unione Sportiva Olimpia di Bergamo, la croce fu ricostruita e inaugurata il 25 maggio 1952, dedicata ai caduti delle due guerre mondiali e ai caduti del bombardamento di Dalmine del 6 luglio 1944. Cos\u00ec il vescovo di Bergamo, Adriano Bernareggi, nell'occasione: \u00abLa Croce torni a dominare dall'alto le nostre terre bergamasche e gli uomini dal basso cerchino in essa il simbolo della fede ed il segno della speranza\u00bb. Questo secondo monumento era costituito da una base in muratura, un traliccio di ferro e una croce, per un'altezza complessiva analoga a quella della struttura precedente.\nMa la seconda croce sub\u00ec la stessa sorte della prima e, ripetutamente colpita da fulmini, croll\u00f2.\nIl 2 settembre 1979 \u00e8 stata inaugurata la terza croce, tuttora esistente, alta 32,5 metri, interamente costituita da traliccio metallico, realizzata dai gruppi locali dell'Associazione Nazionale Alpini.\nRifugio.\nNel settembre del 2010 \u00e8 stato inaugurato il rifugio del Canto Alto, posto a 200 metri a sud della vetta, \u00e8 gestito dagli Alpini di Sorisole."}
{"id": "840171", "revid": "2110845", "url": "https://it.wikipedia.org/wiki?curid=840171", "title": "Ugo Castagnotto", "text": "\u00c8 professore di \"Teoria pubblicitaria\" nella Facolt\u00e0 di Sociologia dell'Universit\u00e0 di Urbino. Ha iniziato l'attivit\u00e0 di ricerca a Torino, dove tuttora vive, ha svolto per anni la professione di pubblicitario presso lo Studio Armando Testa e l'Iveco. \u00c8 stato fra i primi studiosi italiani, a partire dagli anni sessanta, ad analizzare i linguaggi dei \"mass media\".\nAllievo di Charles Morris, ha insegnato all'Universit\u00e0 della Florida nel 1967, alla University of Toronto, al Queens College of the City University of New York, alla Universit\u00e0 di Uppsala.\nCollabora a numerose riviste fra cui \"DATA\", \"Casa Vogue\", \"Auto e Design\", \"La vie des Arts\". \u00c8 stato \"columnist\" di \"Repubblica\". Tiene spesso conferenze e seminari presso facolt\u00e0 universitarie.\nSaggista e divulgatore, ha spesso affiancato alla produzione di stampo prettamente accademico testi scanzonati di successo, che lo hanno reso noto al pubblico non specialistico.\nCollegamenti esterni.\nInsegnare la pubblicit\u00e0, il testo delle lezioni universitarie a Urbino liberamente scaricabile"}
{"id": "840183", "revid": "287204", "url": "https://it.wikipedia.org/wiki?curid=840183", "title": "Andreas Riedel", "text": "Anche noto come barone Andreas Riedel, fu precettore di corte: \u00e8 annoverato tra le vittime pi\u00f9 in vista della repressione politica 'anti-giacobina' abbattutasi sull'Austria nel 1794-1795.\nEsordi.\nFra il 1764 e il 1770 fu allievo dell'Accademia Militare Teresiana (fondata dall'imperatrice Maria Teresa a Wiener Neustadt. Divenne agrimensore ma, soprattutto, dal 1779 al 1790, insegnante di matematica ai figli del Gran Duca di Toscana Leopoldo in Firenze (fra i quali il futuro imperatore Francesco II). Qui pot\u00e9 assistere alla opera riformatrice svolta dal governo asburgico, con l'aiuto di funzionari quali il Rucellai, Neri, Gianni o Tavanti.\nAttivit\u00e0 'giacobine'.\nQuando Leopoldo successe al fratello Giuseppe II, Riedel rientr\u00f2 anch'egli a Vienna, con un incarico presso la corte.\nQui assunse una posizione di spicco fra gli intellettuali illuminati, o \u2018giuseppinisti\u2019. Ma si spinse pi\u00f9 in l\u00e0, formulando, ad esempio, un progetto di costituzione, diffuso con un pamphlet intitolato \"Appello a tutti i tedeschi per una lega delle libert\u00e0 anti-aristocratica\".\nL'inizio della repressione politica.\nLeopoldo II mor\u00ec presto, il 1\u00ba marzo 1792 (lo stesso anno in cui Riedel venne nominato barone): il suo breve regno era stato dominato dallo scoppio della Rivoluzione francese, con la campagna militare sostenuta, principalmente, da Vienna, Berlino, uniti a stati minori quai il Regno di Sardegna.\nIl giovane imperatore matur\u00f2 convinzioni profondamente anti-francesi e reazionaria, ulteriormente inaspritesi, il 16 ottobre 1793, quando venne ghigliottinata a Parigi sua zia Maria Antonietta d'Asburgo-Lorena e abbandonato ad un impietoso destino il di lei figlio Luigi Carlo. \nNel gennaio 1793 richiam\u00f2 il capo della polizia viennese Pergen, gi\u00e0 allontanato dal padre, che si fece affiancare dal molto efficiente conte Saurau. Il 25 marzo 1793 nomin\u00f2 ministro degli esteri il reazionario Thugut, poi cancelliere alla morte del predecessore Kaunitz, avvenuta il 27 giugno 1794.\nI 'Processi ai Giacobini'.\nBastarono poche settimane perch\u00e9 la repressione politica si abbattesse su Vienna: Saurau e Pergen denunciarono una supposta congiura anti-governativa. Vi coinvolse coinvolse nell'accusa non figure di secondo piano, bens\u00ec notabili di spicco dell'esercito, della cultura o della nobilit\u00e0, gi\u00e0 conosciute per non essere perfettamente allineate alla politica governativa. Ad esempio, il 24 luglio vennero arrestati Riedel e il comandante della piazza militare di Vienna Hebenstreit (aveva composto un poemetto democraticheggiante). \nNacque cos\u00ec quello che viene ricordato come il Processo ai Giacobini (\"Jakobinerprozess\"): l'accusa si bas\u00f2 unicamente sulla interpretazione delle idee degli accusati, nonch\u00e9 su delazioni di confidenti di polizia. Le udienza dovettero essere condotte a porte chiuse, stante la evidente mancanza di prove. Ma tanto bastava a Francesco II, il quale desiderava mettere in scena un processo che servisse ad intimidire i sudditi austriaci e, soprattutto, ungheresi.\nLo Hebenstreit venne condannato a morte, Riedel e gli altri alla prigione perpetua. La maggior parte per\u00ec in carcere, entro pochi anni, ma Riedel fu pi\u00f9 fortunato.\nCarcerazione e fuga.\nRinchiuso inizialmente nella fortezza di Kufstein (dal 1796 a Graz, dal 1797 a Munk\u00e1cs), nel 1806 venne trasferito nel convento dei Frati Minori a Brno, a pochi chilometri da Vienna: nel 1809, l'anno in cui Napoleone, dopo aver dubito una mezza sconfitta ad Aspern-Essling, inflisse agli austriaci una terribile sconfitta a Wagram egli pot\u00e9 fuggire e rifugiarsi in Francia, dove mori, molti anni dopo, nel 1837.\nNon sono certe le circostanza della fuga, tanto che talune fonti riportano che egli venne liberato da Napoleone. Il quale, d'altra parte, impose a Francesco II una pace umiliante, inclusa la riduzione dell'esercito alla miseria di 150.000 uomini, il matrimonio con la figlia Maria Luisa.\nTuttavia, la carenza di notizie circa i suoi ultimi anni a Parigi, non consentono di trarre adeguate conclusioni."}
{"id": "840187", "revid": "59785", "url": "https://it.wikipedia.org/wiki?curid=840187", "title": "Tiberio Calcagni", "text": "Seguace di Michelangelo \u00e8 ricordato soprattutto per aver portato a termine alcune opere del maestro, come la Cappella Sforza nella Basilica di Santa Maria Maggiore a Roma o la \"Piet\u00e0 dell'Opera del Duomo\" di Firenze, dove restaur\u00f2 alcune parti rotte da Michelangelo, terminando la figura di sinistra - la Maddalena, che si discosta completamente dal \"non finito\" delle parti lavorate dal Buonarroti. Al Calcagni si devono anche il modello ligneo per il progetto della basilica di San Giovanni Battista dei Fiorentini ed il restauro della chiesa di San Michele Arcangelo ai Corridori di Borgo. Sempre a Tiberio si deve la rifinitura del Bruto di Michelangelo.\nCalcagni, oltre a realizzare progetti sotto la supervisione del maestro, veniva inviato come emissario per mostrare i frutti del loro lavoro teorico ai grandi committenti."}
{"id": "840188", "revid": "1714743", "url": "https://it.wikipedia.org/wiki?curid=840188", "title": "Venceslao I di Boemia", "text": "Biografia.\nAppena salito al trono nel 1230 si trov\u00f2 di fronte a un'invasione mongola, nonostante la vittoria del 1242 a Olomouc, Venceslao evit\u00f2 la distruzione del suo regno ma non riusc\u00ec a salvare la Moravia. Per migliorare la situazione della Boemia dal punto di vista economico incoraggi\u00f2 l'insediamento dei mercanti tedeschi e coloni boemi e approfitt\u00f2 della loro influenza.\nUna delle imprese principali del suo regno fu il controllo dell'Austria. Quando Federico II di Babenberg, ultimo discendente maschio della dinastia austriaca dei Babenberg, mor\u00ec nel 1246, Venceslao negozi\u00f2 il matrimonio del figlio con la nipote del duca defunto.\nQuest'alleanza fall\u00ec a causa della morte del figlio e fu solo nel 1251 che riusc\u00ec a ottenere il riconoscimento austriaco dell'altro figlio, Ottocaro II, come loro duca.\nMatrimonio e discendenza.\nVenceslao I spos\u00f2 Cunegonda di Svevia, figlia di Filippo di Svevia e della bizantina Irene Angelo. Da Cunegonda Venceslao ebbe:"}
{"id": "840199", "revid": "287204", "url": "https://it.wikipedia.org/wiki?curid=840199", "title": "Contea di Etowah", "text": "La contea di Etowah, in inglese Etowah County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 103.459 abitanti. Il capoluogo di contea \u00e8 Gadsden.\nIl nome deriva dal linguaggio dei nativi americani Cherokee e significa \"albero commestibile\". \u00c8 il centro della area metropolitana statistica di Gadsden, che comprende oltre alla stessa Contea di Etowah anche la Contea di Cherokee (Alabama).\nGeografia fisica.\nLa contea si trova nella parte nord-orientale dell'Alabama. Lo United States Census Bureau certifica che l'estensione della contea \u00e8 di 1.421 km\u00b2, di cui 1.385 km\u00b2 composti da terra e i rimanenti 36 km\u00b2 composti di acqua.\nLaghi e fiumi.\nLa contea comprende i seguenti laghi e fiumi:\nStoria.\nLa Contea di Etowah era originariamente la parte sud della Contea di DeKalb (Alabama), e venne chiamata inizialmente Contea di Baine in onore del generale David W. Baine, e costituita il 7 dicembre 1866. Tuttavia la Contea di Baine venne abolita nel 1867, e l'anno successivo venne creata l'attuale Contea di Etowah, con lo stesso territorio della precedente Contea di Baine."}
{"id": "840204", "revid": "122267439", "url": "https://it.wikipedia.org/wiki?curid=840204", "title": "Lago Mead", "text": "Il lago Mead \u00e8 il pi\u00f9 grande lago artificiale degli Stati Uniti, ed \u00e8 situato negli Stati del Nevada e dell'Arizona. Il lago si trova a circa 50 km dalla citt\u00e0 di Las Vegas. Il bacino \u00e8 stato creato mediante la costruzione della diga di Hoover che ha sbarrato il corso del fiume Colorado, il quale ha cos\u00ec riempito il lago che si estende fino a 180 km a nord della diga ed ha una capacit\u00e0 di 35 miliardi di metri cubi.\nDescrizione.\nIl lago deve il suo nome a Elwood Mead, il quale fu presidente dello U.S. Bureau of Reclamation, un'agenzia del ministero degli interni, dal 1924 al 1936 durante lo sviluppo e la realizzazione del Boulder Canyon Project, in base al quale fu costruita la diga e si form\u00f2 il lago. L'area protetta del Lake Mead National Recreation Area fu istituita nel 1964.\nPer la creazione del lago vennero evacuate numerose comunit\u00e0 che finirono sommerse. La pi\u00f9 nota di queste \u00e8 St. Thomas in Nevada, il cui ultimo abitante lasci\u00f2 la cittadina nel 1938. I resti dell'abitato sono talvolta ancora visibili, quando il livello delle acque scende.\nIl lago fu inizialmente realizzato per costituire una riserva d'acqua potabile che avrebbe dovuto servire la California meridionale. Lo sfruttamento del bacino per la produzione di energia idroelettrica fu inoltre una delle condizioni per la crescita e lo sviluppo di Las Vegas.\nIn fondo al lago giace un B-29 quasi intatto precipitato il 21 luglio del 1948.\nProblemi e soluzioni.\nSecondo un report del 2008 dello \"Scripps Institution of Oceanography\", il lago potrebbe essere del tutto prosciugato entro il 2021. In effetti il livello dell'acqua \u00e8 in costante diminuzione e desta preoccupazioni per la desertificazione dell'area circostante. Un calo di livello cos\u00ec repentino pu\u00f2 avere un impatto notevole sullo sviluppo della vicina Las Vegas.\nCosa che non si verifica, anche se nel 2021 il Lago Mead raggiunge il livello pi\u00f9 basso dal 1936"}
{"id": "840208", "revid": "1833487", "url": "https://it.wikipedia.org/wiki?curid=840208", "title": "Champagne", "text": "Lo champagne (in italiano, raro, sciampagna) \u00e8 un vino spumante francese ad \"appellation d'origine contr\u00f4l\u00e9e\" (AOC) prodotto con metodo classico, famoso in tutto il mondo e comunemente associato ai concetti di lusso e festa. \nPrende il nome dalla provincia storica della Champagne, situata nella regione francese del Grande Est, dove il vino \u00e8 prodotto.\nStoria.\nLo champagne \u00e8 uno dei pochi vini ai quali sia stato attribuito un inventore, l'abate benedettino Dom Pierre P\u00e9rignon, anche se sulla storia della sua origine esistono versioni differenti.\nI vini della regione della Champagne erano conosciuti fin dal Medioevo; venivano prodotti principalmente dai monaci delle numerose abbazie presenti nella regione, che lo usavano come vino da messa. Ma anche i regnanti francesi apprezzavano molto questi vini, fini e leggeri, tanto da offrirli in segno di omaggio agli altri regnanti europei. Si trattava per\u00f2 principalmente di vini fermi, quindi senza spuma, e rossi.\nLe guerre e i saccheggi, che nel 1600 devastarono la regione, causarono la distruzione e l'abbandono delle abbazie e dei conventi, e quindi il decadimento delle annesse vigne.\nIntorno al 1670, Pierre P\u00e9rignon, giovane monaco benedettino, giunse all'abbazia d'Hautvillers, vicino a \u00c9pernay, con l'incarico di tesoriere; egli trov\u00f2 il convento e le vigne in uno stato di totale abbandono e si adoper\u00f2 per rimetterle in sesto.\nIl suo lavoro fu indirizzato principalmente alla produzione del vino; da perfezionista qual era, si applic\u00f2 alla selezione delle uve migliori (la sua scelta cadde sul pinot nero), al privilegiare i terreni pi\u00f9 vocati alla produzione, ad affinare le tecniche del taglio dei vini (assemblaggio di uve dello stesso tipo provenienti da zone diverse), e a preferire una spremitura dolce per ottenere un mosto chiaro anche se da uve a bacca nera (tutte tecniche caratteristiche, ancora oggi, della produzione dello champagne).\nRimane il dubbio sulla genesi della trasformazione del vino fermo in vino spumante.\nQuale che sia la versione, l'abate arriv\u00f2 alla conclusione che la spuma fosse dovuta a una rifermentazione (dovuta a errori nella vinificazione o all'aggiunta di lieviti \u2014 contenuti nei fiori di pesco \u2014 e di zucchero) del vino, con conseguente produzione di anidride carbonica. A questo punto, resosi conto della gradevolezza del vino \"spumante\", decise di perfezionarne la produzione.\nMesse da parte le versioni pi\u00f9 o meno romanzate, i veri grandi meriti di Dom P\u00e9rignon nell'evoluzione della tecnica di produzione dello champagne furono quelli di definire il vitigno pi\u00f9 adatto (il \"pinot noir\"), di applicare metodicamente la tecnica dell'\"assemblaggio\" e di sostituire i tappi di legno a forma tronco-conica, usati fino ad allora, con tappi di sughero, ancorati al collo della bottiglia per mezzo di una gabbietta metallica.\nDa quel momento in poi anche altri proprietari di vigne della zona cominciarono a produrre il vino seguendo le indicazioni dell'abate e i nuovi produttori contribuirono all'affinamento e al miglioramento della tecnica di produzione dello champagne.\nAd esempio il problema della formazione di un deposito nelle bottiglie durante la permanenza in cantina per la seconda fermentazione (la cosiddetta feccia) fu risolto dai tecnici dell'azienda di Barbe Nicole Ponsardin, vedova Clicquot (la famosa \"Veuve Clicquot\"); essi idearono le \"pupitres\" (strutture a \"V\" rovesciata costituite da due tavole di legno incernierate su un lato e dotate di fori in cui inserire i colli delle bottiglie) e misero a punto il \"remuage sur pupitres\", tecnica che consentiva di effettuare la separazione dei lieviti dal vino, dando cos\u00ec allo champagne la limpidezza che lo caratterizza.\nLa crescita della popolarit\u00e0 dello champagne ha portato alla nascita di aneddoti e leggende difficilmente verificabili, come il fatto che Dom P\u00e9rignon fosse un esperto assaggiatore di vini (in realt\u00e0 egli era astemio ma, essendo anche vegetariano, era un eccellente assaggiatore di uve), la confessione in punto di morte da parte di Dom P\u00e9rignon della ricetta segreta dello champagne (non di ricetta si trattava, ma soltanto dell'indicazione di aggiungere al vino zucchero e miscela di liquori), il fatto che la forma del bicchiere a coppa in cui veniva servito fosse stata modellata sulla forma - considerata perfetta - del seno di Madame de Pompadour o forse Diana di Poitiers, e altre ancora.\nRimane il fatto che lo champagne \u00e8 un vino spumante la cui notoriet\u00e0 \u00e8 diffusa in tutto il mondo e il cui uso ha assunto valenza simbolica in varie situazioni (basti pensare al varo delle navi, alle premiazioni delle gare automobilistiche e ciclistiche e in generale a tutte le celebrazioni di eventi particolarmente importanti).\nDi seguito le date pi\u00f9 importanti della storia dello champagne, riportate in conformit\u00e0 a quanto indicato anche in alcuni siti internet che trattano dell\u2019argomento:\nRiguardo a quanto sopra riportato, un'interessante indagine sui principali eventi che hanno segnato la storia dello champagne, \u00e8 il video fatto da una nota grande maison dello champagne, che ripropone visivamente le date pi\u00f9 importanti nello sviluppo dello champagne. \nE a proposito del 1908, come si evince da quanto sopra riportato, data chiave nella storia dello champagne perch\u00e9 definisce geograficamente lo champagne e che \u00e8 dunque parte primaria del suo \"battesimo\", \u00e8 rilevante l\u2019immagine qui a fianco che mostra un\u2019antica bottiglia di champagne firmata \"De Serigny - Epernay, Carte Noire\" e che nella dicitura scritta a mano nel retro dell\u2019etichetta \u00e8 un riferimento storico a tale data, oltrech\u00e9 testimonianza concreta del crescere dell\u2019importanza dello champagne agli inizi del secolo scorso e che fa comprendere, come gi\u00e0 ai primi del 1900, lo champagne fosse considerato un prodotto particolarmente ricercato, prestigioso e di gran moda anche gi\u00e0 fra gli italiani: la bottiglia, presumibilmente prodotta in quell'anno o in anni precedenti da una \"maison\" dell\u2019epoca, come riporta la nota scritta a mano, fu regalata da un noto avvocato di Genova (Italia) dell\u2019epoca a sua moglie Paolina Becchi - figlia di una tra le pi\u00f9 importanti famiglie di imprenditori e finanzieri in Genova (Italia) dell\u2019epoca, durante il proprio viaggio di nozze passando per Parigi.\nDa notare che nell'etichetta della bottiglia\u00a0\u2013 che appare gi\u00e0 molto raffinata (si pensi che l\u2019etichetta in quadricromia si dice nascesse poco prima, nel 1840 per opera di uno svizzero\n- \u00e8 gi\u00e0 incluso nel blasone un diretto riferimento al territorio dello Champagne.\nOsservando comunque su una carta geografica l\u2019ampiezza delle terre dello Champagne, il numero tutto sommato abbastanza contenuto delle maison oggi note e alcuni degli eventi indicati nelle date storiche sopra elencate, \u00e8 lecito supporre che una parte di storia dello champagne costruita da ignoti proprietari di \"maison\" a quell\u2019epoca prestigiose o piccole tenute tra il 1800 e la met\u00e0 del 1900, sia andata persa in seguito sia alla \u201cCrisi della Philloxera\u201d che distrusse i vitigni dello champagne tra il 1890 e 1894, sia a eventi bellici della seconda guerra mondiale bellici (invasione nazista, tumulti) sia, tra il 1931 e il 1935, a causa della crisi di sovrapproduzione e crollo delle vendite.\nSarebbe certamente fondamentale per rendere il pi\u00f9 completa possibile un'indagine storica riguardante lo champagne, studiare ancora pi\u00f9 in profondit\u00e0 il periodo di storia dello champagne che va dal 1800 sino alla met\u00e0 del 1900 e riportare alla conoscenza storia di aziende e marchi oggi ignoti, perch\u00e9 forse scomparsi a causa degli eventi sopradetti, ma che probabilmente possono aver contribuito, ciascuno con il proprio vigneto e il proprio prodotto, alla fama dello champagne e al suo divenire.\nDati tecnici.\nLo champagne \u00e8 un vino che presenta varie caratteristiche particolari rispetto agli altri grandi vini:\nLo champagne pu\u00f2 essere anche un bianco ottenuto da uve a bacca nera - il pinot noir e il pinot meunier - vinificate in bianco - vedi pi\u00f9 avanti nella sezione \"vinificazione\".\nVitigni utilizzati.\nI principali vitigni autorizzati sono:\nGli altri vitigni autorizzati, che rappresentano meno dello 0,3% del totale della superficie vitata sono l\u2019arbanne, il petit meslier, il pinot blanc e il pinot gris (tutti a bacca bianca).\nL'arbanne \u00e8 un'uva dei vigneti di Bar-sur-Aube e delle zone circostanti che \u00e8 ormai considerata autoctona poich\u00e9 viene coltivata in questi territori da qualche centinaio di anni. Il vitigno si caratterizza per la produzione di grappoli che accolgono acini di dimensioni differenti, cio\u00e8 piccoli e grandi, la buccia \u00e8 invece alquanto spessa e resistente, tanto che crea qualche problema nella pressatura. \u00c8 un vitigno tardivo, per cui necessita di essere piantato su pendii ben esposti.\nLa vinificazione.\nIl vino champagne viene prodotto secondo il metodo champenoise: questa definizione \u00e8 utilizzabile solo per i vini spumanti (con metodo della rifermentazione in bottiglia) prodotti nella regione della Champagne; nel resto del mondo (quindi anche le altre zone di Francia) tale procedimento \u00e8 denominato \"metodo della rifermentazione in bottiglia\" o \"metodo tradizionale\" o \"metodo classico\".\nIl metodo champenoise consiste principalmente nell'operare una doppia fermentazione: la prima del mosto, nel tino, la seconda del vino (ottenuto dalla prima fermentazione), nella bottiglia.\nIl procedimento di vinificazione prevede numerose fasi e prevede che vengano lavorati solo grappoli interi. Per questo le uve vengono raccolte manualmente in maniera selettiva, cio\u00e8 scegliendo solo i grappoli che hanno raggiunto la giusta maturazione, e trasportate ai centri di pressatura cercando di mantenere il pi\u00f9 possibile l'integrit\u00e0 degli acini. \nLa resa in mosto deve essere bassa. La legislazione prevede che da 4 000 chilogrammi di uva (il \"marc\", che \u00e8 l\u2019unit\u00e0 tradizionale di pressatura), \u00e8 possibile ricavare 25,50 ettolitri di mosto che \u00e8 a sua volta frazionato in 20,50 hl di \"cuv\u00e9e\" e i successivi 5 hl della cosiddetta \"taille\".\nSuccessivamente alla spremitura, che deve essere dolce e graduale, ha inizio il processo di fermentazione.\nLa prima fermentazione, chiamata fermentazione alcolica, \u00e8 identica a quella che subiscono i vini cosiddetti \"tranquilli\" (cio\u00e8 non effervescenti). Quando questa prima fermentazione si conclude (di solito in primavera), si imbottiglia il \"vino di base\" con un tappo metallico a corona (lo stesso impiegato per chiudere le bevande gassate) in grado di sopportare la pressione che si svilupper\u00e0 all'interno della bottiglia, dopo avergli aggiunto lieviti selezionati (prelevati da ceppi della zona dello champagne) e zucchero, al fine di far avviare la seconda fermentazione; questa seconda fermentazione produce anidride carbonica che determina la formazione di bollicine, cio\u00e8 della spuma. Tuttavia, questa seconda fermentazione provoca anche la formazione della feccia, costituita dai residui dei lieviti esausti, che intorbidisce il vino, e che \u00e8 necessario eliminare. Per far ci\u00f2 occorre sistemare le bottiglie sulle \"pupitres,\" strutture a \"V\" rovesciata costituite da due tavole di legno incernierate su un lato e dotate di fori in cui inserire i colli delle bottiglie.\nOgni giorno le bottiglie vengono ruotate con un movimento secco (\"remuage sur pupitres\"), con una rotazione inizialmente di un ottavo di giro e successivamente aumentata a un sesto e, alla fine del processo, a un quarto di giro. Tale operazione ha lo scopo di staccare la feccia dalla parete interna della bottiglia e farla scendere in basso verso il collo della stessa. Infatti, dopo ogni scotimento, le bottiglie sono riposizionate inclinandole sempre pi\u00f9, fino a quando saranno in posizione quasi verticale; in tal modo le fecce saranno tutte a contatto del tappo. Per eliminare le fecce si inserisce il collo della bottiglia in una soluzione salina a bassissima temperatura, che provoca l'istantaneo congelamento delle fecce; a questo punto si toglie il tappo (questa operazione si chiama \"d\u00e9gorgement\", e se fatta a mano \u00e8 definita \"\u00e0 la vol\u00e9e\"), e con esso il deposito dei lieviti.\nDopo il \"d\u00e9gorgement\" si effettua il \"dosage\", ovvero il rabbocco con una miscela (chiamata \"liqueur d'exp\u00e9dition\") di vini di annate precedenti, molto spesso fatti invecchiare in recipiente ligneo (quasi sempre barrique) e zucchero; un tempo era usanza aggiungere anche distillati tipo cognac o armagnac: oggi \u00e8 una pratica rara. Oppure la \"liqueur\" potrebbe essere composta, a parte l'eventuale aggiunta zuccherina, unicamente da vino della stessa partita. Ogni produttore custodisce gelosamente la composizione di questa miscela, che determina sia le caratteristiche organolettiche finali dello champagne sia, per la quantit\u00e0 di zucchero presente, la sua tipologia o \"dosage\" (secondo il regolamento europeo): pas dos\u00e9, extra brut, brut, extra dry, sec, demi sec, doux.\nUna volta eseguita questa operazione non resta che tappare la bottiglia con il caratteristico tappo di sughero, la capsula metallica e la gabbietta in fil di ferro. Le bottiglie vengono lasciate ad affinare ancora e dopo alcuni mesi sono pronte per il consumo.\nI tipi di champagne.\nGli champagne si possono differenziare per il colore, per il tipo di uve utilizzate, per il dosaggio (quantit\u00e0 di residuo zuccherino) e per il prezzo.\nLe bottiglie di champagne.\nLa classica bottiglia da champagne si chiama sciampagnotta, ha una capacit\u00e0 di 75 cL ed \u00e8 pi\u00f9 spessa e resistente delle normali bottiglie di vino.\nI produttori di champagne hanno creato nel XIX secolo una serie di bottiglie di differenti capacit\u00e0:\nSoltanto la \"demie\", la \"bouteille\" e la \"magnum\" sono utilizzate per la seconda fermentazione; gli altri formati vengono generalmente riempiti con vino gi\u00e0 fermentato.\nAlcuni produttori hanno messo in commercio bottiglie di capacit\u00e0 superiore alla \"j\u00e9roboam\" (chiamati, ad eccezione del \"souverain\" e del \"primat\", col nome di re biblici) come la \"salomon\" (18 litri) o la \"melchiz\u00e9dec\" (30 litri); tali formati sono poco usati, in quanto difficilmente maneggiabili, fragili e molto costosi da produrre.\nIl tappo.\nIl tappo di sughero delle bottiglie di champagne \u00e8 caratteristico per la forma a fungo che assume dopo la stappatura. In effetti il tappo non ha quella forma al momento dell'imbottigliamento, ma \u00e8 cilindrico, di diametro decisamente maggiore di quello del collo della bottiglia in cui deve essere inserito. Affinch\u00e9 possa entrare (per circa la met\u00e0 della sua lunghezza originaria) \u00e8 necessario che sia compresso radialmente con forza tramite un'apposita attrezzatura (pressa), e immediatamente dopo, la parte di esso rimasta fuori della bottiglia deve essere \"gabbiettata\", cio\u00e8 compressa assialmente per essere assestata sul \"raso bocca\" della bottiglia talch\u00e9 si possa instaurare il cosiddetto \"effetto tappo corona\" (\u00e8 una sorta di \"ribaditura\" della testa). L'insieme di queste due compressioni che il tappo subisce, dapprima quella radiale (introduzione in bottiglia) e, di seguito quella assiale (gabbiettatura), agendo in sinergia, consentono al tappo, sottoposto alla pressione dell'anidride carbonica presente nella bottiglia, di contrastare efficacemente la fuoriuscita di questo gas. Col tempo il tappo perde gradualmente la sua elasticit\u00e0 naturale, e la parte situata pi\u00f9 vicina all'imboccatura della bottiglia si degrader\u00e0 pi\u00f9 velocemente di quella situata pi\u00f9 in basso, costringendo il tappo ad assumere la forma che si conosce.\nIl tappo \u00e8 formato da due parti ben distinte, le cui differenze sono facilmente individuabili anche a occhio nudo:\nUna volta assemblati, levigati e rifiniti, i tappi vengono selezionati, in alcuni casi, trattati in superficie con (paraffina), ma in ogni caso, devono essere lubrificati con prodotti adatti al fine di rendere possibile la loro introduzione in bottiglia, migliorare la loro tenuta e agevolare la loro futura estrazione.\nSulla testa del tappo viene poggiata una placchetta in alluminio (con impressa solitamente la marca dello champagne), chiamata capsula, e il tutto viene chiuso con una gabbietta di fil di ferro, chiamata \"muselet\" che ha la funzione principale di trattenere il tappo che, spinto dalla pressione sviluppata dall'anidride carbonica interna alla bottiglia, tenderebbe a essere espulso dalla bottiglia stessa. Le placchette sono diventate oggetto di collezionismo. Infine, il tutto \u00e8 avvolto da un involucro di alluminio, a mo' di sigillatura, chiamato \"capsulone\" che \u00e8 quello che si apre e strappa prima di stappare la bottiglia.\nL'etichetta.\nSull'etichetta di una bottiglia di champagne si trovano numerose informazioni: la marca, il nome dell'imbottigliatore, il dosaggio (pas dos\u00e9, extrabrut, ecc.), l'eventuale millesimo, la data del \"d\u00e9gorgement\" (facoltativa ma sempre pi\u00f9 indicata), il comune d'origine delle uve, e talvolta il livello qualitativo delle uve: \"grand cru\" per i diciassette comuni che hanno diritto a fregiarsi di questo titolo (il pi\u00f9 pregiato) o \"premier cru\" per altri quarantuno comuni. Inoltre \u00e8 obbligatorio indicare l'organizzazione professionale dell'imbottigliatore, con una sigla di due lettere (solitamente stampata con caratteri minuscoli sull'etichetta.\nQuesta sigla, che \u00e8 forse l'indicazione pi\u00f9 importante per definire la qualit\u00e0 e il valore di uno champagne, ha i seguenti significati:\nCaratteristiche di produzione.\nLo champagne presenta molte caratteristiche d'originalit\u00e0 fra i grandi vini francesi, in particolare:\nIl marchio.\nLa denominazione \u00abchampagne\u00bb \u00e8 un\"Appellation d'origine contr\u00f4l\u00e9e\" (AOC), corrispondente all'italiana DOC (Denominazione di Origine Controllata); ma anche il termine \"champagne\" \u00e8 ugualmente tutelato da apposite norme internazionali contro l'uso non autorizzato.\nAd esempio il comune di Champagne, situato nel cantone di Vaud in Svizzera, avrebbe dovuto rinunciare a riportare il nome Champagne sui vini (non spumanti) prodotti nel suo territorio - di 28 ettari - in virt\u00f9 di un accordo internazionale stipulato tra la Svizzera e l'Unione europea nel 2004; tuttavia il crollo delle vendite del prodotto svizzero ha portato i produttori a rigettare l'accordo nel 2008.\nAneddoti e informazioni pratiche.\nServire lo champagne.\nLo champagne va servito sempre freddo, ma non ghiacciato, a una temperatura tra i 6\u00a0\u00b0C e gli 8\u00a0\u00b0C se \u00e8 giovane, e fino ai 10\u00a0\u00b0C per uno pi\u00f9 maturo o millesimato.\nPorre per tempo le bottiglie nel refrigeratore, mai nel congelatore; la temperatura uniforme si raggiunge in circa 2 ore, se si mantengono le bottiglie nella parte bassa, la pi\u00f9 fredda.\nIn caso di necessit\u00e0 di operare in tempi rapidi, utilizzare un secchiello con abbastanza ghiaccio e porvi la bottiglia; per accelerare il raffreddamento si possono aggiungere alcune manciate di sale grosso.\nStappare la bottiglia estraendo il tappo con un movimento rotatorio, dopo averlo privato della gabbietta. Tenere la bottiglia leggermente inclinata. Nell'ultima fase di estrazione del tappo porre avvertenza a non farsi sfuggire lo stesso per non colpire il commensale che sta di fronte a noi e per non far sentire il botto: tipico, ma poco elegante.\nTenendo la bottiglia nella parte posteriore della stessa e reggendola con una sola mano, versare lentamente il vino nei calici, facendo attenzione che la spuma non debordi. Imporre un movimento rotatorio alla bottiglia per non far gocciolare il vino al termine dell'operazione di versamento.\nLo champagne si versa in bicchieri appositi a forma di coppa con piede, o a forma di tubo allungato (questi ultimi, detti \"fl\u00fbte\"). La preziosit\u00e0 e l'eleganza dei calici aumentano il piacere di questo brindisi.\n\"Sabler\" o \"sabrer\" le champagne?\nSabler: \"Sabler le champagne? C'est le boire d'un trait. Sauvages!\". Con il termine \"sabler\" si intende il bere un bicchiere di champagne tutto d'un fiato.\nSabrer: \"Sabrer le champagne? C'est faire sauter le bouchon avec un sabre comme savait le faire la soldatesque. Sauvages!\"\nLa \"sabre\" \u00e8 la sciabola; con il termine \"sabrer\" s'intende quindi una sciabolata, con la quale si fa saltare il collo delle bottiglie di champagne. \u00c8 un'antica usanza, nota come sabrage, pi\u00f9 scenografica che altro, tuttora in uso per dimostrazioni."}
{"id": "840216", "revid": "1305772", "url": "https://it.wikipedia.org/wiki?curid=840216", "title": "Chiesa di Santa Maria della Sanit\u00e0", "text": ""}
{"id": "840219", "revid": "339392", "url": "https://it.wikipedia.org/wiki?curid=840219", "title": "Chiesa di San Giovanni Maggiore", "text": ""}
{"id": "840224", "revid": "339392", "url": "https://it.wikipedia.org/wiki?curid=840224", "title": "Chiesa di San Francesco di Paola (Napoli)", "text": ""}
{"id": "840230", "revid": "729019", "url": "https://it.wikipedia.org/wiki?curid=840230", "title": "Siren (guerra elettronica)", "text": "Il Selex SIREN \u00e8 un ingannatore radar attivo (decoy) progettato per l'impiego sulle navi della marina del Regno Unito. \u00c8 una contromisura elettronica del tipo Electronic Attack di tipo attivo. \nImpiegato sulle navi militari della Royal Navy (RN), il Siren \u00e8 un ingannatore usa e getta con propulsione a razzo in grado, con la sua parte attiva, di attirare su di s\u00e9 i missile antinave (\"ASM\"), allontanandoli dal loro bersaglio.\nDescrizione.\nIl Siren deriva il suo nome dal personaggio mitologico che faceva cambiare rotta ai naviganti, attirandoli con il canto. Il dispositivo ricorre ad un \u201ccanto elettronico\u201d, cio\u00e8 ad un sistema elettronico posto alla sommit\u00e0 in un razzo che, lanciato dalla nave sotto attacco, emette segnali radio di inganno (\"jamming\") in grado di confondere i missili antinave in avvicinamento e deviarli dall'obiettivo reale. Il razzo viene lanciato e in un tempo di 7 secondi si allontana grazie al motore a razzo ad una distanza di 15 chilometri circa. Terminata la fase di spinta, viene aperto un paracadute \u201cala\u201d a due stadi e il Siren, durante la discesa, analizza lo spettro elettromagnetico nelle bande I e J,\nper riconoscere il sistema di guida radar utilizzato e la direzione di arrivo del missile in avvicinamento. Terminata la fase di riconoscimento, l'ingannatore inizia a trasmettere utilizzando una antenna orientabile ad alto guadagno in direzione della minaccia. Il segnale di disturbo viene selezionato dalla libreria disponibile, ottimizzato per attirare l'arma in arrivo, deviandola dal percorso originario.\nProgramma.\nIl sistema SIREN \u00e8 stato sviluppato dalla Selex Sensors and Airborne Systems (ex- \"BAE Systems\") in risposta al requisito \"Active Decoy Round\" (\"ADR\") della Royal Navy per un sistema di inganno per la protezione contro i moderni missili anti-nave. Il razzo venne denominato \"Active Offboard Decoy\" (SIREN per l'esportazione) ed \u00e8 stato progettato per essere utilizzato dai lanciatori standard da 130mm sui cacciatorpediniere Tipo 42 e sulle fregate Tipo 22 e 23. Il sistema \u00e8 diventato operativo nel gennaio 2004 \ncome Siren MK 251."}
{"id": "840235", "revid": "416175", "url": "https://it.wikipedia.org/wiki?curid=840235", "title": "Processi Giacobini", "text": "I cosiddetti Processi Giacobini, ovvero Processi ai Giacobini, ebbero luogo a Vienna ed in Ungheria, fra il 1794 e il 1796 e comportarono l'annichilimento dell'opposizione interna al regime assolutistico e alla guerra contro la Francia rivoluzionaria.\nAntefatti.\nL'imperatore austriaco Leopoldo II era succeduto al fratello Giuseppe II il 20 febbraio 1790 e mor\u00ec presto, il 1\u00ba marzo 1792: il suo breve regno era stato dominato dallo scoppio della Rivoluzione francese, con la campagna militare sostenuta, principalmente, da Vienna e Berlino, uniti a stati minori quali il Regno di Sardegna.\nIl giovane imperatore matur\u00f2 convinzioni profondamente antifrancesi e reazionarie, ulteriormente inaspritesi, il 16 ottobre 1793, quando venne ghigliottinata a Parigi sua zia Maria Antonietta d'Asburgo-Lorena e abbandonato ad un impietoso destino il di lei figlio Luigi Carlo.\nL'inasprimento dello strumento repressivo.\nNel gennaio del 1793 Francesco II aveva richiamato un vecchio capo di polizia allontanato dal padre, Pergen, a capo di un nuovo Dipartimento di Stato battezzato \"Polizei Hofstelle\". Pochi mesi dopo, nel maggio del 1793, Pergen chiam\u00f2 accanto a s\u00e9 il conte Saurau, rampollo di una nobilissima famiglia della Stiria.\nL'esigenza del momento era determinata dallo scoppio della Rivoluzione francese e dalle conseguenti guerre, nelle quali l'Austria fu ininterrottamente impegnata. In particolare sul fronte nord, dalla provincia austriaca del Belgio. Il 25 marzo 1793 l'imperatore nomin\u00f2 ministro degli esteri il Thugut, presto soprannominato \"barone della guerra\" (\"Kriegsbaron\"), per la tenacia con la quale persegu\u00ec lo sforzo bellico contro la Francia rivoluzionaria.\nIl 27 giugno 1794 mor\u00ec il vecchio cancelliere Kaunitz e Thugut gli succedette. Gli storici socialisti austriaci lo descrivono come un uomo brutale, che conosceva un unico obiettivo: l'estirpazione della \"ribellione\" all'ordine costituito, in Francia come in Austria. Tuttavia, appare evidente come le sue azioni fossero determinate dall'esigenza di reagire allo scemare del consenso popolare alla guerra contro la Francia, che ormai andava decisamente per le lunghe, senza che si avessero a registrare apprezzabili successi. Thugut reag\u00ec con quello che venne poi definito un vero e proprio \"regime di polizia\": inaspr\u00ec la censura, istitu\u00ec un separato ministero di polizia dotato di poteri assai pi\u00f9 ampi del recente passato, form\u00f2 di un'organizzazione di agenti segreti e \"provocatori\". \nEgli identific\u00f2 nel Saurau l'uomo adatto alla bisogna. Di lui si disse che fosse un esecutore fedele e assai efficiente, sebbene estorcesse grosse somme di denaro ricattando le persone la cui sorte dipendeva dalle sue decisioni.\nI primi arresti.\nIl primo atto del Saurau fu denunciare una supposta congiura antigovernativa. La \"scoperta\" permetteva di soddisfare i mille sospetti e le attese del giovane Imperatore, che gi\u00e0 da tempo sosteneva si dovesse \"dare un esempio\".\nLa principale accortezza del Saurau e del Pergen fu di coinvolgere nell'accusa non figure di secondo piano, bens\u00ec notabili di spicco dell'esercito, della cultura o della nobilt\u00e0, gi\u00e0 conosciuti per non essere perfettamente allineati alla politica governativa. Ad esempio, il comandante della piazza militare di Vienna Franz Hebenstreit (arrestato il 24 luglio 1794) aveva composto un poemetto democraticheggiante, mentre Andreas Riedel, l'antico precettore (a Firenze) dei figli del defunto imperatore Leopoldo II Andreas Riedel, era l'autore di un pamphlet antiaristocratico. Si ricordano, anche un magistrato, un capitano del genio, uno scienziato naturalista.\nNacque cos\u00ec quello che viene ricordato come il \"processo ai giacobini\" (\"Jakobinerprozess\"), laddove occorre tenere conto che di giacobini veri e propri ne circolavano in Austria assai pochi. L'accusa, infatti, si bas\u00f2 unicamente sull'interpretazione delle idee degli accusati, nonch\u00e9 su delazioni di confidenti di polizia. Lo scopo del Saurau era, piuttosto, di mettere in scena un processo che servisse ad intimidire i sudditi austriaci e, soprattutto, ungheresi.\nI processi.\nIl processo dovette essere tenuto a porte chiuse, stante l'evidente mancanza di prove. Hebenstreit venne condannato a morte, gli altri alla prigione perpetua (la maggior parte per\u00ec in carcere, entro pochi anni).\nAll'ondata di arresti a Vienna ne era subito seguita una seconda in Ungheria: qui venne coinvolta la crema degli scrittori, dei dotti e dei grandi avvocati del regno. Pare che il procuratore generale Nemeth ammettesse la mancanza di prove per il delitto di alto tradimento, motivando che ci\u00f2 accadeva poich\u00e9 essi le avevano sottratte, ma questa era una prova in pi\u00f9 per condannarli. Estorse agli accusati grandi somme di denaro, nel corso dell'istruttoria tanto che, al termine dei processi, era divenuto un uomo ricco.\nDiciotto accusati vennero condannati a morte per decapitazione. Per Martinovics, Hainoczy, Laczkovics, Szentmarjai e Szigray si procedette subito. I restanti ottennero il permesso di implorare la grazia. Due di loro, il ventenne Szolarik e lo scrittore venticinquenne \u00d6z, ribadirono nella petizione la propria innocenza scrivendo \"non per la grazia ma per la giustizia\". Anch'essi vennero decapitati: Francesco II richiese personalmente la loro esecuzione. I restanti vennero condannati al carcere perpetuo.\nConseguenze.\nLa questione principale permane nell'identificazione dei condannati con un supposto partito giacobino. Ovvero, in altri termini, se gli arrestati stessero effettivamente organizzando una sollevazione. Al termine di un lungo dibattito parrebbe di no.\nL'eccesso di repressione, che certamente vi fu, deve essere commisurato con le migliaia di condannati alla ghigliottina in Francia. Ci\u00f2 non riduce le responsabilit\u00e0 di Pergen e Saurau, ma ne contestualizza il ruolo.\nLe conseguenze pi\u00f9 pesanti del successo della repressione si sarebbero manifestate, in effetti, pi\u00f9 avanti: la monarchia asburgica avrebbe fatto tesoro del successo di Francesco II in quegli anni perigliosi. Tanto da replicare tale politica nei decenni, come dimostra, per il solo Lombardo-Veneto la tragica successione di martiri politici che vanno da Pellico e Confalonieri, a Dottesio, a Sciesa ai Martiri di Belfiore.\nIn definitiva, l'Impero austriaco fece eccessivo affidamento sulla propria forza militare, rinunciando agli spazi di mediazione politica che gli avrebbero, forse, consentito di evitare l'ininterrotta serie di sconfitte dei settant'anni successivi al 1848."}
{"id": "840236", "revid": "36426", "url": "https://it.wikipedia.org/wiki?curid=840236", "title": "Domus galilaeana", "text": ""}
{"id": "840237", "revid": "762947", "url": "https://it.wikipedia.org/wiki?curid=840237", "title": "Espa\u00f1a", "text": ""}
{"id": "840241", "revid": "767487", "url": "https://it.wikipedia.org/wiki?curid=840241", "title": "Lione Pascoli", "text": "Alessandro Pascoli era suo fratello maggiore. A sedici anni si trasferisce a Roma dove si laurea in diritto canonico e civile.\nCompose la sua attivit\u00e0 di erudito dividendosi tra la storiografia dell'arte e l'economia politica. Inaugur\u00f2 la serie dei cronisti artistici del XVIII secolo scrivendo le \"Vite de' pittori, scultori ed architetti moderni\", pubblicato in Roma nel 1730, lasciandoci un'importante fonte cognitiva sul tardo barocco romano.\nRedasse pure \"Le vite de' pi\u00f9 celebri artisti viventi\", tuttora presenti nelle copie originali nella collezione Mariotti a Perugia.\nLe teorie economiche di Lione Pascoli propugnavano abolizioni delle tasse interne, facilitavano la libera esportazione dei prodotti agricoli, il divieto di esportare materie prime e d'importare prodotti industriali. Visione tutto sommato protezionistica, soltanto un po' addolcita da qualche concessione per il mercantilismo.\nLa sua opera precedette le riforme attuate da Pio VI, ma soprattutto da Pietro Leopoldo di Toscana.\nAgli interessi giuridici affianc\u00f2 una grande passione per l'arte nella duplice veste di collezionista e scrittore. Raccolse infatti una ricca collezione d'arte, comprendente oltre trecento opere, tra le quali erano largamente rappresentati i cosiddetti \"generi minori\" delle nature morte, delle battaglie, delle bambocciate.\nLa collezione, in seguito ai numerosi passaggi ereditari, \u00e8 stata smembrata. L'ultimo nucleo ancora oggi esistente comprende circa quaranta tele conservate nella Pinacoteca Comunale di Deruta (PG).\nArtisti presenti nelle \"Vite dei pittori, scultori e architetti moderni (vol. I)\".\nPITTORI\nSCULTORI\nARCHITETTI\nArtisti presenti nelle \"Vite dei pittori, scultori e architetti moderni (vol. II)\".\nPITTORI\nSCULTORI\nARCHITETTI"}
{"id": "840255", "revid": "767487", "url": "https://it.wikipedia.org/wiki?curid=840255", "title": "Divisione (organizzazione aziendale)", "text": "Una divisione, organizzazione aziendale, identifica un'unit\u00e0 organizzativa di un'impresa (\"strategic business unit\") preposta alla gestione di un particolare business.\nNumerosi sono i criteri di divisionalizzazione, ossia i criteri in base ai quali possono essere create le divisioni in fase di progettazione della macrostruttura organizzativa:\nDa non confondere il criterio di divisionalizzazione con il grado di divisionalizzazione, inteso come misura dell'autonomia gestionale di cui gode la divisione nello svolgimento delle proprie funzioni."}
{"id": "840256", "revid": "344503", "url": "https://it.wikipedia.org/wiki?curid=840256", "title": "Giovanni Ribisi", "text": "Biografia.\nLa famiglia e i primi anni.\nRibisi \u00e8 figlio di Albert Anthony Ribisi, un musicista di origini italiane e inglesi, e di Gay Landrum, una manager di origini tedesche. Ha una sorella gemella, Marissa, attrice nonch\u00e9 ex moglie del cantante Beck, e una sorella minore, Gina, che lavora principalmente come doppiatrice.\nInizia la carriera giovanissimo, utilizzando il nome d'arte di \"Vonni Ribisi\", prendendo parte a vari spot pubblicitari e ottenendo piccoli ruoli in serie TV quali \"Blue jeans\", \"Sposati... con figli\", \"Ai confini della realt\u00e0\", \"Walker Texas Ranger\", \"X-Files\" (episodio \"Fulmini\") e \"Chicago Hope\", senza dimenticare l'apparizione nel telefilm \"Autostop per il cielo\" (1985), nel quale interpreta, all'et\u00e0 di undici anni, il piccolo Curtis Johnson, bambino malato terminale di cancro.\nOttiene il primo ruolo in un film importante nel 1996 con \"Music Graffiti\", esordio alla regia di Tom Hanks. In seguito lavora in \"Strade perdute\" di David Lynch (1996), e ne \"L'uomo del giorno dopo\" di Kevin Costner (1997). A partire dalla seconda stagione partecipa a diversi episodi della serie TV \"Friends\" interpretando Frank, il fratellastro di Phoebe Buffay, e Ralph Mariano nella serie \"My Name Is Earl\", in diverse puntate dal 2005 in poi.\nNel 1998 interpreta Irwin Wade, medico dell'esercito degli Stati Uniti in \"Salvate il soldato Ryan\" di Steven Spielberg. Negli anni seguenti compare in film come \"Ragazzi e ragazze\" (1998) \"Il giardino delle vergini suicide\" (1999), \"1 km da Wall Street\" (2000), \"Fuori in 60 secondi\" (2000), \" The gift , \"Lost in Translation - L'amore tradotto\" (2003), \"Ritorno a Cold Mountain\" (2004) e \"Il volo della fenice\" (2004), remake dell'omonimo film del 1965 diretto da Robert Aldrich.\nNel 2007 recita nel film \"Perfect Stranger\", al fianco di Halle Berry e Bruce Willis.\nNel 2006 interpreta anche lo sfortunato protagonista del video musicale del singolo \"Crystal Ball\" della band britannica Keane.\nNel kolossal di James Cameron, \"Avatar\", uscito nel 2009 interpreta Parker Selfridge, il direttore dell'impianto d'estrazione costruito dagli umani su Pandora. Pi\u00f9 di recente ha preso parte ai film \"Contraband\", del 2012, diretto da Baltasar Korm\u00e1kur, e nello stesso anno al campione di incassi \"Ted\", di Seth MacFarlane, in entrambi affiancato da Mark Wahlberg.\nNel 2013 interpreta il ruolo dell'agente Conway Keeler della squadra costituita dal sergente John O'Mara per stanare il boss della mafia Mickey Cohen nel film \"Gangster Squad\" di Ruben Fleischer.\nDal 2015 \u00e8 il protagonista della serie \"Sneaky Pete\" su Amazon Prime Video.\nVita privata.\n\u00c8 stato sposato dal 1997 al 2001 con l'attrice Mariah O'Brien; i due hanno avuto una figlia, Lucia Santina. \u00c8 un membro di Scientology.\nNel 2012 si \u00e8 risposato con la supermodella inglese Agyness Deyn. Nel gennaio 2015, i due hanno avviato le pratiche di divorzio, che \u00e8 avvenuto nel novembre 2015. Nel dicembre 2018 \u00e8 diventato padre di due gemelli, Enzo e Maude, avuti dalla fidanzata Emily Ward.\nDoppiatori italiani.\nNelle versioni in italiano dei suoi film, Giovanni Ribisi \u00e8 stato doppiato da:\nDa doppiatore \u00e8 sostituito da:"}
{"id": "840264", "revid": "110157", "url": "https://it.wikipedia.org/wiki?curid=840264", "title": "Chiesa di Santa Maria dell'Aiuto", "text": "La chiesa di Santa Maria dell'Aiuto \u00e8 una delle chiese monumentali di Napoli; si erge nell'omonima via. Nelle sue immediate vicinanze \u00e8 anche la chiesa di Santa Maria la Nova, la chiesa dell'Ecce Homo al Cerriglio e la chiesa dei Santi Alberto e Teresa.\nStoria.\nLa chiesa trae la sua origine da un'immagine sacra su carta collocata in un'edicola ad opera di due giovani devoti. Costoro, con i primi proventi della carit\u00e0, fecero realizzare una cappellina e trasferire l'immagine su tela, ove il pittore li raffigur\u00f2 accanto alla Vergine, mentre quando le offerte aumentarono a seguito di grazie ottenute durante la peste del 1656, si ebbero i capitali sufficienti per erigere una chiesa vera e propria.\nAll'interno del nuovo tempio, progettato da Dionisio Lazzari nel 1673, fu collocato il vecchio quadro al quale, per tradizione, si attribuisce il prodigio del dissolvimento di qualsiasi stoffa o velo posto a sua protezione.\nDopo anni di oblio, la chiesa \u00e8 stata riportata in anni recenti agli antichi splendori.\nDescrizione.\nLa chiesa rappresenta uno dei pi\u00f9 riusciti esempi del barocco napoletano.\nLa facciata, che si affaccia sua Vico di Santa Maria dell'Aiuto con una cancellata in ferro battuto, \u00e8 caratterizzata dal suo slancio verticale, accentuato dal timpano curvilineo e dalle quattro lesene disposte a coppie ai suoi angoli. Al centro, sotto il finestrone rettangolare, il portale con i bordi in marmo.\nL'interno \u00e8 a croce greca; all'intersezione dei quattro bracci, vi \u00e8 un ottagono, coperto da cupola con cassettoni cruciformi e lanterna recante la \"Colomba dello Spirito Santo\" in stucco sulla volta. Sulle due pareti dell'ottagono ai lati dell'abside, vi sono due organi a canne secenteschi, le cui casse furono eseguite su disegno dello stesso Dionisio Lazzari.\nL'altare maggiore, inquadrato fra due robuste colonne corinzie, \u00e8 in marmi policromi; al centro dell'ancona, affiancata dalle sculture di due angeli portacero, vi \u00e8 l'icona miracolosa della \"Madonna dell'Aiuto\". All'ingresso sono collocati tre dipinti di Gaspare Traversi, datati 1749 e raffiguranti la \"Nativit\u00e0 di Maria\", l\"Annunciazione\" e l\"Assunzione della Vergine\". Sulla destra si trova il monumento funebre di \"Gennaro Acampora\", realizzato da Francesco Pagano (1738); sempre di questa artista sono gli angeli che sorreggono il candelabro dell'altare maggiore. Di Giuseppe Farina \u00e8 il dipinto che raffigura la \"Vergine dell'Aiuto\"; \"Il transito di San Giuseppe\" \u00e8 di Nicola Malinconico. Gli ovali laterali rappresentanti \"San Michele Arcangelo\" sono di Giacinto Diano."}
{"id": "840268", "revid": "92723", "url": "https://it.wikipedia.org/wiki?curid=840268", "title": "Eparchia di Piana degli Albanesi", "text": "Leparchia di Piana degli Albanesi (in latino: \"Eparchia Planensis Albanensium\") \u00e8 una sede della Chiesa bizantina cattolica in Italia immediatamente soggetta alla Santa Sede e appartenente alla regione ecclesiastica Sicilia. Nel 2019 contava 23.300 battezzati su 24.200 abitanti. La sede \u00e8 vacante.\nTerritorio.\nL'eparchia comprende i cinque comuni sparsi nella provincia di Palermo rimasti fedeli al rito bizantino italo-albanese: Piana degli Albanesi, Contessa Entellina, Mezzojuso, Palazzo Adriano, Santa Cristina Gela, e una parrocchia \"ad personam\" in Palermo. L'eparca, che ha rango di vescovo, ha giurisdizione su tutti i fedeli albanesi della Sicilia.\nSede eparchiale \u00e8 la citt\u00e0 di Piana degli Albanesi, dove si trova la cattedrale di San Demetrio Megalomartire. A Palermo sorge la concattedrale di San Nicol\u00f2 dei Greci alla Martorana, a cui sono assegnati, con giurisdizione personale, i fedeli italo-albanesi di rito bizantino ivi residenti.\nIl territorio \u00e8 suddiviso in 15 parrocchie \nNel territorio eparchiale sono presenti ordini religiosi femminili e maschili che professano il rito orientale, quali le Suore Collegine della Sacra Famiglia, la congregazione delle Suore Basiliane Figlie di Santa Macrina e i monaci basiliani.\nIn Piana degli Albanesi \u00e8 attivo il Seminario eparchiale italo-albanese. A Mezzojuso e Piana degli Albanesi esistono monasteri basiliani, affidati ai monaci italo-albanesi della Congregazione di San Nilo di Grottaferrata. A Piana degli Albanesi esiste il collegio delle suore italo-albanesi del SS. Bambino Ges\u00f9 e della Sacra Famiglia, note col nome di \"Collegine\", le quali religiose sono presenti anche a Mezzojuso. A Mezzojuso, inoltre, sorge la Casa Generalizia delle Suore Basiliane italo-albanesi, diffuse in tutta l'eparchia e in Palermo. Le istituzioni storiche pi\u00f9 importanti dell'eparchia, che si prodigarono nella solida formazione dei giovani di ogni colonia albanese di Sicilia secondo il \"rito greco\" e la lingua albanese proprie, sono state: il Monastero basiliano di Mezzojuso (1609), con monaci e sacerdoti missionari; l'Oratorio di Piana degli Albanesi (1716), per i sacerdoti celibi; il Collegio di Maria di Piana degli Albanesi (1731), per le giovani \"arb\u00ebreshe\"; il Seminario italo-albanese di Palermo (1734), per i giovani \"arb\u00ebresh\u00eb\" candidati al presbiterato.\nLiturgia e rito.\nElemento fortemente caratterizzante dell'eparchia di Piana degli Albanesi \u00e8 il rito bizantino, praticato dai fedeli in tutta la diocesi. Essendo nel tempo concesse, tuttavia, alcune parrocchie per il rito romano ai pochi forestieri di passaggio o residenti nei centri albanesi, \u00e8 stato permesso loro - con l'erezione dell'eparchia - il non dimettere il rito latino in quelle chiese e parrocchie originariamente di rito greco. .\nLe lingue liturgiche del rito bizantino italo-albanese sono: la koin\u00e8 greca, tradizionalmente in uso in quanto in passato era la lingua ecclesiastica del mondo cristiano d'Oriente, e l'albanese, la lingua madre dei fedeli \"arb\u00ebresh\u00eb\".\nNel rito, assieme alla lingua albanese, sono importanti per gli \"arb\u00ebresh\u00eb\" i paramenti liturgici, carichi di simboli cristiani, tra i quali numerosi sono antichi e di fattura locale (XVIII secolo), naturalmente diversi da quelli dei paramenti in uso nella Chiesa latina. \nL'eparca, ossia il vescovo, indossa tutti i paramenti sacri propri del presbitero, ma al posto del \"fel\u00f2nion\" utilizza il \"s\u00e0kkos\", l\"omophorion\" (omerale, un'antica sciarpa di distinzione cerimoniale avvolta sulle spalle), la mitra, il pastorale; in pi\u00f9 il vescovo utilizza il tricherio e il dicherio, candelieri liturgici a due e tre candele utilizzate per la benedizione solenne nel rito pontificale. \nQuando il vescovo non celebra, perch\u00e9 assiste ad una celebrazione di rito latino, indossa sempre i propri paramenti bizantini con il \"mand\u00ecas\", ampio velo di seta a forma di mantello caudato, di colore viola o porpora chiuso sul petto e sopra le ginocchia.\nDi richiamo particolare, durante le Divine liturgie e le funzioni solenni i costumi tradizionali femminili albanesi, riccamente ricamati, di Piana degli Albanesi. Essi vengono indossati in particolari feste di famiglia, come matrimoni e battesimi, e in alcune solennit\u00e0 dell'anno liturgico bizantino, specialmente in occasione dell'Epifania e della Settimana Santa, detta in albanese \"Java e madhe\" (la Grande Settimana).\nComplessa e ricca \u00e8 la sua antica tradizione musicale e canora bizantina, sia nel repertorio greco e sia in albanese, che fa parte del Registro Eredit\u00e0 Immateriali della Sicilia, quest'ultimo riconosciuto dall'UNESCO. L'Eparchia di Piana degli Albanesi ha meglio conservato, rispetto a quella di Lungro, il rito originario neo-sabaitico, importato all'epoca dell'emigrazione albanese in Italia e originario del monastero di San Saba in Palestina.\nL'Eparchia \u00e8 oggi la risultanza della fedele e tenace conservazione etnico-religiosa degli albanesi, che cinquecento anni di permanenza in Sicilia non hanno minimamente cancellato, e i cui costumi e canti tradizionali, usi e consuetudini, lingua e rito bizantino rappresentano la continuit\u00e0 storica di una tradizione mai interrotta che si ricollega ai tempi dello Scanderbeg, all'epoca, cio\u00e8, in cui gli albanesi andavano fieri per il prestigio goduto in tutta Europa a motivo della loro invitta fede cristiana, del loro attaccamento al rito bizantino e al patrimonio culturale della loro terra d'origine.\nStoria.\nGli italo-albanesi sono un gruppo etnico albanese stanziatosi nel XV secolo in Italia (a partire dal 1448 circa, fino a tutto il XVIII secolo), a seguito delle molteplici emigrazioni dall'Albania, dall'Epiro, dalla Macedonia e dalle regioni albanesi (arvaniti) della Morea e dall'Attica (dal 1534 in poi), causate dall'avanzata turco-ottomana. Generalmente gli esuli albanesi si insediarono presso localit\u00e0 abbandonate o fondarono nuovi villaggi, portando con s\u00e9 il proprio patrimonio culturale, linguistico e religioso.\nGli albanesi in Italia, sebbene in comunione con il papa, seguivano rito e tradizioni spirituali dell'Oriente cristiano. Essi diedero fin da subito prova di fedelt\u00e0 alla Sede apostolica, che per\u00f2 localmente non riconobbe i bisogni istituzionali e religiosi della comunit\u00e0 di \"rito greco\".\nQuesti rapporti tesi tra \"latini\" e \"greci\" diedero occasione a papa Clemente VIII di approvare un'istruzione che limitava fortemente l'attivit\u00e0 religiosa degli albanesi (31 maggio 1595). \nNel 1576, con la bolla \"In Apostolicae Sedis specula\" del 13 gennaio, papa Gregorio XIII istitu\u00ec il Collegio Greco in Roma per la formazione dei sacerdoti italo-albanesi di rito greco.\nNel 1609 fu eretto da Andrea Reres il monastero basiliano di Mezzojuso. Dal 1660 si recarono in Chimarra (Albania) i primi monaci basiliani italo-albanesi.\nNel 1716 venne fondato da padre Giorgio Guzzetta l'Oratorio San Filippo Neri in Piana degli Albanesi per i sacerdoti celibi di \"rito greco\", che si prodig\u00f2 alla solida formazione dei giovinetti italo-albanesi di Sicilia, preludio dell'opera pi\u00f9 vasta del Seminario italo-albanese di Palermo.\nNel 1731, per opera di pap\u00e0s Antonio Brancato e la cooperazione di padre Giorgio Guzzetta, fu fondato in Piana degli Albanesi il Collegio di Maria per la formazione nel proprio rito e tradizione delle giovani fanciulle italo-albanesi di Sicilia.\nNel 1734 era stato istituito a Palermo il Seminario italo-albanese, che diede l'opportunit\u00e0 di formare un clero nel solco della tradizione orientale, ma nel tempo stesso fedele alla gerarchia locale. Quest'opera di conciliazione fu fortemente voluta da padre Giorgio Guzzetta, servo di Dio e apostolo degli Albanesi di Sicilia.\nI provvedimenti sulla libert\u00e0 di culto degli italo-albanesi furono confermati da papa Benedetto XIV con la bolla \"Etsi pastoralis\" del 26 maggio 1742.\nIl 6 febbraio 1784 fu eretto un vescovato di rito bizantino ordinante per gli albanesi in Sicilia, con la bolla \"Commissa Nobis divinitus\" di papa Pio VI. Non si trattava di una diocesi, ma era prevista la presenza di un vescovo per poter ordinare i sacerdoti formati presso il Seminario italo-albanese di Palermo. Il primo vescovo fu Giorgio Stassi, vescovo titolare di Lampsaco. Prima i fedeli albanesi e i loro sacerdoti non avevano alcun diritto ed erano a rischio di assimilazione al rito romano.\nIl 12 novembre 1820 papa Pio VII con la bolla \"Incumbentes in eam curam\" istitu\u00ec la collegiata di San Demetrio in Piana degli Albanesi, allora detta Piana dei Greci. \nNel 1867 papa Pio IX rinunci\u00f2 alla preminenza del rito latino sugli altri riti e ci\u00f2 diede inizio ad alcune aperture da parte della Santa Sede nell'ultimo terzo del XIX secolo.\nNel 1879 venne fondato il Convitto Saluto in Palermo, opera pia per gli studenti italo-albanesi.\nNel 1883 un significativo numero di giovani da Contessa Entellina, Palazzo Adriano e Piana degli Albanesi, desiderosi di seguire la vita religiosa secondo i propri riti, sono ammessi al probandato del monastero basiliano di Grottaferrata, per il recupero e il ripristino della piena osservanza del rito bizantino nella badia, ormai ridotta a membri provenienti dalle diocesi di rito romano. Da quel momento, provenienti anche da Mezzojuso, Santa Cristina Gela, e dalle cittadine albanesi dalla Calabria, della Basilicata, del Molise e d'Abruzzo, i monaci italo-albanesi daranno un notevole apporto alla crescita religiosa, culturale ed ecclesiastica del monastero basiliano di Grottaferrata e le istituzioni della badia daranno un significativo contribuito alla crescita culturale e religiosa della comunit\u00e0 \"arb\u00ebreshe\".\nNel 1888 gli italo-albanesi inviano al papa una supplica per reclamare l\u2019autonomia ecclesiastica.\nLa domenica di Pasqua del 1904 viene fondata a New York la parrocchia Nostra Signora delle Grazie (\"Our Lady of Grace Italo-Albanian Greek-Catholic Mission and Society\") di rito bizantino, per i fedeli italo-albanesi in grande numero emigrati negli Stati Uniti.\nCon l'istituzione il 13 febbraio 1919 dell'eparchia di Lungro per i fedeli albanesi di Calabria di rito greco, gli albanesi di Sicilia nel 1929 fecero sorgere un Circolo per l'Oriente Cristiano, diventato poi, nel 1931, l'Associazione Cattolica Italiana per l'Oriente Cristiano (A.C.I.O.C.), come pronta adesione all'appello dell'enciclica \"Rerum Orientalium\" di papa Pio XI.\nNel 1921 fu istituito a Mezzojuso, da padre Nilo Borgia e madre Macrina Raparelli, l'istituto religioso delle Suore basiliane figlie di Santa Macrina per l'apostolato presso le popolazioni albanesi d'Italia di rito bizantino e l'Oriente cristiano (Albania, Kosovo).\nViene aperta nel 1934 la causa di beatificazione del servo di Dio padre Giorgio Guzzetta.\nIl 26 ottobre 1937 la bolla \"Apostolica Sedes\" di papa Pio XI segn\u00f2 l'erezione dell'eparchia di Piana dei Greci, con giurisdizione sui fedeli di rito greco-bizantino della Sicilia. La bolla fu solenne promulgata nella cattedrale di San Demetrio di Piana degli Albanesi dal cardinale Luigi Lavitrano il 16 gennaio 1938.\nLa nuova diocesi comprendeva i comuni di Piana dei Greci e di Santa Cristina, ricavandone il territorio dalle arcidiocesi di Monreale e di Palermo, e le parrocchie di rito bizantino di Mezzojuso, di Contessa e di Palazzo Adriano sottratte alla giurisdizione dell'arcidiocesi di Palermo la prima e dell'arcidiocesi di Monreale le ultime due, in Palermo la parrocchia di San Nicol\u00f2 dei Greci e la chiesa di Santa Maria dell'Ammiraglio.\nNel 1938 i monaci basiliani italo-albanesi ritornavano missionari, dopo secoli, in Albania, con l\u2019apertura delle prime due case a Fier e ad Argirocastro.\nNel 1940 al monastero di Grottaferrata si tenne il 1\u00ba Sinodo intereparchiale della Chiesa Italo-Albanese; venne invitata a parteciparvi una delegazione della Chiesa ortodossa autocefala albanese, momento storico che costituisce un'anticipazione dello spirito ecumenico al quale \u00e8 sempre stata votata la Chiesa Cattolica Italo-Albanese.\nIl 25 ottobre 1941 l'eparchia assunse il nome attuale.\nNel 1943 la chiesa di Santa Maria dell'Ammiraglio diveniva sede della parrocchia personale di San Nicol\u00f2 \"dei Greci\". Nel 1945 la sede del Seminario Italo-Albanese viene sportato in Piana degli Albanesi.\nNel 1946 un congruo gruppo di sacerdoti e monaci albanesi d'Albania, senza farne pi\u00f9 ritorno, si rifugia presso l'eparchia dal neo regime comunista.\nNel 1948 viene fondato il monastero basiliano di Piana degli Albanesi.\nNel 1952 i resti mortali del servo di Dio padre Giorgio Guzzetta, in accoglimento a un vivo desiderio del clero italo-albanese e del popolo dell'eparchia, vennero trasferiti dalla chiesa dei Padri Filippini dell'Olivella in Palermo alla cattedrale di Piana degli Albanesi, con austero rito religioso e con grande manifestazione di riconoscente devozione.\nL'8 luglio 1960 con la bolla \"Orientalis Ecclesiae\" papa Giovanni XXIII ha assegnato alla giurisdizione dell'eparca di rito bizantino di Piana degli Albanesi anche le parrocchie latine dei comuni di Contessa Entellina, Mezzojuso e Palazzo Adriano. Tanto prima che dopo tale data sono talora registrabili ancora contrasti tra i due riti.\nL'eparchia \u00e8 stata affidata all'amministrazione apostolica degli arcivescovi di Palermo fino al 1967, anno in cui fu eletto il primo eparca (gi\u00e0 vescovo ausiliare dal 1937), ottenendo la completa autonomia.\nNello stesso anno, l'eparca di Piana degli Albanesi incontra il papa e il patriarca di Costantinopoli.\nNel 1973 una delegazione della Chiesa Ortodossa di Grecia fa visita ufficiale agli italo-albanesi dell'eparchia.\nCon la caduta del regime comunista, dal 1992 vengono ripresi i rapporti ufficiali con la Chiesa ortodossa e la Chiesa cattolica in Albania; viene restaurata con fondi provenienti dalle comunit\u00e0 italo-albanesi la chiesa greco-cattolica albanese di San Pietro in Elbasan, costruita dai monaci di Grottaferrata. Tra il 1997 e il 2002 l'eparchia ha dato sostegno alla Chiesa cattolica in Kosovo colpita dalla guerra.\nNel 2004 venne tenuto al monastero di Grottaferrata il 2\u00ba Sinodo intereparchiale della Chiesa cattolica italo-albanese.\nLa suora madre Macrina Raparelli, fondatrice della Congregazione delle Suore Basiliane Figlie di Santa Macrina, viene dichiarata venerabile dal 2017; nello stesso anno \u00e8 conclusa l\u2019inchiesta diocesana sulla canonizzazione di padre Giorgio Guzzetta, nel 2021 dichiarato venerabile.\nArcivescovi titolari per i greco-cattolici albanesi.\nDal XVI secolo sacerdoti albanesi di Sicilia furono missionari in Albania (diocesi di Durazzo, comprendente la regione dell'Epiro Ciamuria), con vescovi ordinanti per i greco-cattolici albanesi dal 1660 al 1769:\nVescovi ordinanti per gli Albanesi di Sicilia.\nVescovi ordinanti provenienti dagli albanesi di Sicilia sono stati nominati per quelli di Calabria:\nDal XIX secolo un nutrito gruppo di monaci e ieromonaci albanesi di Sicilia rinvigorirono il rito orientale dell'Abbazia territoriale di Santa Maria di Grottaferrata, ormai in decadimento e disuso, con archimandriti per la comunit\u00e0 basiliana (O.S.B.I.):\nCronotassi degli eparchi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 24.200 persone contava 23.300 battezzati, corrispondenti al 96,3% del totale."}
{"id": "840270", "revid": "3082", "url": "https://it.wikipedia.org/wiki?curid=840270", "title": "Rivolte Giudee", "text": ""}
{"id": "840276", "revid": "144796", "url": "https://it.wikipedia.org/wiki?curid=840276", "title": "Franz Joseph Saurau", "text": "Meglio noto come Franz Josef Graf von Saurau o Conte Saurau, fu governatore di Vienna, ambasciatore a San Pietroburgo e a Firenze, ministro di polizia, delle finanze, governatore di Milano dall'aprile 1815, governatore della Lombardia dall'aprile 1816 al febbraio 1818.\nOrigini.\nEsponente di un'antica famiglia della nobilt\u00e0 austriaca della Stiria (nel capoluogo Graz sopravvive un Palazzo Saurau, appartenente alla famiglia dal 1630, noto ai turisti perch\u00e9 ornato dalla statua di un turco con il pugnale, che osserva dall'alto i passanti), ove sussiste un villaggio omonimo, Franz Joseph Saurau era figlio del conte Karl Maria von Saurau (1718-1778) e di sua moglie, la contessa Maria Antonia Daun (1735-?).\nLa repressione politica a Vienna.\nAntefatti.\nAllo scoppio della Rivoluzione francese la situazione interna dei domini austriaci era fortemente condizionata dal tentativo dell'imperatore Giuseppe II di ridurre l'autonomia dei regni sottoposti alla corona. Ad esempio nel 1782 la Hofrechenkammer (l'ufficio di contabilit\u00e0 e controllo), estese le proprie competenze all'Ungheria, seguita dalla direzione di polizia viennese (Oberpolizei Direktion) che prima estendeva le proprie competenze alla sola Bassa Austria. Quest'ultima era affidata al conte Pergen, capo della polizia segreta. Al 1787 Pergen disponeva di uffici di polizia nelle principali citt\u00e0 del regno soggetto (Presburgo, Buda, Pest, Hermannstadt), oltre, naturalmente, negli stati austriaci e boemi e in Galizia.\nAlla morte di Giuseppe II, il 20 febbraio 1790, il successore Leopoldo II si vide costretto a revocare molte di tali misure. Addirittura, il 3 marzo 1791 Pergen dovette dimettersi e la sua polizia venne dissolta sotto l'autorit\u00e0 dei governi locali.\nLeopoldo II mor\u00ec presto, il 1\u00ba marzo 1792: il suo breve regno era stato dominato dallo scoppio della Rivoluzione francese, con i preparativi della campagna militare che sarebbe stata sostenuta, principalmente, da Vienna, Berlino, uniti all'Inghilterra e a stati minori quai il Regno di Sardegna.\nIl giovane successore aveva maturato convinzioni profondamente anti-francesi e reazionarie, ulteriormente inaspritesi, il 16 ottobre 1793, quando venne ghigliottinata a Parigi sua zia Maria Antonietta d'Asburgo-Lorena e abbandonato ad un impietoso destino il di lei figlio Luigi Carlo. Gi\u00e0 nel gennaio 1793 aveva richiamato Pergen in un nuovo Dipartimento di Stato battezzato \u2018Polizei Hofstelle\u2019. Esso controllava la polizia di Vienna del Beer (\u2018Oberpolizei-Direktion\u2019).\nEsordi.\nPochi mesi dopo, nel maggio 1793, Pergen chiam\u00f2 accanto a s\u00e9 il Saurau, con l'incarico formale, dall'agosto del 1794, di presidente del governo della Bassa Austria. Sino al 1789 questo incarico era stato del Pergen e le fonti sono concordi dell'affermare che Saurau ag\u00ec da vice del conte. \nLa seconda promozione del periodo venne il 6 gennaio 1794, quando spos\u00f2 la contessa italiana Maria Antonia di Lodrone (in Trentino) (23 giugno 1767\u201319 ottobre 1839), nipote di un Imperiale Regio Ciambellano e capitano della Guardia imperiale.\nL'esigenza del momento era determinata dalla guerra con la Francia rivoluzionaria, nella quale l'Austria fu ininterrottamente impegnata, in particolare sul fronte nord, dalla provincia austriaca del Belgio. Saurau diede il proprio contributo lanciando, nel [1793], un appello alla mobilitazione della Bassa Austria: le truppe cos\u00ec raccolte vennero inquadrate in un corpo franco chiamato \"Landesstande\", del quale assunse il comando il Duca di W\u00fcrttemburg. In ogni caso, mostr\u00f2 una grande affidabilit\u00e0, che gli avrebbe valso le successive promozioni.\nDi tale periodo si conosce anche un secondo episodio, che lascia trasparire come Saurau non volesse farsi schiacciare dal mestiere di gendarme: nel 1793, present\u00f2 all'Imperatore una proposta di abolizione dello speciale dipartimento della polizia viennese dedicato ai sudditi di religione ebraica (lo \"Judenamt\"), ma ottenne solo di ribattezzarlo da dipartimento a commissione. Il non abbastanza studiato episodio, sembra mostrare come Saurau potesse inserirsi nella linea riformatrice di Giuseppe II, ma non se ne conoscono altri e si potrebbe concludere che la reazione del dell'Imperatore in carica abbia definitivamente convinto Saurau ad adeguarsi alle scelte reazionarie che i tempi perigliosi imponevano.\nL'inizio della repressione.\nNel 1794 Saurau fece parlare di s\u00e9 quando il von Thugut (gi\u00e0 ministro degli esteri dal 25 marzo 1793) divenne cancelliere alla morte del predecessore Kaunitz, avvenuta il 27 giugno 1794. Thugut era soprannominato il barone della guerra (\"Kriegsbaron\"), in quanto persegu\u00ec con tenacia lo sforzo bellico contro la Francia rivoluzionaria. Gli storici socialisti austriaci lo descrivono come un uomo brutale, che conosceva un unico obiettivo: la estirpazione della \u2018ribellione\u2019 all'ordine costituito, in Francia come in Austria. Tuttavia, appare evidente come le sue azioni fossero determinata dalla esigenza di reagire allo scemare del consenso popolare alla guerra contro la Francia, che ormai andava decisamente per le lunghe, n\u00e9 si avevano a registrare memorabili successi. Thugut reag\u00ec con quello che venne poi definito un vero e proprio regime di polizia: inaspr\u00ec la censura, istitu\u00ec un separato ministero di polizia dotato di poteri assai pi\u00f9 ampi del recente passato, form\u00f2 un'organizzazione di agenti segreti e provocatori.\nEgli identific\u00f2 nel Saurau l'uomo adatto della bisogna. Di lui si disse che fosse un esecutore fedele e assai efficiente e fedele. Nonostante alcune manchevolezze: si diceva che non disprezzasse ricattare le persone la cui sorte dipendeva dalle sue decisioni, estorcendo loro grosse somme di denaro.\nI Processi Giacobini.\nIl primo atto del Saurau fu denunciare una supposta congiura anti-governativa. La scoperta permetteva di soddisfare i mille sospetti e le attese del giovane Imperatore, che gi\u00e0 da tempo sosteneva si dovesse dare un esempio.\nLa principale accortezza del Saurau e del Pergen fu di coinvolgere nell'accusa non figure di secondo piano, bens\u00ec notabili di spicco dell'esercito, della cultura o della nobilt\u00e0, gi\u00e0 conosciute per non essere perfettamente allineate alla politica governativa. Nacquero cos\u00ec quelli che sono ricordati come i Processi Giacobini (\"Jakobinerprozess\"), laddove occorre tenere conto che di giacobini veri e propri ne circolavano in Austria assai pochi. L'accusa, infatti, si bas\u00f2 unicamente sulla interpretazione delle idee degli accusati, nonch\u00e9 su delazioni di confidenti di polizia e il processo dovette essere tenuto a porte chiuse, stante la evidente mancanza di prove. Scopo del Saurau era, piuttosto, di mettere in scena un processo che servisse ad intimidire i sudditi austriaci e, soprattutto, ungheresi.\nGovernatore di Vienna.\nThugut dovette essere contento del Saurau, tanto da nominarlo (dal 1795 al 1797) governatore (Statthalter) di Vienna. Egli persegu\u00ec una violenta campagna di repressione, non solo contro i giacobini, bens\u00ec contro l'intera intellighenzia. I pi\u00f9 innocui libri e riviste vennero proibiti, chiusi praticamente tutti i circoli letterari, una quantit\u00e0 di associazioni non legate alla politica. In Ungheria si procedette anche pi\u00f9 duramente che in Austria.\nTuttavia, la situazione bellica, nel frattempo, precipitava verso la disfatta: nel 1796 si riaccendeva il fronte italiano, con la travolgente avanzata del giovane Napoleone, che cominci\u00f2 a spazzare la pianura padana dai presidi austriaci e, nel 1797 pass\u00f2 le Alpi.\nFra i compiti del Saurau vi fu di evacuare in Ungheria il tesoro di stato, al seguito della coppia imperiale. Fu presente all'invasione del palazzo del governo, da parte di una folla di viennesi che chiedeva la pace, poco prima dell'armistizio di Leoben. Ebbe una parte nell'istigare la Repubblica di Venezia alle Pasque Veronesi, che la perdettero.\nLa costruzione della Lombardia austriaca.\nAccresciuta vicinanza all'imperatore.\nLa repressione politica era stata fortemente voluta dall'imperatore Francesco II, ci\u00f2 che consent\u00ec al Saurau di essere ammesso fra i suoi principali consiglieri, e ad interpretare il proprio ruolo in termini pi\u00f9 politici che polizieschi.\nNel 1797, ad esempio si occup\u00f2, della riapertura del Theresianum (l'accademia per giovani nobili fondata dall'imperatrice Maria Teresa). Ma, soprattutto, il 16 maggio dello stesso anno, indicava molto francamente all'imperatore come il destino dei suoi stati fosse messo in pericolo dalla caotica struttura amministrativa (troppi ufficiali) che determinava una palese carenza di coesione amministrativa (\u201cuna ridda di ordini contraddittori\u201d).\nCi\u00f2 che Saurau suggeriva, non era un ritorno all'autonomia dei regni (ungherese, per esempio), quanto la continuazione dello sforzo per un'amministrazione disciplinata e attentamente organizzata, che servisse da pronto ed efficace strumento di governo. Tesi che all'Francesco II sicuramente sosteneva. Il Cattaneo riassunse efficacemente che \u201cl'Austria non volle essere una federazione di popoli s\u00e9-reggenti \u2026 presieduta splendidamente da una famiglia di dogi ereditari\u201d.\nIl dibattito di questi anni fu davvero importante, in quanto costitu\u00ec la base per la ricostruzione dell'impero durante e, specialmente, dopo le guerre napoleoniche. E, in definitiva, perder\u00e0 l'Impero. Quarant'anni pi\u00f9 tardi, Cattaneo analizzava gli effetti delle scelte di quei giorni: \u00abnelle guerre napoleoniche, il governo austriaco si compose ognora pi\u00f9 a dittatoria rigidezza \u2026 per farsi strettamente una, l'Austria doveva preferire una lingua fra dieci: elevare a dominio una minoranza: configgere sul letto di Procuste tutte l'altre nazioni \u2026 ogni passo ch'ella faceva dietro il sogno dell'unit\u00e0, addolorava e inimicava un ordine di cittadini; destava in tutti il fremito del sangue italiano \u2026 questa mutazione degli animi era lenta, ma continua, universale; irreparabile a qualsiasi scaltrimento di polizia \u2026 infine rimase spenta affatto ogni tradizione d'amore e di rispetto; e allora li eserciti, che dovevano difendere lo stato dai nemici esterni, vennero ritorti contro la patria, simili al pugnale del suicida\u2026 vacillavano intanto le finanze austriache sotto il peso assiduo dell'esercito stanziale, ch'era oggimai l'unico vincolo tra le ripugnanti membra dello stato\u00bb e venne il 1848.\nPresidente della commissione aulica centrale di organizzazione.\nSaurau, in ogni caso, era intervenuto nel dibattito esprimendo una tesi che l'Imperatore condivideva. Quando, il 7 settembre 1797, istitu\u00ec la commissione aulica centrale di organizzazione (\"k.k. Hofkammer\"), dovette apparirgli logico nominare, il 14 ottobre, presidente il Saurau. Si trattava di una carica assai importante che racchiudeva le competenze della amministrazione finanziaria, per cui il nostro divenne anche Ministro delle Finanze. Rest\u00f2 in carica sino al 1802, quando fu sostituito dal conte Johan Friedrich von Lazansky, che era ancora in carica nel 1815.\nNel periodo si fece una certa fama come promotore delle industrie austriache: ad esempio prest\u00f2 fiorini (e altri li fece prestare al suo fido von Hartl) ad un tessitore di nome Mistelbauer, per produrre cotonate alla maniera inglese, a Helmanns\u00f6d presso Linz.\nNon dovette perdere i suoi legami con la polizia, se \u00e8 vero che, ancora nel 1802 procur\u00f2 un bel numero di cadaveri e al fondatore della frenologia moderna, Franz Joseph Gall, un precursore di Lombroso.\nAmbasciatore a San Pietroburgo.\nNell'aprile 1802, praticamente all'indomani della pace di Lun\u00e9ville (che per l'Austria confermava le condizioni di Campoformio), venne nominato ambasciatore austriaco a San Pietroburgo. Nel 1803 venne raggiunto dallo Stadion, che, sicuramente, fungeva da superiore del Saurau.\nSono gli anni della terza coalizione anti-napoleonica, che port\u00f2 alla enorme sconfitta austro-russa ad Austerlitz e all'umiliante Pace di Presburgo del 26 dicembre 1806.\nSeguirono tre anni di pace, la Sollevazione Austriaca, la ripresa delle ostilit\u00e0 con la quinta coalizione, la mezza vittoria di Aspern-Essling e la rotta di Wagram: con la Pace di Sch\u00f6nbrunn dell'ottobre 1809, l'Austria perdeva province, riduceva l'esercito alla miseria di uomini e diveniva, sostanzialmente, vassallo della Francia.\nAncora governatore di Vienna.\nNel conflitto la Russia era alleata della Francia, e guadagn\u00f2 alcune prede territoriali. Ma non \u00e8 dato sapere quando Saurau rientr\u00f2 a Vienna. Certamente quando, nel 1809, cominci\u00f2 il lungo ministero Metternich, quest'ultimo ritenne di richiamare Saurau al suo mestiere originario: governatore (Statthalter) di Vienna, con funzioni primarie di polizia (rest\u00f2 in carica dal 1809 al 1814).\nVi sono ragioni per credere che egli abbia vissuto il ritorno dall'ambasciata a San Pietroburgo come una mezza sconfitta: era un esponente della grande aristocrazia di corte e ambiva ad altro. Da fedele servitore dell'Imperatore, tuttavia, si adatt\u00f2 a rinnovare la propria esperienza di grande repressore. Il clima, per sua fortuna, era assai migliore rispetto al 1795: la grande mobilitazione del 1809 aveva mostrato un rinnovato attaccamento delle popolazioni dell'Impero alla corona, tanto che la guerra a Napoleone si era trasformata in una guerra nazionale di liberazione.\nLa grande occasione si present\u00f2 nel l'aprile-maggio 1814, con l'occupazione del Regno d'Italia: sorta di grande Eldorado, assai pi\u00f9 ricco del resto dell'Impero, conquistato dal feldmaresciallo Bellegarde nonostante le sconfitte militari (battaglia del Mincio) e solo grazie al tradimento del patriziato milanese.\nSi trattava, ora, di reprimere le tensioni indipendentiste e di organizzare una nuova provincia all'obbedienza alla corona: chi meglio del provato, fedele e ambizioso governatore di Vienna? Che, oltretutto, sin dal 1797 aveva espresso chiaramente la propria propensione per la centralizzazione della amministrazione pubblica.\nInviato speciale in Lombardia.\nSaurau raggiunse Bellegarde in Lombardia, alcuni mesi dopo che questi si era nominato plenipotenziario del Regno d'Italia che aveva occupato. Fu al suo fianco nella cruciale carica di governatore di Milano, sin dal marzo 1815 (ufficialmente dal 21 aprile). Fu per suo ordine che, morto il Melzi d'Eril, il 15 gennaio 1816, una delegazione governativa ne sequestr\u00f2 gli archivi, poi in parte dispersi.\nNel periodo in cui Saurau fu governatore di Milano, il nuovo governo invasore raggiunse tutti i propri obiettivi essenziali: il 30 marzo 1815 aveva imposto agli ufficiali dell'esercito del Regno d'Italia di giurare fedelt\u00e0 all'Austria: ci\u00f2 che spinse il Foscolo all'esilio e trasferito gran parte dei reparti verso nuove guarnigioni al di l\u00e0 delle Alpi.\nIl 2 maggio l'esercito austriaco aveva battuto Murat a Tolentino e il 2 giugno rientr\u00f2 a Napoli Ferdinando IV. Nel maggio 1815 Saurau, allora governatore di Milano, venne fatto capo, col titolo di Ministro, di una speciale amministrazione militare austriaca di qua dal Po. Il suo compito consistette, assai probabilmente, nella sistemazione dei Ducati: ai Borbone-Parma il possesso di Lucca, ci\u00f2 che avvenne il 22 novembre 1817. La solerzia fu, certo, particolarmente apprezzata dall'Imperatore, in quanto consentiva a sua figlia Maria Luisa, gi\u00e0 ceduta in matrimonio a Napoleone, di conservare il trono di Parma \"usque ad mortem\".\nIl 9 giugno, infine, appena sette giorni dopo il rientro dei Borbone a Napoli, (ma nove giorni prima di Waterloo), si concluse il Congresso di Vienna. Esso ratificava la costituzione degli \u201cstati austriaci in Italia\u201d, per annessione di Milano e Venezia all'Impero austriaco: a ci\u00f2 aveva molto giovato la circostanza che sotto Bellegarde e Saurau non si fosse registrato alcun segno di opposizione politica.\nL'occasione per ricordare di non essere solo un buon ministro di polizia.\nIn quei mesi si present\u00f2 al Saurau una nuova opportunit\u00e0 di mostrare di non essere solo un poliziotto: venne chiamato a partecipare alla commissione per la sistemazione del Monte Napoleone, ovvero del debito pubblico ereditato dal cessato Regno d'Italia. Si trattava di ripartire il carico sui quattro stati in cui esso era stato diviso, nonch\u00e9 di garantire un'adeguata gestione del neonato Monte Lombardo-Veneto, che subentrava per il pro-quota attinente agli stati austriaci in Italia. La commissione si riuniva in Milano, Saurau era governatore della Lombardia e quest'ultima rappresentava la provincia pi\u00f9 ricca del cessato Regno (nonch\u00e9, per la verit\u00e0, di tutto l'Impero austriaco). Egli ebbe, quindi, un ruolo determinante nella stesura della regia patente del 16 gennaio 1816, seguita da altre che meglio precisavano e regolavano.\nSi tratt\u00f2, certo, di una gran vetrina per il Saurau, a cui parteciparono anche il conte Stadion, il presidente della commissione aulica centrale di organizzazione conte Johan Friedrich von Lazansky, oltre al vicepresidente dell'Appello di Milano Fradnich. Considerato che, fino a quel momento, il nostro era apprezzato unicamente per compiti di polizia, appare assai probabile che l'esperienza del Monte gli abbia consentito di rammentare, presso la corte di Vienna un ventaglio ben pi\u00f9 ampio di qualit\u00e0.\nD'altronde, da governatore della Lombardia, aveva avuto occasione di tornare ad occuparsi di faccende economiche, come ci ricordano decreti quali: l'estensione dei trattati con la Baviera relative alla libera esportazione delle sostanze ed eredit\u00e0, del 21 aprile 1816, ovvero la restituzione del prestito fruttifero imposto dal governo al commercio, del 7 febbraio, ovvero ancora il 19 gennaio dello stesso anno, quando regol\u00f2 il dazio sulle sete.\nSistemazione di Lombardia e Veneto al naturale loro ordine.\nAll'inizio del 1816 il grosso sembrava fatto. Restava ora da completare l'impalcatura istituzionale. Lo spirito in cui Saurau oper\u00f2 \u00e8 ben descritto dalle parole del proclama con cui, il 21 novembre 1815, sopprimeva una corte speciale straordinaria, gi\u00e0 istituita dal Bellegarde (il 31 marzo) con il compito di giudicare \u201ci crimini e i delitti contro la sicurezza dello stato e per allontanare da \u201cqueste province qualunque pericolo di sedizione\u201d, perch\u00e9, con la caduta di Napoleone, \u201cle circostanze all'estero si sono intieramente cangiate e ridotte le cose al naturale loro ordine\u201d.\nMa non tutti condividevano la medesima idea di ordine naturale: in particolare l'alto patriziato italico (che aveva fatto di tutto per abbattere l'indipendenza del Regno d'Italia) desiderava cariche e autonomia, in continuit\u00e0 con gli ordinamenti autonomistici del periodo della rimpianta Maria Teresa. Stendhal annotava che \u201csi sarebbe potuto facilitare dando un posto di ciambellano a tutti i liberali \u2026 oggi tutte le persone generose vanno a vivere isolate in campagna e a coltivare le proprie terre per non vedere l'uniforme austriaca\u201d. Le suppliche duravano sin dall'inizio della occupazione, nel 1814: il patriziato invocava i molti proclami lanciati, prima del tramonto di Napoleone, dagli l'austriaci che avevano largheggiato (ricorda il Foscolo) nella promessa di \u201cliberi istituti\u201d, cercando di \u201cattrarre a s\u00e9 l'opinione pubblica italiana col miraggio di quella stessa libert\u00e0 che Napoleone aveva finito col soffocare in Italia\u201d. \nMa n\u00e9 Bellegarde n\u00e9 Francesco II avevano alcuna intenzione di mantenere le proclamate intenzioni. Bellegarde era pagato per imporre il massimo accentramento a Vienna e Saurau fu, sempre, un eccellente esecutore. D'altra parte, la sua propensione a reprimere le autonomie dei regni soggetti era stata esplicitata sin dal famoso discorso a Francesco II del 16 maggio 1797 e non v'\u00e8 alcuna ragione per credere che avesse cambiato idea. Quindi, l'ebbero vinta. \nD'altronde, la situazione veniva attentamente guidata da una sezione della commissione aulica centrale di organizzazione, istituita a Vienna nel luglio del 1814 con il compito di formulare progetti e proposte per l'integrazione e l'incorporazione delle province conquistate. A tal proposito taluni annotano un'ombra di dissenso da parte del commissario plenipotenziario imperiale Bellegarde, che lo avrebbe spinto a richiedere, pi\u00f9 volte, di essere richiamato a Vienna. Ma, se pure accadde, ci\u00f2 non gli imped\u00ec di portare a termine le istruzioni ricevute.\nIl 2 gennaio 1816 cominci\u00f2 la vita del nuovo regno, con la nomina del regio governo per la Lombardia presieduto dal Saurau. Bellegarde smise la carica di commissario plenipotenziario imperiale, per divenire luogotenente del vicer\u00e9 ed entrarono in vigore i codici civile e penale austriaci.&lt;br&gt;\nPer sancire la definitiva scomparsa del Regno d'Italia, si provvide a organizzare una visita del nuovo imperatore tedesco, Francesco II con moglie al seguito. Entrarono in Milano il 31 dicembre 1815.\nConcessioni di facciata ai Lombardi e ai Veneti.\nPer salvare le apparenze, Francesco II aveva convenuto di dare ai sudditi italiani l'illusione di una certa autonomia del neonato regno: si concesse, quindi, di battezzare gli stati austriaci in Italia con il nuovo nome di Regno Lombardo-Veneto (patente sovrana del 7 aprile 1815) e di inviare come vicer\u00e9 un arciduca della casa d'Asburgo.\nCon l'occasione, il 7 marzo 1816, Bellegarde cedette il Lombardo-Veneto al primo vicer\u00e9, l'arciduca Francesco Giuseppe Antonio e, il 21 aprile successivo (ad un anno esatto dalla promozione a governatore di Milano), la Lombardia al nuovo governatore, appunto il fido Saurau.\nPer dare maggiore solennit\u00e0 al trapasso di poteri, venne istituito un Consiglio di Governo (che egli presiedette con vice il Mellerio), ospitato a Palazzo Monforte (oggi sede della Prefettura), abbellito, per l'occasione, di quattro colonne doriche a reggere un balcone. La pompa non doveva, tuttavia, ingannare, in quanto gran parte delle competenze chiave (tesoreria, lotto, tabacchi e sali, tasse e bolli, contabilit\u00e0, polizia) dipendevano direttamente da Vienna.\nMa si tratt\u00f2, probabilmente, di una sostituzione provvisoria, tant'\u00e8 che gi\u00e0 alla fine del 1817 venne nominato il secondo vicer\u00e9, l'arciduca Ranieri, entrato in carica all'inizio del 1818 e destinato a rimanervi sino al 1848. Senza peraltro fare nulla per trasformare l'incarico in un titolo meno che puramente onorifico. E anche il Saurau lasci\u00f2 il 24 febbraio 1818, a favore del nuovo governatore Giulio Strassoldo, che rester\u00e0 in carica sino alla morte, nel 1830.\nQuattro aneddoti sul governatore di Milano.\nLa presenza del Saurau a Milano fu, quindi, breve ma incisiva: egli (forse pi\u00f9 convintamente del Bellegarde) impose una visione del ritorno delle neo-conquistate province italiane \"al naturale loro ordine\" destinata a pesare sino al 1859. Quattro sono gli episodi ricordati, che ebbero protagonista il Saurau.\nUn tentativo di pacificazione: la Biblioteca Italiana.\nSaurau ebbe una parte significativa nel coadiuvare il Bellegarde nell'unico tentativo di aggraziarsi i pi\u00f9 avanzati fra i nuovi sudditi: il lancio del mensile Biblioteca Italiana, affidato all'Acerbi. Il periodico, sovvenzionato dal governo, avrebbe dovuto servire a convincere le classi colte delle \u201cpaterne intenzioni\u201d dei nuovi signori tedeschi. Esso era fortemente voluto, tanto da superare la fuga del Foscolo (che aveva redatto il primo programma editoriale) e il rifiuto del Monti, due dei pi\u00f9 brillanti intellettuali italiani dell'epoca, entrambi presenti a Milano.\nL'intenzione era di imbrigliare i molti intellettuali ereditati dal Regno d'Italia in un sistema di cultura cortigiana, retta dalle sovvenzioni statali. Ma fall\u00ec, in quanto la censura e il governo non seppero mai rinunciare \u201calla storia e alla natura sua\u201d (come avrebbe detto il Cant\u00f9), ovvero sottomisero in continuazione le pubblicazioni ad una stretta e implacabile censura. Tanto per fare due esempi, Gibbon, David Hume e Alfieri erano proibiti; Saurau non permise al Monti nemmeno la pubblicazione di una sua edizione di Virgilio e Cornelio Nepote, senza previo consenso del Concilio Aulico di Vienna.\nRitorno e successiva carriera a Vienna.\nDalla fine del 1817 Saurau venne richiamato alla presidenza della commissione aulica centrale di organizzazione, basata a Vienna presso l'Imperatore. Lo raggiunse, al parallelo consiglio aulico, il suo sodale Bellegarde: evidentemente, i loro servigi in Italia erano stati apprezzati. \nSi ricord\u00f2 anche dei suoi soggetti milanese, donando, nel 1817 all'Accademia di Brera, un quadro del pittore Nava, poi sostituito, nel 1818 \u201ccon altra giudicata dallo stesso autore pi\u00f9 consona\u201d.\nNel 1819 era ministro degli interni con il cancelliere Metternich e ordin\u00f2 al governatore imperiale del Tirolo di raccogliere e trascrivere canzoni e musica popolare tirolese: ne vennero raccolte circa un centinaio, ma solo poche dal Trentino, probabilmente perch\u00e9 in un dialetto italiano. Torn\u00f2, poi, ad occupare la carica di ministro delle finanze. \nIl 14 aprile 1823 fu tra gli azionisti-promotori della prima societ\u00e0 di navigazione a vapore del Danubio: il 5 settembre 1830 il primo vapore \"Francesco I\" (dal nome dell'Imperatore Francesco II), comp\u00ec il viaggio da Vienna a Pest e ritorno in quindici ore e ventitr\u00e9 minuti. \nDal 1823 venne chiamato alla Cancelleria imperiale assunse l'ufficio della Suprema Cancelleria e direttore della Cancelleria di Vienna (\u2018Wiener Hofkanzlei\u2019). In tale carica, nel 1825 fu destinatario di una famosa lettera del l'arciduca Giovanni che pregonizzava un corridoio ferroviario da Vienna verso sud, attraverso la Stiria. Nel 1823 venne ororato dell'Ordine del Toson d'Oro, massima onorificenza austriaca.\nAmbasciatore a Firenze.\nPass\u00f2, infine, a Firenze, ambasciatore imperiale presso la corte di Toscana (sorta di protettorato austriaco). Nel 1832, poco prima della sua morte, un visitatore lo trov\u00f2 \u201calquanto attempato e sofferente di un'insistente tosse salzosa \u2026 uomo alto di persona, non grasso, occhio vivissimo, colore del viso rosso salzoso, movimenti vivaci, simpatico ne' suoi modi senza ostentazione e importanza\u201d. L\u00ec mor\u00ec, affetto da \u2018tosse fortissima e catarrosa\u2019.\nMemoria.\nL'inno imperiale austriaco e l'inno della Repubblica Tedesca.\nOggi egli \u00e8 ricordato per la commissione dell'inno imperiale austriaco (fino alla fine della monarchia nel 1918): \"Gott erhalte Franz den Kaiser\" (Dio salvi l'Imperatore Francesco). Nel 1796, da governatore di Vienna e della Bassa Austria, egli incaric\u00f2 del testo il poeta Haschka (1749-1827) (prese largamente a prestito dall'inno della corona britannica), della musica il grande Haydn. L'Austria non disponeva, a quell'epoca, di un inno ufficiale e Surau intendeva offrire al suo imperatore qualcosa con cui contrastare i vivaci canti della Rivoluzione francese. Saurau scriveva: \u201cHo spesso lamentato che, al contrario degli Inglesi, noi non disponiamo di un inno nazionale adatto a mostrare, di fronte al mondo intero, il devoto attaccamento del popolo al padre della loro terra. Ci\u00f2 appare specialmente necessario in un tempo in cui la rivoluzione trionfa in Francia \u2026 Dispongo di un testo adatto scritto dal poeta Haschka e, per averlo abbinato ad una musica, mi sono rivolto al nostro compatriota Haydn, il quale, io credo, era l'unico uomo capace di creare qualcosa che possa essere considerato al livello di \u2026 \u2018God Save the King\u2019.\" L'inno venne presentato la prima volta il 12 febbraio 1797, compleanno dell'imperatore Francesco II. \nHaydn ne parlava come del \u2018Volkslied\u2019, la canzone del popolo. Esso cominciava con i versi \"Dio protegga Franz, l'imperatore, il nostro buon imperatore Franz\u201d. La melodia \u00e8 sopravvissuta nel secondo movimento del Quartetto 76 n\u00ba 3 conosciuto come Kaiserquartett di Haydn. Nel 1922, sotto la Repubblica di Weimar, la melodia (in una versione del 1841) fu abbinata al poema \u201cDeutschland, Deutschland \u00fcber alles\u201c dell'Hoffmann, e divenne l'inno nazionale tedesco.\nLa versione italiana recitava \"servi Dio l'austriaco regno...\" ma il popolino milanese, non senza umorismo, l'aveva ribattezzato \"servidiola\".\nSegni sparsi per l'Austria.\nFrancesco Saurau era noto per aver creato una personale ricca collezione di minerali, con la quale offr\u00ec un grande contributo alla creazione della sezione di mineralogia del museo di scienze naturali di Milano. Si prodig\u00f2 largamente anche a favore della costituzione della biblioteca regionale della Stiria, con sede a Graz. \nAlcuni critici hanno suggerito che proprio a lui si sia ispirato Stendhal per il personaggio del Conte Mosca de \"La Certosa di Parma\". \nNel castello di Ernstbrunn, in Bassa Austria \u00e8 conservato, accanto ad un memoriale di Francesco II, un monumento al suo fedele servitore Saurau."}
{"id": "840282", "revid": "941725", "url": "https://it.wikipedia.org/wiki?curid=840282", "title": "Chiesa di Santa Maria della Stella", "text": "La chiesa di Santa Maria della Stella si erge a Napoli in piazzetta Stella, nel quartiere a cui d\u00e0 il nome.\nStoria.\nLa chiesa venne fondata nel 1571, per poter ospitare una immagine della Vergine, in precedenza conservata nella Madonna della Stella, presso Porta San Gennaro, su di un colle che dominava il vallone della Sanit\u00e0.\nIl tempio venne ricostruito dal 1587 da Domenico Fontana in forme pi\u00f9 ampie, su commissione dei padri di San Francesco di Paola, dell'Ordine dei Minimi, ai quali era stato affidato. Numerosi rimaneggiamenti vennero attuati nel corso del XVII secolo.\nDal 1637, sino alla fine del secolo, numerosi architetti famosi parteciparono ai lavori: Bartolomeo Picchiatti (allievo del Fontana) diede inizio all'esecuzione della facciata (in piperno e marmo) che fu poi ultimata nel 1734 da Domenico Antonio Vaccaro.\nParte della ricca decorazione interna \u00e8 andata perduta durante l'incendio nel 1944. Vittima importante (sotto il profilo artistico) di questo incendio fu il singolare sepolcro, realizzato da Giuseppe Sanmartino, di Domenico Cattaneo, principe di Sannicandro e aio del giovane Ferdinando IV, che abitava a pochissimi passi dal convento.\nDescrizione.\nIn un'edicola sulla facciata \u00e8 collocato un affresco con la \"Madonna della Stella tra i santi Gennaro e Francesco di Paola\" oggi non pi\u00f9 esistente.\nL'interno, che si presenta a navata unica con cappelle laterali e volta a cassettoni, fu decorato, dopo i lavori di restauro successivi alle distruzioni del 1944, con opere provenienti da altre chiese distrutte, tra cui spiccano le sedici paraste di marmo commesso risalenti al 1665 e l'altare maggiore (che sostitu\u00ec l'originario, disegnato dal Vaccaro) provenienti dalla chiesa di San Sebastiano (crollata nel 1941) e alcune tele di Pietro del P\u00f2 dalla Cappella Palatina di Castel Nuovo (\"Nascita della Vergine\", \"Presentazione al tempio\" e \"Fuga in Egitto\").\nSul fondo del presbiterio \u00e8 esposta una pala di Battistello Caracciolo, raffigurante l'\"Immacolata e i santi Domenico e Francesco\" (1607), unico dipinto salvatosi dall'incendio, in quanto originariamente collocato nella sacrestia; quest'ultima \u00e8 in stile rococ\u00f2 secondo l'esecuzione di Luca Vecchione (1740-45).\nDa segnalare nell'antisacrestia il busto marmoreo del monumento funebre di Luigi Riccio (n. 1570 \u2020 1643), vescovo di Vico Equense (vedasi per la cronotassi la Diocesi di Vico Equense), con targa commemorativa policroma.\nIl convento, a seguito dei moti rivoluzionari del 1860 cui segu\u00ec l'emanazione della legge sulla soppressione degli ordini religiosi, \u00e8 oggi in parte occupato dalla Caserma Podgora, mentre la maggior parte \u00e8 stata legittimamente restituita ai frati Minimi essendo diventato Casa di Formazione nonch\u00e9 sede della Curia Provinciale del medesimo Ordine dei Minimi; nel chiostro vi sono conservati affreschi seicenteschi di un allievo di Belisario Corenzio. Gli affreschi settecenteschi sono riscontrabili nei locali un tempo adibiti a farmacia.\nNegli spazi conventuali ha sede anche la Biblioteca Santa Maria della Stella in Napoli, biblioteca storica e e capofila del Sistema bibliotecario provinciale dei Frati Minimi."}
{"id": "840283", "revid": "7475447", "url": "https://it.wikipedia.org/wiki?curid=840283", "title": "Diocesi di Monreale", "text": ""}
{"id": "840285", "revid": "124022390", "url": "https://it.wikipedia.org/wiki?curid=840285", "title": "Antonino Lo Surdo", "text": "Biografia e carriera.\nLaureatosi con lode in fisica nel 1904 presso l'Universit\u00e0 di Messina, vi rimase, come assistente, fino al 1906, anno in cui pass\u00f2 all'Universit\u00e0 di Modena, quindi all'Universit\u00e0 di Napoli dove, nel 1908, consegu\u00ec la libera docenza in fisica terrestre.\nNel 1908 si trasfer\u00ec a Firenze, dove fu prima assistente e poi docente di fisica all'Istituto di Studi Superiori. Qui, diresse pure il locale Osservatorio Geofisico.\nNel 1919 vinse la cattedra di fisica superiore dell'Universit\u00e0 di Roma, assumendo poi \u2013 nel 1939 \u2013 la direzione dell'Istituto di Fisica, preferito a Enrico Fermi e succedendo a Mario Orso Corbino. Mantenne la carica fino alla morte.\nI suoi primi studi risalgono al periodo di assistentato a Messina, distinguendosi, nel 1904, per un articolo pubblicato sulla rivista \"Il Nuovo Cimento\", in cui esponeva i risultati (molto precisi) di alcuni esperimenti volti a confermare la validit\u00e0 della legge di Lavoisier per una reazione chimica (che alcune congetture del periodo, mettevano in dubbio).\nTuttavia, i tragici eventi del 1908, relativi al terremoto che interess\u00f2 Messina, in cui Lo Surdo perse amici e parenti (gli rimase solo un fratello), lo indussero a spostare i suoi interessi di ricerca verso la fisica terrestre e la geofisica, in particolare la sismologia, a cui dedic\u00f2 quasi la sua intera carriera, fino a contribuire alla fondazione ed alla creazione, nel 1936, dell'Istituto Nazionale di Geofisica, sotto gli auspici del Consiglio Nazionale delle Ricerche, allora presieduto da Guglielmo Marconi, Istituto di cui Lo Surdo ne fu il primo direttore. Fond\u00f2 anche gli \"Annali di Geofisica\".\nIl suo nome per\u00f2 resta legato alla scoperta nel 1913 (e realizzata indipendentemente anche da Johannes Stark nello stesso anno) dell'effetto \u2013 pressoch\u00e9, l'analogo elettrico dell'effetto Zeeman \u2013 dovuto all'azione di un campo elettrico sullo spettro di emissione di un gas, noto poi come effetto Stark-Lo Surdo (ma conosciuto, al di fuori dell'Italia, semplicemente come \"effetto Stark\"), rilevato analizzando, con appositi tubi a vuoto di sua costruzione, gli spettri di emissione dell'idrogeno. Queste ricerche spettroscopiche furono compiute da Lo Surdo nel suo periodo fiorentino, fra il 1910 e il 1914, quando Antonio Garbasso gli sugger\u00ec di dedicarsi alla spettroscopia.\nMobilitato dallo scoppio della prima guerra mondiale nella Marina Militare, qui ebbe modo di svolgere ricerche di acustica fisica inventando e studiando i cosiddetti \"tubi K\", appositamente progettati per individuare sommergibili per via acustica. Per queste sue ricerche, nonch\u00e9 per i vari meriti ottenuti, fu poi nominato capitano della Marina militare, specialista in armi navali e insignito della Croce al merito di guerra.\nSe la geofisica e la sismologia furono i settori di maggior interesse per Lo Surdo, egli comp\u00ec ricerche anche in altri campi della fisica sperimentale, fra cui i raggi cosmici (collaborando pure con Gilberto Bernardini), l'interferometria e la propagazione delle microonde, i fenomeni termoionici, l'acustica fisica e fisiologica, l'ottica fisica, l'elettricit\u00e0 atmosferica, la meteorologia, l'oceanologia. Fu promotore inoltre della necessit\u00e0 di una rete sismica nazionale, attivandone l'istituzione.\nFu socio corrispondente dell'Accademia Nazionale dei Lincei, dell'Accademia Italiana delle Scienze (detta, \"Accademia dei XL\"), dell'Accademia Reale di Svezia e membro del CNR. Fu insignito della medaglia internazionale della Societ\u00e0 italiana delle Scienze, della medaglia d'argento Galileiana, e vinse il Premio Reale della fisica."}
{"id": "840287", "revid": "100566349", "url": "https://it.wikipedia.org/wiki?curid=840287", "title": "Spaced", "text": "Spaced \u00e8 una situation comedy britannica creata da Jessica Hynes, Simon Pegg ed Edgar Wright e trasmessa in due stagioni di sette episodi ciascuna tra l'autunno 1999 e la primavera 2001 su Channel 4."}
{"id": "840289", "revid": "110157", "url": "https://it.wikipedia.org/wiki?curid=840289", "title": "Complesso monastico di Suor Orsola Benincasa", "text": "Il complesso monastico di Suor Orsola Benincasa \u00e8 tra i pi\u00f9 vasti complessi architettonici di Napoli; si estende su di una superficie di e si erge nel centro storico, in via Suor Orsola 10.\nLa struttura, in realt\u00e0, \u00e8 una vera e propria abbazia di grandi dimensioni, caratterizzata da due monasteri fondati tra il XVI e il XVII secolo, da due chiese, chiostri e i giardini pensili.\nLa fondatrice del complesso: suor Orsola Benincasa.\nOrsola Benincasa (Napoli, 21 ottobre 1547) \u00e8 stata una religiosa e mistica napoletana, fondatrice delle romite e delle oblate dell'Immacolata Concezione (oggi, suore teatine).\nTra le pi\u00f9 rilevanti figure cittadine del tempo, la si pu\u00f2 individuare tra i maggiori esponenti della Napoli controriformata. Ricordiamo che Napoli fu la prima citt\u00e0 in Italia in cui nacquero, seppur disorganizzate e ignorate dai governi, le prime forme letterarie di intolleranza al clima culturale che segu\u00ec la controriforma.\nCome gi\u00e0 accennato, la suora fu al centro di numerose esperienze mistiche e proprio a seguito di una di esse, nel maggio del 1582 venne ricevuta in udienza a Frascati da papa Gregorio XIII, al quale comunic\u00f2 di aver ricevuto da Dio l'incarico di trasmettergli un messaggio di riforma per tutta la Chiesa. Venne quindi fatta esaminare da una commissione, di cui facevano parte Giulio Antonio Santorio e Filippo Neri, che riconobbe le sue virt\u00f9.\nLa suora, in seguito, fu propensa ad esprimere una religiosit\u00e0 militante ed autonoma che le istituzioni della Chiesa riuscirono solo col tempo a ricondurre entro i limiti consentiti: l'autorit\u00e0 ecclesiastica, infatti, fu costretta a dichiarare \"laico\" il suo ritiro, e a sottoporlo ai controlli di un ordine religioso maschile.\nQuando il controllo venne affidato ai teatini, questi, proposero alla mistica di affiancare alle oblate un ordine di severa clausura, in modo che diventasse il \"braccio\" femminile dell'ordine di san Gaetano.\nQuesto progetto, presente in uno dei testamenti di suor Orsola, fu il primo passo che comport\u00f2 la costruzione di questo enorme complesso per le romite; i lavori d'innalzamento della struttura cominciarono dopo la sua morte avvenuta nel 1620.\nLe virt\u00f9 religiose ed eroiche di suor Orsola Benincasa furono proclamate il 7 agosto 1793 nella basilica romana di Sant'Andrea della Valle da papa Pio VI, che le attribu\u00ec il titolo di venerabile.\nArte ed architettura.\nIl progetto architettonico prevedeva la costruzione di un complesso esternamente semplice, ma complesso nell'articolazione dei fabbricati, in quanto avrebbe dovuto tener conto della morfologia irregolare della collina sulla quale sarebbe stato costruito.\nGli spazi, ampi ed ariosi, rispettano i dettami del Concilio di Trento, lo dimostra in particolare il cuore del complesso, che, composto da tre fabbricati disposti a U, appare estremamente riservato ed \u00e8 architettonicamente \"nascosto\" da una monumentale cinta murata, completamente in tufo ed alta 20 metri.\nIl complesso, anche se oggi \u00e8 sede dell'istituto universitario Suor Orsola Benincasa, esercita ancor oggi un richiamo turistico-culturale; non solo per la sua architettura, ma anche per le sue testimonianze artistiche.\nNotevoli sono:"}
{"id": "840291", "revid": "47767", "url": "https://it.wikipedia.org/wiki?curid=840291", "title": "Chiesa di Santa Maria Immacolata", "text": ""}
{"id": "840294", "revid": "78273", "url": "https://it.wikipedia.org/wiki?curid=840294", "title": "Complesso e Chiesa dell'immacolata", "text": ""}
{"id": "840295", "revid": "291370", "url": "https://it.wikipedia.org/wiki?curid=840295", "title": "Armando Petrucci", "text": "Biografia.\nLaureatosi in Lettere presso l'Universit\u00e0 di Roma La Sapienza nel 1955, fu dapprima archivista di Stato e poi conservatore dei manoscritti alla Biblioteca dell'Accademia Nazionale dei Lincei e Corsiniana dal 1956 al 1972, quindi dal 1972 docente di paleografia e diplomatica nelle universit\u00e0 di Salerno (1972-74) e La Sapienza di Roma (1974-91) e dal 1991 alla Scuola Normale Superiore a Pisa. Insegn\u00f2 presso diverse universit\u00e0 straniere: Michigan University ad Ann Arbor, Stanford University, Berkeley University, Coll\u00e8ge de France, \u00c9cole des Hautes \u00c9tudes en Sciences Sociales) e diresse due riviste scientifiche: \"Scrittura e civilt\u00e0\", da lui fondata nel 1977, e \"Alfabetismo e cultura scritta\".\nFu associato, quindi associato emerito, infine membro associato emerito dell'Accademia Reale del Belgio dal 1995 e socio corrispondente dell'Accademia Nazionale dei Lincei, dal 2005.\nArmando Petrucci \u00e8 scomparso a Pisa nel 2018, quasi ottantaseienne.\nGli studi.\nDi formazione marxista, utilizz\u00f2 inizialmente in modo tradizionale i metodi e gli strumenti dell'analisi paleografica, producendo contributi alla paleografia latina.\nSuccessivamente applic\u00f2 tali mezzi a un contesto sempre pi\u00f9 vasto, definibile nei termini di una \"storia della scrittura latina\", capace di rendere conto di fenomeni di alfabetismo, diffusione sociale dello scritto, impiego della scrittura nell'arte figurativa, diffusione e conservazione dei testi letterari:"}
{"id": "840301", "revid": "1543377", "url": "https://it.wikipedia.org/wiki?curid=840301", "title": "Gian Franco Gianotti", "text": "Biografia.\nDopo la laurea in letteratura greca all'Universit\u00e0 di Torino nel 1965, e dopo aver insegnato presso vari licei e negli atenei di Torino e Trieste, dal 1991 \u00e8 professore ordinario di Filologia classica a Torino. Condirettore delle collane delle Edizioni dell'Orso \"Culture antiche. Studi e testi\" (con Adriano Pennacini e Pierluigi Donini), \"Millennium\" (con Antonio Aloni, Giovanna Garbarino ed Enrico Valdo Maltese) e \"Minima Philologica\" (con Lucio Bertelli), fa anche parte del comitato editoriale della rivista \"L'indice dei libri del mese\" ed \u00e8 responsabile di unit\u00e0 locale all'interno del programma di ricerca di tipo interuniversitario \"Scritture e testi dalla grecit\u00e0 arcaica all'impero latino d'Oriente\", coordinato da Luciano Canfora. Socio corrispondente dal 2004 e socio residente dal 2008 dell'Accademia delle Scienze di Torino, ne \u00e8 segretario della classe di Scienze morali, storiche e filologiche per il triennio 2009-2012.\nSi \u00e8 occupato di vari ambiti della classicit\u00e0 (con particolare attenzione anche all'analisi filologica dei testi) e dei suoi rapporti con la cultura moderna. Ha curato importanti edizioni, tra le quali si ricordano quelle relative alla \"\u039b\u03b1\u03ba\u03b5\u03b4\u03b1\u03b9\u03bc\u03bf\u03bd\u03af\u03c9\u03bd \u03c0\u03bf\u03bb\u03b9\u03c4\u03b5\u03af\u03b1\" (\"Costituzione di Sparta\") di Senofonte: \"Le Tavole di Licurgo\" prima e poi, sulla base della traduzione latina quattrocentesca di Francesco Filelfo, \"L'ordinamento politico degli Spartani\"."}
{"id": "840304", "revid": "20973", "url": "https://it.wikipedia.org/wiki?curid=840304", "title": "Gianfranco Gianotti", "text": ""}
{"id": "840310", "revid": "1766026", "url": "https://it.wikipedia.org/wiki?curid=840310", "title": "Guglielmo Cavallo", "text": "\u00c8 uno dei massimi studiosi italiani di paleografia antica e storia della scrittura.\nBiografia.\nLaureatosi in Lettere presso l'Universit\u00e0 di Bari nel 1961, assistente di Paleografia e Diplomatica presso lo stesso ateneo fino al 1968, dal 1969 si trasferisce a Roma, prima come assistente di Paleografia greca alla Scuola speciale per archivisti e bibliotecari e poi, dal 1970 al 1974, come professore di Storia della tradizione manoscritta presso l'Universit\u00e0 \"La Sapienza\"; nel 1975 gli \u00e8 assegnata la cattedra di Paleografia latina nella suddetta Scuola Speciale. Dal 1978 \u00e8 stato professore ordinario di Paleografia greca a Roma.\nAttivit\u00e0 di ricerca.\nGuglielmo Cavallo ha concentrato le sue ricerche sulla storia della scrittura greca e latina dall'Antichit\u00e0 al Medioevo, sulla storia del libro e i fenomeni socioculturali a essa connessi e sulla storia delle biblioteche antiche e medievali. Ha pubblicato studi sull'evoluzione della scrittura greca dalla maiuscola alla minuscola, sulla cultura letteraria e libraria nel mondo antico, a Bisanzio e nel Medioevo occidentale. Molti suoi saggi sono considerati fondamentali negli studi di paleografia, specialmente per quanto riguarda quella greca.\nHa curato, con altri studiosi, raccolte commentate di facsimili di papiri ellenistici e di manoscritti greci tardoantichi e bizantini e il volume dedicato all'Italia settentrionale delle \"Chartae Latinae Antiquiores\". Ha inoltre organizzato i commentari alle edizioni in facsimile di diversi codici, tra cui il \"Codex purpureus Rossanensis\" e il Dioscoride napoletano. \u00c8 autore del catalogo degli scribi dei papiri di Ercolano, di un manuale di paleografia greca e latina dei papiri e di diversi libri sulla storia delle biblioteche e dei fenomeni librari dall'epoca antica a quella medievale. Nel 1974 ha preso parte al colloquio internazionale di Paleografia Greca tenutosi a Parigi, con un intervento sulla maiuscola greca dei secoli VIII-IX, contributo di capitale importanza perch\u00e9 avanz\u00f2 la proposta di utilizzare determinati elementi formali di carattere paleografico-codicologico per studiare lo sviluppo della scrittura maiuscola greca negli ultimi due secoli di utilizzo, prima che venisse soppiantata dalla minuscola: questo, e l'identificazione di \u00abcodici-guida\u00bb significativamente rappresentativi, permise allo studioso di categorizzare e tracciare lo sviluppo di quattro (o cinque) filoni scrittori: la maiuscola ogivale e ogivale diritta; la maiuscola biblica; la maiuscola liturgica; la maiuscola alessandrina.\nAssieme al latinista Luca Canali ha curato un'edizione divulgativa dei graffiti di Roma antica, e con il medievista Giovanni Orlandi ha curato l'edizione critica delle \"Storie\" di Rodolfo il Glabro per la Collana degli scrittori greci e latini della Fondazione Lorenzo Valla; per la stessa collana, ha fornito la introduzione al primo volume della nuova edizione della \"Narrazione cronologica\" di Niceta Coniata."}
{"id": "840329", "revid": "767487", "url": "https://it.wikipedia.org/wiki?curid=840329", "title": "Alpha Dog", "text": "Alpha Dog \u00e8 un film del 2006 diretto da Nick Cassavetes, con Bruce Willis, Emile Hirsch, Justin Timberlake, Anton Yelchin, Shawn Hatosy, Sharon Stone e Harry Dean Stanton. Il film \u00e8 ispirato alla storia vera di Jesse James Hollywood, un giovane spacciatore di marijuana californiano.\nTrama.\nIl film \u00e8 ispirato alla storia vera di Jesse James Hollywood, un giovane spacciatore di marijuana. Nella periferia di Los Angeles, Johnny, un giovane boss, spaccia droga, si diverte con gli amici e partecipa a folli festini. Una persona cos\u00ec ha certo anche dei nemici, soprattutto quelli che non gli pagano \"la roba\". In un ambiente in crisi di esaltazione la tensione cresce e Johnny e il suo gruppo oltrepassano il limite.\nProduzione.\nSceneggiatura.\nIl regista e sceneggiatore Nick Cassavetes assistette in diretta televisiva agli sviluppi sul rapimento Markowitz ed il conseguente omicidio e decise di scrivere una storia che raccontasse dal punto di vista dei rapitori ci\u00f2 che era avvenuto.\nCast.\nGli attori Courteney Cox, Vincent Laresca, Tzi Ma e Musetta Vander erano inizialmente stati inseriti nel cast del film, ma - a causa del posticipo delle riprese - non hanno potuto prendere parte alla pellicola, poich\u00e9 impegnati sul set di altri film.\nNel processo tenutosi a Santa Barbara (California), dove \u00e8 accaduto il crimine, l'avvocato difensore di Hollywood, James Blatt, ha considerato l'opzione di chiamare a testimoniare Justin Timberlake e Nick Cassavetes (protagonista e regista della pellicola ispirata al caso), avendo costoro partecipato a varie interviste con i reali protagonisti della vicenda durante le riprese del film. Il giudice ha per\u00f2 ritenuto tali testimonianze irrilevanti e ha quindi escluso la possibilit\u00e0 di avere attori o star del cinema al processo. Jesse James Hollywood ha invece raccontato la sua versione dei fatti, che si discosta sostanzialmente da come era stato raffigurato nel film.\nRegia.\nIl film \u00e8 girato in uno stile a tratti documentaristico. Per conferire ad ogni singola scena un'aura di veridicit\u00e0, il regista ha inserito per ogni singolo personaggio che appare nella pellicola una sorta di \"etichetta\" che mostra a che grado di sospetto sia o il numero del testimone nel registro dell'FBI. In una scena dove Sharon Stone e Ben Foster litigano, Cassavetes, il regista, richiese che la Stone desse un vero pugno al naso di Foster affinch\u00e9 la scena sembrasse pi\u00f9 realistica. Alla fine, la scena venne per\u00f2 tagliata.\nTra gli altri casi di \"regia estrema\" ritroviamo quello di Ben Foster, che rischi\u00f2 di perdere la vista a causa della somministrazione durante le riprese di collirio anti-glaucoma per dilatargli le pupille e mostrare quanto fosse dipendente dalla droga. Per questo, avrebbe parlato con Cassavetes, durante le riprese, ad occhi chiusi.\nColonna sonora.\nLa colonna sonora originale \u00e8 stata composta da Aaron Zigman, ma il film contiene anche altre tracce che spaziano dal rock al rap. Le tracce sono le seguenti:"}
{"id": "840340", "revid": "1781667", "url": "https://it.wikipedia.org/wiki?curid=840340", "title": "Soblahov", "text": "Soblahov (in tedesco \"Soblahof\", in ungherese \"Cobolyfalu\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1332. All'epoca la giustizia era amministrata secondo il diritto di Soblahov, che veniva applicato anche in alcuni comuni circostanti. Nel 1628 vi si rifugiarono alcuni gruppi di anabattisti tedeschi chiamati \"Habaner\". "}
{"id": "840341", "revid": "767487", "url": "https://it.wikipedia.org/wiki?curid=840341", "title": "Petrova Lehota", "text": "Petrova Lehota (in tedesco \"Petershau\", in ungherese \"P\u00e9terszabadja\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1332 con il nome di Lyhota Petri. All'epoca, nel villaggio la giustizia veniva amministrata secondo le norme del diritto germanico."}
{"id": "840342", "revid": "767487", "url": "https://it.wikipedia.org/wiki?curid=840342", "title": "Opatovce", "text": "Opatovce (in tedesco \"Opatowetz am Waag\", in ungherese \"V\u00e1gap\u00e1ti\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1113 con il nome di \"villa Trensciniensis sancti Ypoliti\". Il nome del villaggio deriva dall'antica abbazia di Sant'Ippolito di cui propriet\u00e0 fino al XV secolo. Successivamente pass\u00f2 al vescovato di Nitra. "}
{"id": "840343", "revid": "767487", "url": "https://it.wikipedia.org/wiki?curid=840343", "title": "Selec", "text": "Selec (in tedesco \"Seletz\", in ungherese \"Szelec\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1439. "}
{"id": "840345", "revid": "767487", "url": "https://it.wikipedia.org/wiki?curid=840345", "title": "Hrabovka", "text": "Hrabovka (in ungherese \"Sz\u00facsgyerty\u00e1nos\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1423 con il nome di Hraboka, quando apparteneva alla Signoria di Su\u010dany. Successivamente pass\u00f2 alla Signoria di Tren\u010d\u00edn."}
{"id": "840346", "revid": "92723", "url": "https://it.wikipedia.org/wiki?curid=840346", "title": "Horn\u00e1 S\u00fa\u010da", "text": "Horn\u00e1 S\u00fa\u010da (in tedesco \"Obersutsch\", in ungherese \"Fels\u0151sz\u00facs\") \u00e8 un comune della Slovacchia facente parte del distretto di Tren\u010d\u00edn, nella regione omonima.\nStoria.\nFu menzionata per la prima volta in un documento storico nel 1208 con il nome di Suchan, quando l'intera regione viene indicata come Cantone di Su\u010da. Appartenne ai Signori della rocca di Tren\u010d\u00edn. \nA Michal Re\u0161etka \u00e8 dedicata la scuola primaria di Horn\u00e1 S\u00fa\u010da, che fu lui stesso a fondare. Da parroco del paese nel XIX secolo inizi\u00f2 anche una scuola domenicale. Per combattere l'alcolismo fond\u00f2 una \"Societ\u00e0 della temperanza\" (\"Spolok miernosti\"), che giunse ad avere nel paese pi\u00f9 di 1300 iscritti."}
{"id": "840347", "revid": "287204", "url": "https://it.wikipedia.org/wiki?curid=840347", "title": "Horna Suca", "text": ""}
{"id": "840348", "revid": "767487", "url": "https://it.wikipedia.org/wiki?curid=840348", "title": "Zamarovce", "text": "Zamarovce (in tedesco \"Zamarotz\", in ungherese \"V\u00e1gzam\u00e1rd\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citato per la prima volta in un documento storico nel 1208 con il nome di Samar. Il villaggio appartenne alla nobile famiglia locale dei Zamar\u00f3czi/Somarovsk\u00fd."}
{"id": "840349", "revid": "767487", "url": "https://it.wikipedia.org/wiki?curid=840349", "title": "Mote\u0161ice", "text": "Mote\u0161ice (in tedesco \"Motteschitz\", in ungherese \"Motesic\") \u00e8 un comune della Slovacchia facente parte del distretto di Tren\u010d\u00edn, nella regione omonima.\nIl comune di Mote\u0161ice \u00e8 sorto nel 1960 in seguito all'unione di due preesisteni municipalit\u00e0: Doln\u00e9 e Horn\u00e9 Mote\u0161ice. Mote\u0161ice \u00e8 citata per la prima volta in un documento storico nel 1308. Appartenne ai Div\u00e9ky e poi alla nobile famiglia locale dei Majth\u00e9ny/Mote\u0161ick\u00fd."}
{"id": "840350", "revid": "287204", "url": "https://it.wikipedia.org/wiki?curid=840350", "title": "Motesice", "text": ""}
{"id": "840351", "revid": "767487", "url": "https://it.wikipedia.org/wiki?curid=840351", "title": "Tren\u010dianske Mitice", "text": "Tren\u010dianske Mitice (in tedesco \"Trentschinermittitz\", in ungherese \"Trencs\u00e9nmitta\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1269 con il nome di Mitha. Il comune \u00e8 sorto nel 1960 per l'unione di tre preesistenti municipalit\u00e0: Ro\u017e\u0148ov\u00e9 Mitice, Zemianske Mitice e Kostoln\u00e9 Mitice. Le nobili famiglie dei Rozsny\u00f3 e dei Mittay/Mitick\u00fd ebbero origine qui. "}
{"id": "840352", "revid": "287204", "url": "https://it.wikipedia.org/wiki?curid=840352", "title": "Trencianske Mitice", "text": ""}
{"id": "840353", "revid": "767487", "url": "https://it.wikipedia.org/wiki?curid=840353", "title": "Om\u0161enie", "text": "Om\u0161enie (in tedesco \"Mischen\" o \"Mi\u00dfen\", in ungherese \"Nagyszikl\u00e1s\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citato per la prima volta in un documento storico nel 1332 quando venne ceduta dai nobili Boss\u00e1ny ai Baraczkay. "}
{"id": "840354", "revid": "287204", "url": "https://it.wikipedia.org/wiki?curid=840354", "title": "Omsenie", "text": ""}
{"id": "840355", "revid": "767487", "url": "https://it.wikipedia.org/wiki?curid=840355", "title": "Mn\u00edchova Lehota", "text": "Mn\u00edchova Lehota (in tedesco \"M\u00fcnchenmarkt\", in ungherese \"Bar\u00e1tszabadi\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citato per la prima volta in un documento storico nel 1439. Nella localit\u00e0 era esistente un antico convento distrutto dai Tartari nel 1240. Il villaggio fu feudo ecclesiastico fino al XV secolo quando pass\u00f2 alla Signoria di Tren\u010d\u00edn."}
{"id": "840356", "revid": "287204", "url": "https://it.wikipedia.org/wiki?curid=840356", "title": "Mnichova Lehota", "text": ""}
{"id": "840374", "revid": "77594", "url": "https://it.wikipedia.org/wiki?curid=840374", "title": "UNAVEM II", "text": "La II missione di verifica delle Nazioni Unite (UNAVEM II dall'inglese \"United Nations Angola Verification Mission II\") \u00e8 stata una missione di peacekeeping in sostituzione della missione UNAVEM I durata dal maggio 1991 fino al febbraio 1995, schierata in Angola durante la guerra civile angolana, la pi\u00f9 lunga guerra civile del continente.\nStoria.\nLa missione fu stabilita per supervisionare il mantenimento del \"cessate-il-fuoco\" deciso multilateralmente nel 1990 a seguito degli accordi di Bicesse tra il Movimento di Liberazione Popolare dell'Angola e tra l'Unione Nazionale per la Totale Indipendenza dell'Angola che prevedevano, tra l'altro, l'inizio del processo democratico e lo svolgimento di libere elezioni.\nLa missione fu decisa con la Risoluzione 969 del Consiglio di sicurezza delle Nazioni Unite il 30 maggio 1991.\nNel marzo 1992 400 osservatori dell'ONU furono mandati in aggiunta al contingente gi\u00e0 presente per supervisionare la regolarit\u00e0 delle Elezioni presidenziali e legislative.\nLa missione consisteva in personale di militare, civile, medico e osservatori militari, arrivando ad un massimo di 1.100 effettivi sotto le elezioni e a un minimo di 300 nell'agosto 1993.\nVerso la fine del 1994 fu firmato un accordo di pace pi\u00f9 restrittivo chiamato Protocollo Lusaka e il Consiglio di sicurezza delle Nazioni Unite decise l'invio di una nuova missione con compiti pi\u00f9 severi chiamata \"UNAVEM III\"."}
{"id": "840376", "revid": "226458", "url": "https://it.wikipedia.org/wiki?curid=840376", "title": "UNOGIL", "text": "Il Gruppo di Osservazione delle Nazioni Unite in Libano (UNOGIL dall'inglese \"United Nations Observation Group in Lebanon\") fu una missione delle Nazioni Unite decisa con la risoluzione 128 del Consiglio di Sicurezza delle Nazioni Unite l'11 giugno 1958\nScopo della missione era di verificare che non vi fossero infiltrazioni illegali o traffici d'armi sul confine tra il Libano e la Siria.\nLa missione fu decisa dopo la cacciata da Beirut del presidente Camille Chamoun per evitare che la tensione nel paese si trasformasse in guerra civile.\nLa missione dur\u00f2 dal giugno 1958 al 9 dicembre 1958 con un contingente che \u00e8 arrivato a un massimo d 591 militari a un minimo di 391 al momento del ritiro, il quartier generale era a Beirut.\nPaesi contributori di personale militare:Afghanistan, Argentina, Birmania, Canada, Ceylon, Cile, Danimarca, Ecuador, Finlandia, India, Indonesia, Irlanda, Italia, Nepal, Paesi Bassi, Nuova Zelanda, Norvegia, Per\u00f9, Portogallo e Thailandia\nCollegamenti esterni.\nSito Ufficiale dell'UNOGIL"}
{"id": "840378", "revid": "404338", "url": "https://it.wikipedia.org/wiki?curid=840378", "title": "Fascismo italiano", "text": ""}
{"id": "840379", "revid": "1543377", "url": "https://it.wikipedia.org/wiki?curid=840379", "title": "UNTAG", "text": "Il Gruppo di Assistenza Transitoria delle Nazioni Unite (UNTAG dall'inglese \"United Nations Transition Assistance Group\") \u00e8 stata una missione di assistenza delle Nazioni Unite nella Namibia.\nIl mandato, stabilito con la risoluzione 632 del Consiglio di Sicurezza delle Nazioni Unite del 16 febbraio 1989, era quello di assistere il \"Rappresentante speciale del Segretario generale delle Nazioni Unite\", Martti Ahtisaari, nel garantire alla Namibia una piena autonomia, una tranquilla transizione democratica e libere elezioni. Il contingente era formato da 7.500 militari.\nDurante la missione furono raggiunti importanti obiettivi: tutti gli ostili vennero neutralizzati o espulsi dal paese, tutte le leggi discriminatorie furono abrogate, i prigionieri politici vennero rilasciati, furono fatti ritornare i rifugianti in Namibia, la legge e l'ordine vennero garantiti imparzialmente.\nContributori di personale militare: Australia, Austria, Bangladesh, Barbados, Belgio, Canada, Cina, Congo, Costa Rica, Cecoslovacchia, Danimarca, Egitto, Repubblica Federale di Germania, Figi, Finlandia, Francia, Repubblica Democratica Tedesca, Ghana, Grecia, Guyana, Ungheria, India, Indonesia, Irlanda, Italia, Giamaica, Giappone, Kenya, Malaysia, Paesi Bassi, Nuova Zelanda, Nigeria, Norvegia, Pakistan, Panama, Per\u00f9, Polonia, Portogallo, Singapore, Spagna, Sudan, Svezia, Svizzera, Thailandia, Togo, Trinidad e Tobago, Tunisia, Unione Sovietica, Gran Bretagna e Jugoslavia.\nLa missione si \u00e8 conclusa nel marzo 1990 con il pieno raggiungimento degli obbiettivi, nell'aprile dello stesso anno la Namibia \u00e8 entrata a far parte delle Nazioni Unite.\nDurante la missione 11 militari e 4 civili sono rimasti uccisi."}
{"id": "840380", "revid": "1522738", "url": "https://it.wikipedia.org/wiki?curid=840380", "title": "UNOMUR", "text": "La Missione degli Osservatori delle Nazioni Unite tra Uganda e Ruanda (UNOMUR dall'inglese \u2018\"United Nations Observer Mission Uganda-Rwanda\" fu una forza di peacekeeping delle Nazioni Unite durata dal giugno 1993 al settembre 1994.\nLa missione aveva il compito di \"monitorare il confine tra l'Uganda e il Ruanda e verificare che non vi fosse alcun transito di armi o militari\". Il quartier generale fu a Kabale, Uganda.\nAll'UNOMUR fu impedito di realizzare a pieno il proprio compito a causa dello scoppio della guerra civile ruandese.\nIl mandato fin\u00ec ufficialmente il 21 settembre 1994."}
{"id": "840382", "revid": "22643", "url": "https://it.wikipedia.org/wiki?curid=840382", "title": "Circoscrizioni della capitale dell'Ungheria", "text": ""}
{"id": "840387", "revid": "6923", "url": "https://it.wikipedia.org/wiki?curid=840387", "title": "Mercedes-Benz W126", "text": "W126 \u00e8 la sigla progettuale di un'autovettura di lusso prodotta dalla Mercedes-Benz tra il 1979 ed il 1991, e fino al 1994 in Sudafrica, e commercializzata col nome di \"Classe S\".\nStoria.\nLa genesi.\nLa genesi della serie W126 ha inizio gi\u00e0 nel 1971, non appena ultimata la precedente serie W116, in procinto di essere lanciata sul mercato. Va detto che la progettazione della \"W126\" venne pesantemente influenzata dalla crisi petrolifera del 1973 e perci\u00f2 molte delle specifiche prioritarie del progetto erano volte al contenimento dei consumi, anche se in questo caso si trattava di una vettura elitaria. Si prevedevano perci\u00f2, tra l'altro, una maggior efficienza dei propulsori, un miglior coefficiente di penetrazione aerodinamica ed un corpo vettura pi\u00f9 leggero.\nIl responsabile generale del progetto fu , mentre il disegno del corpo vettura fu affidato al friulano Bruno Sacco, qui al suo primo progetto in qualit\u00e0 di responsabile del design.\nPer quanto riguarda la riduzione della massa della vettura, vennero impiegati speciali acciai altoresistenziali, pi\u00f9 rigidi ed al tempo stesso pi\u00f9 leggeri. Grazie a tale soluzione, si ebbe un risparmio di peso che in certi modelli della gamma W126 sarebbe arrivato anche a 250 kg. La scocca venne progettata per la prima volta facendo uso della tecnologia CAD/CAM e venne realizzata sfruttando e perfezionando ulteriormente i criteri di deformazione programmata necessari per garantire un adeguato standard di sicurezza.\nDal punto di vista dei motori da utilizzare, gran parte di essi era derivato direttamente da motori gi\u00e0 esistenti, ma rivisti in pi\u00f9 punti allo scopo di ridurne il peso e di migliorarne l'efficienza, mentre vi fu una new entry nella gamma motoristica, rappresentata dal nuovo 3.8 litri M116, interamente realizzato in lega di alluminio e di nuova progettazione, sebbene si rifacesse in alcuni aspetti al precedente 3.5 litri M116. Unica motorizzazione invariata al momento del lancio fu quella di base, rappresentata dal 2.8 M110, disponibile sia a carburatori sia ad iniezione.\nCompito di Bruno Sacco fu invece quello di disegnare una vettura pi\u00f9 aerodinamica: gli studi alla galleria del vento permisero la realizzazione di un corpo vettura pi\u00f9 profilato di quello del modello precedente. Il suo Cx di 0.36 era in assoluto il pi\u00f9 basso della categoria.\nLa presentazione.\nQuelle descritte sono state solo alcune delle caratteristiche di quella che sarebbe stata la nuova ammiraglia di lusso del marchio della Stella a tre punte. Ma la vettura finita ne avrebbe mostrate anche altre, che sarebbero state visibili al pubblico solo alla presentazione del nuovo modello.\nLa presentazione avvenne al Salone dell'automobile di Francoforte nel settembre del 1979: la sostituta della \"W116\" pu\u00f2 essere considerata la prima ammiraglia \"moderna\" della Casa di Stoccarda. Fu infatti la prima Mercedes-Benz a far uso di elettronica, inizialmente solo in alcuni dispositivi, tra cui l'ABS (la Casa tedesca fu tra le primissime ad adottare l'ABS su una vettura di serie). La W126 fu anche la prima ad avere una linea aerodinamica e ad impiegare la plastica per paraurti e fascioni. Inserti in plastica nella carrozzeria ed uso dell'elettronica furono altre due delle nuove caratteristiche della vettura, che per la verit\u00e0 non presentava alcunch\u00e9 di realmente rivoluzionario, ma si limitava a perfezionare ed evolvere concetti gi\u00e0 introdotti nei modelli precedenti. Un esempio \u00e8 dato dalla scocca a deformazione programmata, che nella serie W126 \u00e8 ulteriormente evoluta. Per il resto, la vettura manteneva la classica impostazione a motore anteriore longitudinale e trazione posteriore. In ogni caso, le caratteristiche citate, ed in particolare il massiccio uso dell'elettronica, fanno s\u00ec che la \"W126\" venga considerata come il modello-spartiacque tra le ammiraglie classiche e quelle moderne.\nDal punto di vista del design, la \"W126\" suscit\u00f2, inizialmente, qualche perplessit\u00e0 tra i clienti pi\u00f9 tradizionali in quanto il distacco estetico col resto della produzione Mercedes era notevole: le sue linee raccordate la facevano apparire assai meno imponente della W116, rispetto alla quale era anche pi\u00f9 stretta di ben 5 centimetri. Ci\u00f2 fu il risultato di una ricerca di linee maggiormente sobrie e meno appariscenti, una sorta di austerity stilistica, anch'essa conseguente alla precedente crisi economica. Ad ogni modo il livello di finiture, il design classico dell'abitacolo, l'elevato grado di sicurezza (scocca a deformazione differenziata evoluta, ABS), la presenza di cromature, seppur pi\u00f9 discreta (mascherina a \"radiatore\", cornici attorno a vetri e paraurti, profilo sul cofano del bagagliaio) e l'assoluto comfort di bordo erano perfettamente in linea con la tradizione della \"Stella a 3 punte\". Per questi motivi, nonostante le prime critiche alla sobriet\u00e0 delle linee, la W126 seppe ben presto imporsi nel mercato delle ammiraglie, dove divenne una delle berline di riferimento assieme alle varie Jaguar XJ e BMW Serie 7.\nEvoluzione.\nLa serie W126 fu proposta nel corso della sua carriera in tre varianti di carrozzeria principali, ossia berlina, limousine (praticamente una berlina a passo allungato, i cui modelli erano indicati con la sigla SEL) e coup\u00e9 (che utilizzava la sigla SEC). Non mancarono per\u00f2 alcune versioni particolari, come la limousine a sei porte, sebbene non ufficialmente a listino. Le prime due versioni sono state le prime ad essere svelate al pubblico: il Salone di Francoforte le ha tenute a battesimo entrambe.\nLa versione berlina.\nAl momento del lancio, la gamma W126 era composta di sette modelli, di cui quattro berline e tre limousine. Le berline erano gi\u00e0 di per s\u00e9 degli autentici status-symbol per la loro eleganza, per le finiture e la ricca dotazione. Le quattro berline erano:\nPer quanto riguarda la trasmissione, le versioni a 6 cilindri erano equipaggiate con un cambio manuale a 4 marce, mentre quelle con motori V8 montavano un cambio automatico a 4 rapporti. Quest'ultima variante di trasmissione, largamente utilizzata oltreoceano, era prevista anche per la \"300 SD Turbodiesel\".\nPurtroppo, nello stesso anno della presentazione della serie W126, vi fu un nuovo evento che diede da pensare ai vertici ed ai responsabili tecnici della Casa tedesca, vale a dire una nuova crisi petrolifera, in seguito alla quale si decise di affinare ulteriormente i propulsori utilizzati e di crearne di nuovi. Venne cos\u00ec varato il cosiddetto \"Energy Program\", volto appunto ad incrementare l'efficienza dei motori utilizzati. Fu cos\u00ec che nel 1981 vi furono sostanziose novit\u00e0: oltre al lancio della versione coup\u00e9, venne introdotto un nuovo motore da 3.8 litri, sempre un V8 M116, ma rivisto in alcuni punti: la potenza cal\u00f2 a 204 CV, ma ne venne incrementata la coppia motrice, salita da 299 a 315 Nm. Anche il 5 litri sub\u00ec un leggero decremento prestazionale (231 CV), mentre il 2.8 di base, sia a carburatori che ad iniezione, non sub\u00ec modifiche di rilievo. Meccanicamente vi furono altre novit\u00e0, rappresentate in primis dai rapporti al ponte, che vennero allungati. Tutte queste novit\u00e0 permisero sensibili vantaggi in termini di consumi. Sempre del 1981 \u00e8 l'introduzione dell'airbag lato guida come accessorio a pagamento: sebbene sia un dispositivo di assoluta importanza, all'epoca non fu capito e non venne ordinato che da pochissimi clienti. Ancora nel 1981, per il mercato nordamericano, viene proposta anche la 300 SD Turbodiesel, dotata di un 3 litri a gasolio con sovralimentazione mediante turbocompressore, in grado di raggiungere una potenza massima di 125 CV.\nNon vi furono novit\u00e0 significative fino al mese di ottobre del 1985, quando la serie W126 venne sottoposta a sostanziosi aggiornamenti. Esteticamente vengono adottati nuovi paraurti anteriori e posteriori dal disegno leggermente rivisto. Vengono inoltre introdotti nuovi cerchi da 15 pollici in luogo dei precedenti cerchi da 14\". In abbinamento a tali cerchi vengono montati anche nuovi pneumatici a spalla ribassata. Dal punto di vista della meccanica, vi sono numerose novit\u00e0, a cominciare dalla base della gamma, dove la versione 2.8 (sia a carburatore sia ad iniezione) viene pensionata a favore di due motorizzazioni: una da 2.6 litri (presente per\u00f2 solo in alcuni mercati) ed una da 3 litri, entrambe dotate finalmente di cambio manuale a 5 marce. Salendo all'interno della gamma W126, il 3.8 litri viene portato a 4.2: qui la potenza massima raggiunge 218 CV. Rimane invece a listino il 5 litri, le cui prestazioni vengono incrementate grazie all'aumento della potenza portata a 245 CV. Sempre del 1985 \u00e8 l'introduzione della 560SE, che monta un V8 da 5.6 litri in grado di erogare 299 CV. Tutti i motori vengono dotati di alimentazione ad iniezione meccanico-elettronica anzich\u00e9 semplicemente meccanica. Anche la dotazione viene notevolmente arricchita con l'arrivo del ABS (a richiesta sulle versioni a 6 cilindri e di serie sul resto della gamma). Le versioni con motori V8 potevano avere a richiesta anche l'ASR, ossia il dispositivo antislittamento a controllo elettronico. Negli USA venne tolta di produzione la \"300 SD\" a favore della \"300SDL\". Nei successivi cinque anni, non vi furono pertanto berline a gasolio a passo normale.\nNel 1986 l'ABS divenne di serie anche nelle versioni di base, dopodich\u00e9 la gamma W126 arriv\u00f2 senza aggiornamenti di rilievo al 1990, anno in cui venne introdotta la 350 SD Turbodiesel, sempre per il mercato nordamericano, che montava un nuovo 3.5 litri da 136 CV, meno potente del precedente 3 litri, ma con un notevole apporto di coppia motrice. Si ritorn\u00f2 quindi a proporre un motore a gasolio su berlina a passo normale (ma fu anche proposta con passo lungo).\nL'ultima berlina W126 a passo normale fu la 420SE, prodotta fino al dicembre del 1991. In Sudafrica la produzione continu\u00f2 addirittura fino al 1994.\nLa versione limousine (V126).\nLa versione limousine consiste in una berlina con passo allungato di 14 cm. Identificata dalla sigla \"V126\", la limousine si riconosce nella gamma W126 dalla sigla \"SEL\" che segue il numero identificativo della cilindrata. La versione limousine ha esordito in contemporanea con la berlina a passo normale ed \u00e8 stata proposta subito in tre modelli: la 280 SEL, la 380 SEL e la 500 SEL. I motori sono analoghi a quelli delle corrispondenti varianti \"SE\". Non \u00e8 esistita la limousine su base \"280S\", perci\u00f2 non sono mai esistite delle Mercedes-Benz V126 a carburatore. Come di consueto, la dotazione era ricchissima e le finiture di alto livello. L'evoluzione delle versioni limousine hanno ricalcato quelle delle normali versioni con carrozzeria berlina. Nel 1985, l'arrivo della 560 SEL rub\u00f2 alla 500 SEL il titolo di modello top di gamma. Lo stesso anno, per il mercato statunitense, il motore 3 litri turbodiesel venne innestato anche nelle versioni a passo lungo, dando origine alla 300 SDL Turbodiesel, che tra il 1985 ed il 1990 fu anche l'unica W126 a gasolio in listino.\nNel 1990, venne introdotta la 350 SDL in sostituzione della \"300 SDL\". Le ultime limousine vennero prodotte fino ai primi mesi del 1992.\nLa versione coup\u00e9 (C126).\nLa C126, ossia la versione coup\u00e9 realizzata sulla base del pianale W126, \u00e8 stata considerata da molti come una delle pi\u00f9 eleganti e filanti coup\u00e9 di lusso di sempre, merito delle sue linee slanciate e dinamiche, ma anche semplici e sobrie. La C126, identificata dalla sigla \"SEC\" all'interno della gamma W126, \u00e8 una coup\u00e9 che sfrutta il pianale W126, ma con passo accorciato di 9\u00a0cm. La fiancata \u00e8 caratterizzata, oltre che dalla presenza delle due porte, anche dall'assenza del montante centrale, una soluzione gi\u00e0 vista nelle versioni coup\u00e9 delle W114 e W115. Tale soluzione d\u00e0 modo di avere un'unica luce laterale abbassando i due finestrini (anche quelli posteriori erano abbassabili). Anche frontalmente vi erano sensibili differenze, rappresentate da nuovi fari di diverso disegno e da una nuova calandra che recava un grosso stemma della Casa tedesca al centro. Tra le chicche proposte dalla versione coup\u00e9 vi era anche un dispositivo che porgeva la cintura di sicurezza al conducente non appena questi si accomodava sul sedile. La C126 esord\u00ec nel 1981 in sostituzione della serie SLC e si propose inizialmente in due modelli: la 380 SEC e la 500 SEC. Le prestazioni di questi due motori erano analoghe a quelle dei corrispondenti motori montati su berlina e limousine. Nel 1985 la \"380 SEC\" venne sostituita dalla 420 SEC, mentre la \"500 SEC\" benefici\u00f2 di un surplus di cavalli, esattamente come avvenne nello stesso periodo anche alle berline e alle limousine. Analogamente, sempre nel 1985, debutt\u00f2 la 560 SEC, versione di punta della gamma C126.\nPer la C126 non erano previste versioni a gasolio. La gamma formatasi a partire dal 1985 non sub\u00ec quindi aggiornamenti di rilievo e giunse pressoch\u00e9 invariata al termine della sua produzione, che cess\u00f2 nel mese di ottobre del 1991.\nUtilizzando come base la 500 SEC, nel 1983 il designer svizzero Franco Sbarro realizz\u00f2 una propria versione denominata Shahin 1000. Realizzata su commissione di un principe arabo per la sua fidanzata (da cui il mezzo prese il nome), la vettura venne dotata di un nuovo design e le portiere di serie vennero sostituite con delle versioni con apertura ad ala di gabbiano. Realizzata successivamente in altri cinque esemplari, il propulsore originale venne sostituito con una versione 6.8 da 286 cv che permetteva di raggiungere i 220\u00a0km/h di velocit\u00e0 massima. Successivamente, nel 1984, venne realizzata la versione evoluta della Shaihn, la \"Biturbo\". Tale vettura manteneva il propulsore e il telaio originale, ma sul primo vennero installati due turbocompressori che permisero un incremento della potenza a 350 cv. Ci\u00f2 permetteva il raggiungimento di una velocit\u00e0 massima di 270\u00a0km/h. La carrozzeria era stata aggiornata con nuovi dettagli, mentre i vetri di serie furono sostituiti con pannelli sfumati di colore rosso. Le portiere furono eliminate e vennero inseriti dei portelli ad apertura ad ala di gabbiano.\nIl progetto Kombi.\nImpiegando come base la 560 SEL, venne progettata una versione shooting brake della W126, ma il progetto non ebbe seguito e ne venne costruito un unico esemplare.\nFine produzione.\nIn Europa, la gamma W126 venne tolta di produzione tra la fine del 1991 ed i primi mesi del 1992. In particolare, la berlina normale fu tolta dal listino nel dicembre del 1991, mentre le ultime limousine uscirono dalle linee di montaggio nell'aprile del 1992. Dell'ottobre 1991, invece, sono le ultime \"SEC\", ossia le ultime coup\u00e9 C126.\nMa vi fu un'eccezione, rappresentata dal mercato sudafricano, in cui la W126 venne prodotta fino al 1994.\nIn totale vennero prodotti 893.591 esemplari di W126, di cui 74.060 \"SEC\" e 327.161 \"SEL\", cio\u00e8 limousine.\nLa serie W126 viene sostituita dalla serie W140, anch'essa articolata nelle tre versioni berlina, limousine e coup\u00e9.\nLa tecnica.\nLa \"W126\" non presentava, rispetto al modello precedente, soluzioni tecniche rivoluzionarie, ma un meticoloso (quasi maniacale) affinamento di tutte le componenti. Come gi\u00e0 spiegato in precedenza, l'impostazione \u00e8 quella classica di tutte le vetture della Casa tedesca, mantenuta anche nei decenni seguenti. Il motore era anteriore longitudinale, la trazione rimaneva posteriore, lo sterzo, servoassistito idraulicamente, era sempre a circolazione di sfere, le sospensioni a ruote indipendenti e i freni a disco autoventilati su tutte le ruote.\nAnche i motori, che derivavano da quelli della \"W116\", furono evoluti e realizzati interamente in lega di alluminio. Tale lega includeva anche il silicio per la realizzazione del monoblocco. Tutti quanti erano caratterizzati da una gran disponibilit\u00e0 di coppia motrice, il che permetteva a questi motori di raggiungere prestazioni di rilievo senza grossi sforzi. Come conseguenza, era facile raggiungere percorrenze di oltre 500\u00a0000\u00a0km con lo stesso motore e lo stesso cambio. Alla base della gamma rimaneva il 6 cilindri in linea bialbero di 2746cm\u00b3 (sia con alimentazione a carburatore che a iniezione meccanica Bosch K-Jetronic), mentre i V8 (solo a iniezione) \"M116\" ed \"M117\" subirono incrementi di cilindrata da 3499 a 3839\u00a0cm\u00b3 e da 4520 a 4973\u00a0cm\u00b3. Per il mercato USA era disponibile anche un 5 cilindri turbodiesel di 2998\u00a0cm\u00b3. Mentre il 2.8 litri a benzina era abbinabile sia alla trasmissione manuale a 4 marce che a quella automatica sempre a 4 marce, i V8 avevano esclusivamente il cambio automatico a 4 rapporti. Anche le versioni a gasolio per il mercato nordamericano montavano il cambio automatico, dato che questa era la soluzione preferita dalla clientela d'oltreoceano.\nUno sguardo alle sospensioni: normalmente queste prevedevano un avantreno a doppi bracci oscillanti con compensazione della coppia in frenata, mentre il retrotreno era ad asse oscillante con bracci obliqui. In opzione era possibile avere un avantreno ad ammortizzatori idropneumatici autolivellanti, che era di serie solo nel modello di punta, la \"560\".\nL'impianto frenante era a doppio circuito frenante ed a quattro dischi: quelli anteriori erano autoventilanti, mentre i posteriori erano pieni.\nTabella caratteristiche tecniche.\nLe seguenti tabelle mostrano un riepilogo delle caratteristiche tecniche dei vari modelli della serie W126, nonch\u00e9 i dati di produzione per ognuno di essi.\nAltri progetti.\n e C126"}
{"id": "840388", "revid": "599013", "url": "https://it.wikipedia.org/wiki?curid=840388", "title": "Insulated concrete form", "text": "Insulated concrete form \u00e8 un sistema costruttivo per realizzare pareti in cemento armato mediante casseri isolanti (anche denominati \u201cpannelli ICF\u201d), solitamente in polistirolo (EPS), che rimangono inglobati nel getto con funzione di isolamento termico permanente.\nI casseri ICF sono modulari e vengono agganciati l\u2019uno all'altro mediante opportuni sistemi di incastro stampati nel polistirene, che li allineano e li trattengono autonomamente, senza necessit\u00e0 di rinforzi ulteriori. Man mano che vengono montati uno sopra l\u2019altro, avendo cura di sfalsare i giunti fila dopo fila, si pu\u00f2 procedere all'inserimento delle armature d\u2019acciaio orizzontali inserendole negli appositi elementi distanziali (anche detti \u201cconnettori\u201d, a distanza variabile da un minimo di 15cm a un massimo di 30cm) che ne definiscono l\u2019esatta posizione nel rispetto dei progetti. Una volta realizzata l\u2019intera elevazione della parete mediante i pannelli ICF (fino alla quota del solaio o della copertura) si inseriscono le armature verticali dall'alto e si procede con il getto di calcestruzzo all'interno della cassaforma cos\u00ec realizzata, fino al completo riempimento della parete.\nTerminato il processo di indurimento del calcestruzzo i pannelli restano inglobati alla parete in cemento armato cos\u00ec realizzata fungendo da isolamento termico. Se gli stessi sono in polistirolo o comunque in materiale espanso, \u00e8 possibile realizzare le tracce impiantistiche al loro interno, al fine di alloggiare l\u2019impianto idraulico o elettrico.\nA seguito dell'entrata in vigore delle nuove normative relative al risparmio energetico e alla sicurezza sismica delle costruzioni (DM17/01/2018) il sistema costruttivo ICF ha iniziato a diffondersi, guadagnando una importante fetta di mercato sia per edifici residenziali ad alta efficienza energetica sia commerciali o pubblici, anche a elevato numero di piani. \nStoria.\nLa tecnica di costruzione ICF \u00e8 stata sviluppata in Europa dopo la seconda guerra mondiale, trattandosi di un sistema economico e veloce per ricostruire le strutture danneggiate. I primi brevetti di sistemi a casseri realizzati con materiali isolanti risalgono agli anni 40, anche se il primo brevetto relativo a \u201cveri\u201d sistemi ICF per casseri a perdere in EPS pu\u00f2 essere attribuito esclusivamente all'imprenditore canadese Werner Gregori, che lo ha depositato per la prima volta nel 1966. Il brevetto era riferito ad un \u201cblocco\u201d di dimensioni 48 pollici in lunghezza e 16 pollici in altezza con un interblocco maschio-femmina, tiranti in metallo e un nucleo da riempire in calcestruzzo in cui poteva essere inserita armatura metallica.\nL'utilizzo di costruzioni in ICF, fin da allora, \u00e8 stato in costante aumento, anche se ostacolato dalla mancanza di consapevolezza, dalla scarsa chiarezza dei codici di costruzione e dalla confusione causata dalle molte versioni commercialmente proposte, in assenza di una logica di standardizzazione del settore. Attualmente le costruzioni a pareti portanti realizzate mediante casseri ICF sono regolamentate dalla maggior parte dei codici di costruzione e sono accettate in tutti gli Stati.\nCostruzione.\nI casseri isolanti ICF si caratterizzano per essere realizzati con materiali isolanti leggeri, stabili, con elevate prestazioni isolanti, facile reperibilit\u00e0 e costi contenuti. Per questo motivo, nel corso degli anni, il polistirene espanso \u00e8 divenuto il materiale comunemente usato per questo tipo di applicazioni. Mediante processi industriali di stampaggio il polistirene espanso viene quindi prodotto in forma di pannelli di altezza pari a circa 40-50 cm e lunghezza standard pari a 120 cm. Lo spessore degli strati isolanti e lo spessore dell'intercapedine per il calcestruzzo sono variabili a seconda delle esigenze di progetto e comunque ogni produttore ha delle misure definite. I pannelli si possono presentare in un blocco unico gi\u00e0 assemblato o in elementi separati da assemblare in cantiere dove gli elementi distanziali servono a contenere le spinte idrostatiche del calcestruzzo e a consentire il collocamento dei ferri di armatura.\nCome per le strutture in cemento armato tradizionale le armature in acciaio vengono posizionate durante la fase di assemblaggio dei pannelli ICF e prima del getto di calcestruzzo, con il fine di conferire la necessaria resistenza alle sollecitazioni meccaniche, l'esatto copriferro e interferro in conformit\u00e0 alle norme vigenti.\nIl calcestruzzo viene gettato all'interno della cavit\u00e0 dei casseri circa ogni 3-4 metri di altezza per evitare che la pressione esercitata sui casseri stessi, provochi rigonfiamenti o porti a rottura. I blocchi vengono poi lasciati in posizione in modo permanente per fornire una variet\u00e0 di vantaggi:\nCaratteristiche.\nSicurezza strutturale.\nIl sistema crea una struttura scatolare a pareti portanti in cemento armato, che risulta enormemente pi\u00f9 resistente di una tradizionale.\nLa continuit\u00e0 strutturale del calcestruzzo armato determina una rigidezza notevole, che rende le strutture indeformabili anche sotto l\u2019effetto di sismi violenti.\nI componenti dei sistemi ICF, ovvero il getto di cls e il polistirene risultano stabili nel tempo e pertanto aumenta la durabilit\u00e0 delle costruzioni.\nIsolamento acustico.\nLe pareti ICF hanno tassi molto elevati di isolamento acustico. Le pareti di spessore standard ICF hanno dimostrato coefficienti di isolamento dell\u2019ordine dei 50dB, ovvero superiore a quelli ottenibili con sistemi in laterizio o in legno di pari spessore. Il livello di attenuazione del suono ottenuto \u00e8 funzione dello spessore della parete, della massa totale, delle caratteristiche dei materiali che compongono le finiture e della tenuta all'aria.\nQualit\u00e0 dell'aria interna.\nPoich\u00e9 solitamente presentano una permeabilit\u00e0 sufficiente, le pareti ICF possono regolare i livelli di umidit\u00e0, rilasciare eventuali condense interstiziali e quindi ridurre il rischio di formazione di muffa, mantenendo un alto livello di comfort abitativo.\nRisparmio energetico.\nI sistemi ICF permettono di realizzare edifici ad alta efficienza energetica o passivi, grazie al doppio strato isolante che, essendo parte costitutiva degli elementi strutturali, non comporta extracosti, a differenza di quanto avviene nell'edilizia tradizionale. I bassi valori di trasmittanza delle pareti e dei solai, nonch\u00e9 la continuit\u00e0 degli strati isolanti nei principali nodi costruttivi, permette inoltre di annullare i ponti termici.\nGli edifici che si realizzano con i sistemi ICF minimizzano pertanto il rapporto tra i \u201ccosti di costruzione\u201d dell\u2019isolamento e il risparmio energetico che se ne ricava, sfruttando al massimo il materiale isolante. Anche in termini di comfort ambientale vengono a determinarsi condizioni ottimali, grazie all'omogenea diffusione delle coibentazioni e quindi all\u2019 assenza di asimmetrie termiche negli ambienti.\nContenimento dei costi di esecuzione.\nI sistemi ICF, consentendo di realizzare contemporaneamente pi\u00f9 fasi costruttive (strutturale, chiusura perimetrale e coibentazione), permettono di risparmiare sui costi di costruzione che vengono pertanto abbattuti sia in termini diretti (materiali, tempi, manodopera, mezzi), sia in termini indiretti (gestione, organizzazione, interessi, ammortamenti, costi fissi di cantiere). Ci\u00f2 si traduce nella possibilit\u00e0 di aumentare l\u2019utile del costruttore e/o di ridurre il prezzo di vendita dell\u2019immobile.\nBibliografia.\nTovey, A.K., Prof. Roberts J.J., Kilcommons M., \"\"Design and construction using insulating concrete formwork\" -\" 2007\nLewis Dan C., \"\"Use of insulating concrete forms in residential housing construction\" -\" University of Florida, Springfield Virginia, 2000"}
{"id": "840391", "revid": "287204", "url": "https://it.wikipedia.org/wiki?curid=840391", "title": "Cedar City", "text": "Cedar City \u00e8 un comune degli Stati Uniti d'America, nella contea di Iron nello Stato dello Utah. \u00c8 situata nella parte meridionale dello Stato, ed \u00e8 sede universitaria (Southern Utah University), nota per un festival shakespeariano, lo Utah Shakespearean Festival, e una manifestazione sportiva in stile olimpico aperta agli atleti dello Utah, gli Utah Summer Games.\nGeografia fisica.\nCedar City si trova nella parte sudorientale della regione del Gran Bacino e circa 30 km dalle propaggini nordorientali del deserto del Mojave. \u00c8 posta ad un'altitudine di 1780 m s.l.m. in una vallata desertica sul limite occidentale dell'altopiano di Markagunt. La strada interstatale 15 la collega verso sud a St. George (80 km) e Las Vegas (290 km), verso nord a Salt Lake City (400 km).\nLa temperatura media annua \u00e8 10,2\u00a0\u00b0C, la media di gennaio \u00e8 5,3\u00a0\u00b0C mentre la temperatura media a luglio raggiunge 32,2\u00a0\u00b0C. In un anno cadono mediamente 1 cm di neve.\nStoria.\nLa citt\u00e0 fu fondata da John M. Macfarlane nel 1851 come sede di uno stabilimento metallurgico. I primi abitanti provenivano dalla vicina citt\u00e0 di Parowan. Originariamente fu chiamata \"Fort Cedar\", per l'abbondanza di alberi nella zona (si tratta in realt\u00e0 di ginepri). Nel 1855 l'insediamento fu spostato in un sito pi\u00f9 vicino allo stabilimento e protetto dalle piene del torrente Coal Creek, dove sorge l'attuale Cedar City. Nel 1858 lo stabilimento metallurgico fu chiuso ma l'attivit\u00e0 estrattiva nelle miniere di ferro continu\u00f2 fino al 1980. Nel 1923 la citt\u00e0 fu collegata alla rete ferroviaria permettendo lo sviluppo turistico per la vicinanza ad importanti parchi nazionali."}
{"id": "840392", "revid": "767487", "url": "https://it.wikipedia.org/wiki?curid=840392", "title": "Antinomia (diritto)", "text": "Una antinomia, nel diritto, indica un conflitto tra norme giuridiche diverse che si ricollegano ad una medesima fattispecie\nin modo logicamente incompatibile tra loro.\nNell'antinomia, dunque, c'\u00e8 un eccesso di norme a differenza della lacuna in cui c'\u00e8 un'assenza di norme.\nIl principio di coerenza dell'ordinamento giuridico.\nUna disposizione \u00e8 un enunciato sintatticamente condizionale, che riconduce una conseguenza giuridica ad una fattispecie astratta.\nTradizionalmente, i conflitti tra norme si inseriscono nella tematica dell'interpretazione e la presuppongono, nel senso che l'ordinamento \"non conosce antinomie\" prima dell'interpretazione, e quando quest'ultima \u00e8 avvenuta, l'antinomia \u00e8 stata gi\u00e0 individuata e risolta.\nIl conflitto normativo consiste nella contemporanea vigenza di due o pi\u00f9 disposizioni contraddittorie che - in astratto - si elidono a vicenda.\nIl mantenimento della coerenza dell'ordinamento \u00e8 tra le funzioni essenziali della giurisprudenza, anche quando questa si esprime secondo equit\u00e0, perch\u00e9 la coerenza dell'ordinamento \u00e8 un valore costituzionalmente protetto, su cui si basa l'affidamento del cittadino.\nIn ordine alla portata del principio di coerenza, la Corte costituzionale italiana si \u00e8 pi\u00f9 volte espressa richiamando l'attenzione degli operatori giuridici:\nClassificazione delle antinomie.\nSecondo la classificazione del Roselli, le antinomie normative si dividono in:\nTecniche di risoluzione delle antinomie.\nGli ordinamenti giuridici contengono tradizionalmente tecniche di risoluzione delle antinomie normative di tipo ermeneutico, basate cio\u00e8 sull'interpretazione delle norme:\nL'esistenza di tali criteri non assicura, di per s\u00e9, la coerenza dell'ordinamento giuridico: non si pu\u00f2 infatti escludere l'esistenza di antinomie alle quali non si possa applicare alcun criterio o si possano applicare pi\u00f9 criteri con risultati contraddittori (salvo esista una norma che stabilisce quale criterio in questo caso debba prevalere).\nSecondo vari autori, inoltre, i criteri suddetti non sarebbero applicabili ai principi generali per i quali si dovrebbe ricorrere alla diversa tecnica del bilanciamento degli interessi."}
{"id": "840394", "revid": "287204", "url": "https://it.wikipedia.org/wiki?curid=840394", "title": "Michael Lopez-Alegria", "text": ""}
{"id": "840401", "revid": "110157", "url": "https://it.wikipedia.org/wiki?curid=840401", "title": "Chiesa di Santa Maria dello Spasimo (Modugno)", "text": "La chiesa di Santa Maria dello Spasimo \u00e8 un luogo di culto di Modugno (BA), popolarmente chiamata chiesa dei Martiri, o dei Dolori o degli Ortolani; si trova in via Fiume.\nStoria.\nQuesta chiesa venne edificata grazie al contributo della popolazione come ringraziamento per lo scampato pericolo in occasione della epidemia di peste che colp\u00ec la citt\u00e0 di Modugno nel 1656; infatti, durante i restauri del 1868 venne ritrovata dietro all'altare una lapide con la scritta in latino: \u201cTEMP.(ORE) PESTIS HOC SACELLUM VIRGINI DE SPASIMO DICATUM \u2013 A.D. 1656\u201d (Traduzione italiana: \"Questo edificio sacro \u00e8 stato intitolato alla Vergine dello Spasimo nel periodo della peste. Anno del Signore 1656\").\nIn questa chiesa ha sede la Confraternita della Nativit\u00e0 di Maria, creata nel 1721 dal gesuita Padre Domenico Bruno, originariamente formata da rappresentanti dei braccianti agricoli. Il 7 luglio 1800 ebbe la regia approvazione da Ferdinando IV di Napoli.\nDescrizione.\nLa facciata \u00e8 in pietra liscia e presenta un portale rettangolare introdotto da scalini. La trabeazione \u00e8 molto decorata ed \u00e8 sormontata da un timpano triangolare che ospita una statua della Vergine con Bambino. Al centro della facciata \u00e8 presente una piccola finestra circolare. La facciata culmina con una doppia cornice sormontata da un campanile a vela.\nL'interno della chiesa \u00e8 formato da un'unica navata che misura 9,52 metri di lunghezza e 6,53 di larghezza. L'interno \u00e8 illuminate da due finestre ad arco poste sulle pareti laterali ed ha una volta a crociera dalla cui chiave ornata da rosetta parte un lampadario di bronzo. L'interno della chiesa era affrescato con finte architetture, ma un restauro del 1998 ha fatto riaffiorire le pareti di pietra. Sul lato destro si trova l'altare dedicato alla Madonna di Loreto, mentre al di sopra della porta si trova la cantoria che conserva un piccolo organo settecentesco. In diverse nicchie sono custodite rappresentazioni di Santi.\nL'altare principale \u00e8 in marmo e poggia su una parete affrescata con finte architetture marmoree."}
{"id": "840402", "revid": "1833487", "url": "https://it.wikipedia.org/wiki?curid=840402", "title": "Bakili Muluzi", "text": "Biografia.\nMuluzi, candidato del \"Fronte Democratico Unito\" (UDF), divenne presidente nel maggio del 1994 dopo aver sconfitto, alle elezioni presidenziali del 1994 (le prime elezioni libere e multipartitiche del Malawi) Hastings Kamuzu Banda, il quale aveva governato lo stato africano dal 1963 (anno dell'indipendenza del paese dal Regno Unito) al 1966 come presidente e successivamente, fino a quel momento, come dittatore. Muluzi ottenne il 47,2% dei voti contro il 33,4% di Banda.\nBanda, infatti, nel 1966 aveva reso illegale ogni partito eccetto il proprio, il \"Partito del Congresso del Malawi\" (MCP), e, nel 1971, si era assicurato la carica di presidente a vita del paese. La dittatura di Banda ebbe termine con un referendum nel 1993, accettato a seguito delle sempre pi\u00f9 forti pressioni locali e internazionali, in cui gli abitanti del Malawi votarono a favore di uno stato democratico multipartico e dell'istituzione di libere elezioni.\nMuluzi, dopo la vittoria del 1994, venne nuovamente rieletto nel giugno del 1999 col 52.4% sconfiggendo Gwanda Chakuamba. Nel 2002 propose un emendamento costituzionale che gli avrebbe permesso di correre per un terzo mandato, ma lasci\u00f2 perdere a seguito delle proteste scatenatesi. Termina, quindi, il suo mandato con le elezioni del 2004 per lasciare il posto a Bingu wa Mutharika candidato del suo stesso partito, l'UDF.\nMuluzi fu molto popolare come leader, soprattutto nel sud del Malawi, ma i suoi due governi furono anche segnati da molti scandali e controversie, il pi\u00f9 grave dei quali a causa della vendita delle riserve nazionali di mais poco prima di una grave siccit\u00e0 conducendo, in tal modo, il paese alla carestia. A dispetto delle pressioni internazionali, degli ingenti proventi della vendita delle riserve alimentari del Malawi non venne mai chiarita la sorte ingenerando il forte sospetto di una appropriazione indebita del denaro e di un suo trasferimento all'estero.\nNonostante le controversie, Muluzi rimase alla guida del Fronte Democratico Unito come presidente fino a che, nel 2005, a causa di contrasti interni con Mutharika, lasci\u00f2 l'UDF per fondare un nuovo partito.\nIl 27 luglio 2006 venne arrestato con l'accusa di frode e corruzione, ma venne rilasciato lo stesso giorno. Poche ore dopo l'arresto, infatti, Gustav Kaliwo, l'ispettore a capo delle indagini, venne sospeso dal suo incarico direttamente dal presidente Mutharika e il procuratore capo Ishmael Wadi afferm\u00f2 di non aver altra scelta che lasciar cadere le accuse.\nNel 2008 Muluzi era stato fermato per la seconda volta dalla polizia, con l'accusa di aver ordito un colpo di Stato. Nel 2009 Muluzi \u00e8 avvenuto un nuovo arresto; contro di lui sono stati presentati 87 capi d'accusa, relativi al periodo della sua presidenza, in cui avrebbe sottratto dai fondi pubblici pi\u00f9 di 11 milioni di dollari provenienti da donazioni estere. L'arresto \u00e8 avvenuto pochi mesi prima delle elezioni politiche, previste per maggio, in cui Muluzi aveva intenzione di ripresentarsi come candidato nonostante questa ricandidatura fosse vietata dalla costituzione del Malawi."}
{"id": "840408", "revid": "36426", "url": "https://it.wikipedia.org/wiki?curid=840408", "title": "Chiesa della Madonna dei Martiri", "text": ""}
{"id": "840410", "revid": "1543377", "url": "https://it.wikipedia.org/wiki?curid=840410", "title": "Trasporti in Estonia", "text": "Questa voce raccoglie le principali tipologie di trasporti in Estonia.\nTrasporti su rotaia.\nRete ferroviaria.\nIn totale: 2146\u00a0km di linee ferroviarie, di cui 1510 pubbliche (dati del 2016).\nFra i gestori di linee ferroviarie, il pi\u00f9 importante \u00e8 l'Eesti Raudtee.\nReti metropolitane.\nNon sono presenti metropolitane.\nReti tranviarie.\nA Tallinn, capitale dell'Estonia, sono presenti tranvie per quasi 17\u00a0km, gestiti dal TTTK con poco pi\u00f9 di cento vetture, distribuite su cinque linee.\nTrasporti su strada.\nL'Estonia \u00e8 attraversata da nord a sud dalla \"Via Baltica\" (E67). Altre strade europee che attraversano l'Estonia sono l'E20, l'E77, l'E263, l'E264 e l'E265.\nRete stradale.\nStrade pubbliche: in totale 58.412\u00a0km (dati del 2011)\nReti filoviarie.\nUn unico sistema filoviario \u00e8 presente a Tallinn, gestito come per i tram, dal TTTK.\nAutolinee.\nIn tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus; a Tallinn il gestore \u00e8 il TAK.\nIdrovie.\nSono presenti 320\u00a0km (2011) di acque perennemente navigabili, e 69 navi di marina mercantile.\nPorti e scali.\nIl porto di Tallinn, suddiviso in quattro aree, \u00e8 il secondo porto del Baltico orientale in termini di traffico di container, dopo San Pietroburgo, in Russia, mentre \u00e8 il terzo per movimentazione di cargo, dopo Primorsk e San Pietroburgo. \nPer il trasporto passeggeri Tallink ricopre il ruolo leader.\nTrasporti aerei.\nAeroporti.\nIn totale: 18 (dati del 2013)\na) con piste di rullaggio pavimentate: 13 (dati 2017)\nb) con piste di rullaggio non lastricate: 5 (dati 2013)\nEliporti.\nIn totale: 1.\nAltro.\nAl 2016, l'Estonia ha 2360 km di gasdotti.\nAltri progetti.\n "}
{"id": "840412", "revid": "124436596", "url": "https://it.wikipedia.org/wiki?curid=840412", "title": "Sukhumi", "text": "Sukhumi (in georgiano \u10e1\u10dd\u10ee\u10e3\u10db\u10d8, in abcaso \u0410\u049f\u04d9\u0430, \"Aq\u00e3a\") \u00e8 una citt\u00e0 della Abcasia, Georgia. \u00c8 \"de facto\" la capitale della Repubblica di Abcasia, stato a limitato riconoscimento internazionale e \"de iure\" parte della Georgia, situato nel Caucaso. Era l'antica \"Dioscurias\" nella Colchide, presso la quale secondo i colchi, si conservava il ricordo del soggiorno dei Dioscuri, Castore e Polluce, durante la spedizione degli Argonauti. Qui soggiorn\u00f2 inoltre Mitridate VI nell'inverno del 66-65 a.C. nel corso della terza guerra mitridatica.\nInformazioni generali.\nSukhumi \u00e8 situata in un'ampia baia sulla costa est del mar Nero ed \u00e8 un importante porto, stazione ferroviaria e localit\u00e0 di vacanze estive. \u00c8 conosciuta per le sue spiagge, i sanatori, l'acqua minerale delle stazioni termali ed il clima semi-tropicale.\nSukhumi \u00e8 anche un importante collegamento aereo per l'Abkhazia, visto che l'aeroporto Dranda \u00e8 situato nelle vicinanze della citt\u00e0. La citt\u00e0 ha molti hotel di piccole e medie dimensioni che servono principalmente turisti provenienti dalla Russia.\nDal 1840 nella citt\u00e0 si trovano anche degli storici giardini botanici. Fino al 1992 questa rimase una citt\u00e0 multiculturale, dove erano parlate fino a 9 differenti lingue.\nLa citt\u00e0 possiede diversi istituti di ricerca e vi ha sede l'universit\u00e0 statale dell'Abkhazia. Fino all'indipendenza dalla Georgia a Sukhumi aveva sede un ramo dell'universit\u00e0 statale di Tbilisi. Ai tempi dell'Unione Sovietica ospitava un rinomato centro di allevamento delle scimmie, presso il quale lavor\u00f2, scontandovi l'esilio negli anni precedenti la morte, il biologo Il'ja Ivanovi\u010d Ivanov, ideatore in precedenza di controversi esperimenti di ibridazione interspecifica uomo-scimmia. Dal 1945 al 1954 il laboratorio di fisica della citt\u00e0 fu inserito nel programma sovietico di sviluppo delle armi nucleari.\nSport.\nCalcio.\nLa squadra di calcio principale della citt\u00e0 \u00e8 l'Aieti Sukhumi che milita nella Pirveli Liga, la seconda serie di calcio della Georgia.\nAmministrazione.\nGemellaggi.\nSukhumi \u00e8 gemellata con le seguenti citt\u00e0:"}
{"id": "840424", "revid": "103684364", "url": "https://it.wikipedia.org/wiki?curid=840424", "title": "Allie Grant", "text": "\u00c8 inoltre comparsa nella serie \"That's so Raven\"."}
{"id": "840428", "revid": "63716", "url": "https://it.wikipedia.org/wiki?curid=840428", "title": "Althaea rosea", "text": ""}
{"id": "840438", "revid": "6923", "url": "https://it.wikipedia.org/wiki?curid=840438", "title": "LotusF1", "text": ""}
{"id": "840443", "revid": "1632387", "url": "https://it.wikipedia.org/wiki?curid=840443", "title": "L.O.V.E. Machine Promo", "text": " \nL.O.V.E. Machine Promo \u00e8 il terzo singolo degli W.A.S.P.\nRegistrata nel 1984, la canzone \u00e8 stata pubblicata per la prima volta nell'album \"W.A.S.P.\" e nuovamente sotto forma di singolo nel 1985 con il semplice titolo \"L.O.V.E. Machine\"."}
{"id": "840452", "revid": "958185", "url": "https://it.wikipedia.org/wiki?curid=840452", "title": "Archibald Vivian Hill", "text": "Biografia.\nNasce a Bristol il 26 settembre del 1886, e fin da bambino spicca per le sue prodigiose doti scientifiche, peculiarit\u00e0 che lo accompagneranno verso una brillante formazione accademica presso il Trinity College, Cambridge. Fra i suoi primi lavori spiccano la caratterizzazione delle cinetiche enzimatiche, oggi note come equazioni di Michaelis-Menten, e lo sviluppo del coefficiente di Hill. La sua prima pubblicazione, datata 1909, getta infatti le fondamenta per la comprensione dei meccanismi dell'allosteria e del legame cooperativo.\nGli anni successivi vedranno Hill rivolgere la sua attenzione sulla fisiologia del sistema nervoso periferico. Questo periodo fu contraddistinto da numerose misurazioni in ambito fisico sulla biochimica sensoriale e dai primi esperimenti sulla produzione di calore nei sistemi biologici, intrattenendo anche piacevoli rapporti con i colleghi di tutta Europa.\nNel 1913 spos\u00f2 Margaret Keynes, figlia dell'economista John Neville Keynes e sorella di John Maynard Keynes e del chirurgo Geoffrey Keynes ebbero due figli e due figlie: Polly Hill (1914-2005) economista; David Keynes Hill (1915-2002) fisiologo; Maurice Hill (1919-1966) oceanografo; Janet Hill (1918-2000) psichiatra infantile, sposata con l'immunologo John Herbert Humphrey.\nNel 1914, allo scoppio della prima guerra mondiale, Hill si arruol\u00f2 nel esercito britannico, entrando a far parte di un team operativo di ricerca balistica, dove conobbe, fra gli altri, i fisici Ralph H. Fowler, Douglas Hartree e Arthur Milne.\nTorn\u00f2 a Cambridge nel 1919 poco prima di ottenere la cattedra in fisiologia alla Victoria University di Manchester (1920). Fu in questo periodo che parallelamente a Otto Fritz Meyerhof, scopr\u00ec e comprese i meccanismi di produzione del calore nei muscoli scheletrici che quantific\u00f2: 20% efficienza netta di prestazioni aerobiche costanti . I due condivideranno il Premio Nobel per la Fisiologia e la Medicina nel 1922 per questa scoperta.\nNel 1923 successe ad Ernest Starling come professore di fisiologia alla University College of London, cattedra che manterr\u00e0 fino al suo pensionamento nel 1951."}
{"id": "840453", "revid": "57342", "url": "https://it.wikipedia.org/wiki?curid=840453", "title": "Archibald Hill", "text": ""}
{"id": "840458", "revid": "599013", "url": "https://it.wikipedia.org/wiki?curid=840458", "title": "Parowan", "text": "Parowan \u00e8 un comune degli Stati Uniti d'America, capoluogo della contea di Iron, nello Stato dello Utah.\nGeografia fisica.\nParowan \u00e8 situata nella parte meridionale dello Stato ed \u00e8 posta ad un'altitudine di 1825 m s.l.m. sul limite orientale della Parowan Valley, all'imboccatura del canyon omonimo. La citt\u00e0 \u00e8 prossima all'area protetta del Monumento nazionale di Cedar Breaks, e alla stazione sciistica di Brian Head.\nStoria.\nLa regione in cui sorge Parowan fu abitata da popolazioni delle culture Anasazi e Fremont. Le testimonianze archeologiche coprono un arco temporale che va dal 750 al 1250 d.C. Sono stati rinvenute tracce di abitazioni a pozzo, tipiche di queste popolazioni, reperti come punte di freccia e manufatti in terracotta, incisioni rupestri.\nLa citt\u00e0 di Parowan fu fondata nel 1851, quando un primo gruppo di coloni mormoni fu inviato nel sud dello Utah per sfruttarne le miniere di ferro. La citt\u00e0 fu la prima ad essere fondata nello Utah sudorientale e da qui partirono molti dei coloni che fondarono altre comunit\u00e0 nella regione e negli stati vicini."}
{"id": "840462", "revid": "2034231", "url": "https://it.wikipedia.org/wiki?curid=840462", "title": "Caff\u00e8 filosofico", "text": "Il termine caff\u00e8 filosofico (dal francese \"caf\u00e9 philosophique\") rimanda agli anni del Settecento, quando era comune riunirsi nei \"salons\" e nei \"caf\u00e9\" per discutere di argomenti di diversa natura. Pratica nata in Francia come esercizio dell'opinione, non confinato nei complessi problemi filosofici, ha subito varcato i confini nazionali, giungendo anche in Italia.\nUno dei maggiori seducenti conversatori dei principali salotti letterari dell'epoca era Diderot e insieme a lui, vi partecipavano, tra l'altro, Montesquieu, Rousseau e Voltaire.\nCaff\u00e8 filosofici.\nLa discussione, nei caff\u00e8 o in luoghi non convenzionali, \u00e8 pratica giunta fino ai giorni nostri. A riscoprire la bellezza dei \"caf\u00e9 philo\" fu, nel 1992, il filosofo francese Marc Sautet. Luogo di dibattito il Caf\u00e9 des Phares a Parigi nei dintorni di Place de la Bastille. Sulla scia di Sautet, ad oggi, sono circa 170 i caf\u00e9 philo in Francia e 80 in diversi paesi del mondo.\nL'odierno caff\u00e8 filosofico, inteso come libero scambio di opinioni, ha uno schema preciso. I temi del dibattito possono essere i pi\u00f9 svariati e spesso seguire canoni non convenzionali. Importante \u00e8 la funzione del moderatore, il quale avvia la discussione e gestisce il dibattito, spostandolo, a volte, su diversi fronti.\n\u00c8 essenziale, all'interno della discussione, fare interventi argomentati, rispettare il proprio turno e le opinioni altrui. Ogni partecipante, inoltre, \u00e8 libero di prendere la parola e i presenti devono prestare ascolto senza interrompere. In genere, la durata di ogni singolo intervento \u00e8 di circa 3 minuti.\nStoria.\nI caff\u00e8 filosofici nascono a Parigi, nel 1992, grazie all'iniziativa del filosofo Marc Sautet, il primo ad aver aperto in Francia uno studio di consulenza filosofica, sulle orme di quanto iniziato da Gerd B. Achenbach in Germania.\nNel suo saggio \"Socrate al caff\u00e8\", unico testo pubblicato in Italia ove si parli di caff\u00e8 filosofici, Sautet spiega che l'iniziativa nacque praticamente per caso: nel luglio del '92, durante un'intervista radiofonica, gli era capitato di render noto che tutte le domeniche si incontrava con alcuni amici al Caf\u00e9 des Phares, in Place de la Bastille a Parigi, per parlare della recente apertura del suo studio di consulenza filosofica. Alcuni ascoltatori si convinsero che invece di parlare di attualit\u00e0 argomenti giornalieri e anche temi filosofici, Sautet parlasse solo di temi filosofici dato queste informazioni errate si misero a cercarlo. Nonostante l'equivoco, Sautet fu ben contento di intavolare estemporanee discussioni. Dopo alcuni giorni si era gi\u00e0 formato un gruppo di persone che tornava regolarmente per riprendere il dialogo e proporre nuovi temi. I media, non sempre con parole lusinghiere, s'interessarono al fenomeno, che crebbe ancora, finch\u00e9 all'appuntamento domenicale giunsero a recarsi anche duecento persone, tanto che non bastavano gli spazi, molti rimanevano esclusi e le locandine di convocazione dovettero invitare gli interessati a presentarsi con largo anticipo e muniti di sedie personali\u2026\nOggi - nonostante la prematura scomparsa di Sautet, avvenuta nel 1998 - il fenomeno ha prodotto oltre 170 caff\u00e8 filosofici in Francia e un'ottantina nei pi\u00f9 diversi paesi del mondo - perfino in Honduras e Nicaragua! Essi sono coordinati e sostenuti da un'associazione, Philos - diretta da Pascal Hardy, inizialmente collaboratore di Sautet - che ne promuove l'attivit\u00e0, favorisce la creazione di nuovi circoli, pubblica una rivista dallo stesso nome ed ha una ricca pagina Internet che presenta annunci da tutto il mondo e materiali di quanto i caff\u00e8 filosofici fanno o hanno svolto in passato.\nArgomenti trattati in un caff\u00e8 filosofico.\nI temi sono piuttosto vari. Nel suo libro, Sautet ne cita alcuni:\nla morte (primo tema affrontato al \"Caf\u00e9 des Phares\"), La violenza \u00e8 propria dell'uomo o si trova negli animali e in natura?, Il tempo, Una decisione la prendiamo, o ci prende?, Abbiamo diritto di negare l'evidenza?, Da cosa riconosciamo un dubbio?\nAltri si possono trovare nelle pagine web di altri caff\u00e8 sparsi per il mondo:\nCos'\u00e8 la vita?, La coscienza, La libert\u00e0, Qualcosa dal nulla, L'egoismo - ed ancora altri decisamente pi\u00f9 \"quotidiani\" - Cos'\u00e8 il matrimonio?, L'apprendimento, Assumersi i rischi, Il contorto significato delle parole, La coscienza tecnologica, Lo spirito del tempo, La creativit\u00e0, Il sonnambulismo, Cos'\u00e8 la vera amicizia?, I miracoli, Ridere in un mondo triste."}
{"id": "840463", "revid": "767487", "url": "https://it.wikipedia.org/wiki?curid=840463", "title": "Best of Ozz", "text": "Best of Ozz \u00e8 una raccolta di brani del cantante heavy metal Ozzy Osbourne, uscita solamente in Giappone nel 1989. Il disco comprende canzoni tratte da \"Blizzard of Ozz\" fino a \"The Ultimate Sin\". Questa raccolta non fa parte della discografia ufficiale del cantante essendo stata pubblicata da una compagnia indipendente che produce compilation senza l'autorizzazione degli artisti musicali."}
{"id": "840465", "revid": "767487", "url": "https://it.wikipedia.org/wiki?curid=840465", "title": "Miley Stewart", "text": "Miley Ray Stewart \u00e8 un personaggio dalla serie televisiva \"Hannah Montana\" di Disney Channel. Miley \u00e8 una ragazza come tante altre, ma in realt\u00e0 nasconde una doppia vita, dato che \u00e8 anche la famosa popstar Hannah Montana.\n\u00c8 interpretata da Miley Cyrus e doppiata da Virginia Brunetti per la voce e da Giulia Luzi per il canto.\nIl personaggio.\nMiley Stewart (Miley Cyrus) \u00e8 una quattordicenne che frequenta la scuola media Seaview (dalla seconda stagione in poi il liceo Seaview). Vive una vita normale durante la giornata, ma la notte cambia personalit\u00e0 e look (con una parrucca bionda) e si trasforma in Hannah Montana, il suo alter ego. I migliori amici di Miley sono Lilly Truscott (Emily Osment) e Oliver Oken (Mitchel Musso), le uniche persone della scuola di Miley che conoscono il suo segreto. Le sue nemiche sono Amber Addison (Shanica Knowles) e Ashley Dewitt (Anna Maria Perez de Tagle), due ragazze che costantemente snobbano Miley e i suoi amici, ma adorano Hannah. Nell'episodio \"Chi usa chi?\" Miley comincia ad uscire con la superstar Jake Ryan (Cody Linley), ma la loro storia dovr\u00e0 interrompersi poich\u00e9 Jake deve andare in Romania per fare un film. Miley vive l'adolescenza come qualunque ragazza, tuttavia il suo alter ego Hannah Montana le causa molte complicazioni. Alla fine della quarta stagione si innamorer\u00e0 di Jesse, il chitarrista della band di Hannah.\nMiley vive con il padre Robby Ray Stewart (Billy Ray Cyrus), che \u00e8 inoltre il suo responsabile e produttore, e con suo fratello Jackson Stewart (Jason Earles). La madre di Miley \u00e8 morta quando la ragazza aveva 10 anni. \u00c8 protetta dalla sua guardia del corpo Roxy (Frances Callier). Quest'ultima \u00e8 anche a conoscenza della doppia vita di Miley. Soltanto quelli che le stanno vicino, compresa tutta la famiglia e i suoi amici, sanno della sua doppia vita da cantante. Miley, infatti, ha paura che la gente non la tratter\u00e0 pi\u00f9 come un'adolescente normale se dovesse dire al mondo che \u00e8 Hannah Montana, cos\u00ec riesce a mantenere il suo segreto.\nAlla fine della quarta stagione, Miley rivela al mondo intero di essere Hannah Montana."}
{"id": "840476", "revid": "183694", "url": "https://it.wikipedia.org/wiki?curid=840476", "title": "Christiaan Eijkman", "text": "Biografia.\nStudi\u00f2 all'Universit\u00e0 di Berlino, avendo come insegnante il batteriologo tedesco Robert Koch. Laureatosi si trasfer\u00ec a Batavia, nelle Indie olandesi, per dirigerne l'istituto di patologia, rientrando in Europa nel 1898 per insegnare medicina legale all'Universit\u00e0 di Utrecht.\nIncentr\u00f2 i suoi studi sulla patologia beriberi, causata da una scarsa presenza nell'organismo di Vitamina B1, gettando le basi per la scoperta dell'esistenza stessa della vitamina. Per questa scoperta venne insignito del Premio Nobel nel 1929."}
{"id": "840478", "revid": "1632387", "url": "https://it.wikipedia.org/wiki?curid=840478", "title": "Cries in the Night", "text": "Cries in the Night \u00e8 il quarto singolo degli W.A.S.P., pubblicato nel 1985.\nRegistrata nel 1985, la canzone \u00e8 stata pubblicata per la prima volta nell'album \"The Last Command\"."}
{"id": "840479", "revid": "1776051", "url": "https://it.wikipedia.org/wiki?curid=840479", "title": "Ten Commandments", "text": "Ten Commandments \u00e8 una raccolta di brani del cantante heavy metal Ozzy Osbourne. Il disco \u00e8 stato stampato in edizione limitata."}
{"id": "840481", "revid": "287204", "url": "https://it.wikipedia.org/wiki?curid=840481", "title": "Eupleridae", "text": "Gli Eupleridi (Eupleridae) sono una famiglia di mammiferi carnivori, endemici del Madagascar.\nTassonomia.\nIn precedenza alcune di queste specie erano classificate tra i Viverridi altre tra gli Erpestidi. Recenti evidenze di biologia molecolare sostengono l'esistenza di questa famiglia come un gruppo a s\u00e9 stante, evolutosi indipendentemente dagli altri carnivori in Madagascar, isolato dagli altri continenti gi\u00e0 nel Cenozoico inferiore.\nIl pi\u00f9 noto di questi animali \u00e8 il fossa (\"Cryptoprocta ferox\"), della sottofamiglia degli Euplerini. A questa sottofamiglia sono anche ascritti lo stranissimo eupleride di Goudot o falanouc (\"Eupleres goudotii\") e civetta malgascia o fanaloka (\"Fossa fossana\"). La sottofamiglia dei Galidini comprende invece le cosiddette manguste malgasce, raggruppate in tre generi monospecifici e un genere con due specie, dalla biologia quasi sconosciuta."}
{"id": "840482", "revid": "1543377", "url": "https://it.wikipedia.org/wiki?curid=840482", "title": "Eustress", "text": " \nEustress \u00e8 un termine coniato dall'endocrinologo Hans Selye. La parola eustress si compone di due parti. Il prefisso \"eu\" deriva dal greco e si traduce come \"bene\" o \"buono\". Collegato alla parola \"stress\", significa letteralmente \"stress buono\".\nL'eustress \u00e8 stato originariamente studiato in un modello di stress da Richard Lazarus, come la risposta cognitiva positiva allo stress, ovvero che \u00e8 sana, o d\u00e0 una sensazione di appagamento o di altri sentimenti positivi. Selye ha creato questo termine come un sottogruppo dello stress, per differenziarne l'ampia variet\u00e0 di fattori e manifestazioni.\nL'eustress non \u00e8 definito dal tipo di stress che lo genera, ma da come si percepisce quest'ultimo (ad esempio la differenza tra un pericolo e una sfida positiva). Questa risposta positiva pu\u00f2 dipendere dai propri sentimenti attuali, dalla desiderabilit\u00e0, dal luogo in cui ci si trova, e dalla tempistica del fattore di stress. Rispondere ad un fattore di stress con un senso di vitalit\u00e0, speranza, o vigore pu\u00f2 essere un potenziale indicatore di eustress. L'eustress \u00e8 stato anche positivamente correlato con avere una vita soddisfacente e il benessere."}
{"id": "840483", "revid": "486946", "url": "https://it.wikipedia.org/wiki?curid=840483", "title": "Jaguarundi", "text": ""}
{"id": "840485", "revid": "1632387", "url": "https://it.wikipedia.org/wiki?curid=840485", "title": "L.O.V.E. Machine", "text": "L.O.V.E. Machine \u00e8 il quinto singolo degli W.A.S.P., pubblicato solo in Giappone nel 1985.\nRegistrata nel 1984, la canzone \u00e8 stata pubblicata per la prima volta nell'album \"W.A.S.P.\"."}
{"id": "840487", "revid": "1632387", "url": "https://it.wikipedia.org/wiki?curid=840487", "title": "Sleeping (In the Fire)", "text": "Sleeping (In the fire) \u00e8 il sesto singolo degli W.A.S.P., pubblicato nel 1985.\nRegistrata nel 1984 ed inserita nell'album \"W.A.S.P.\", la canzone \u00e8 stata pubblicata l'anno successivo come singolo promo radiofonico contenente quell'unica traccia."}
{"id": "840490", "revid": "1776051", "url": "https://it.wikipedia.org/wiki?curid=840490", "title": "Just Say Ozzy", "text": "Just Say Ozzy \u00e8 un EP dal vivo del cantante heavy metal Ozzy Osbourne, registrato durante il tour di \"No Rest for the Wicked\"."}
{"id": "840495", "revid": "1632387", "url": "https://it.wikipedia.org/wiki?curid=840495", "title": "School Daze", "text": "School Daze \u00e8 il settimo singolo degli W.A.S.P., pubblicato nel 1985.\nRegistrata nel 1984, la canzone \u00e8 stata pubblicata per la prima volta nell'album \"W.A.S.P.\"."}
{"id": "840498", "revid": "30610", "url": "https://it.wikipedia.org/wiki?curid=840498", "title": "Federazione Italiana Attivit\u00e0 Subacquee", "text": "La Federazione Italiana Attivit\u00e0 Subacquee (FIAS) \u00e8 un'associazione italiana non-profit che addestra all'attivit\u00e0 subacquea e offre corsi di approfondimento relativi alla biologia marina e alla salvaguardia dell'ambiente. Si pone come obiettivi la ricerca e la salvaguardia del mondo marino e opera per la valorizzazione e la tutela dell'ecosistema.\nContraria per statuto alla pesca subacquea, offre approfondimenti e pratica ricerche nei campi dell'ecologia (es. Progetto MAC), dell'archeologia subacquea e della valorizzazione ambientale.\n\u00c8 membro della CMAS (Conf\u00e9d\u00e9ration mondiale des activit\u00e9s subaquatiques) e della CIAS (Confederazione Italiana delle Attivit\u00e0 Subacquee). Fa parte del Comitato ministeriale della protezione civile ed \u00e8 iscritta nel registro nazionale CONI, in quanto affiliata allo CSAIn (ente di promozione sportiva riconosciuto dal CONI).\nHa istituito corsi con altre organizzazioni, affinando tecniche quali l'idrospeed e il rafting.\nStoria.\nLa FIAS nasce nel 1968 come \"ENAL-FIAS\" per poi diventare autonoma nel 1972, anno a cui si \u00e8 sempre fatto riferimento come nascita ufficiale dell'organizzazione.\nLa neonata FIAS si presenta con il motto \"La Federazione dei subacquei creata dai Subacquei per i Subacquei\".\nStruttura.\nLa FIAS opera nel territorio attraverso le \"Sezioni Territoriali\", i \"Circoli\" e i \"Punti Mare\".\nProgetti.\nIl Progetto MAC (Progetto Monitoraggio dell'Ambiente Costiero), nato in FIAS e ora esportato a tutto il mondo subacqueo, ha lo scopo di far collaborare il mondo scientifico con il mondo subacqueo.\nConsiste nel monitoraggio periodico della flora e della fauna marine in alcuni siti selezionati.\nDidattica e brevetti.\nLa Fias offre vari corsi di formazione per l'attivit\u00e0 subacquea e rilascia brevetti federali riconosciuti dalla CMAS. Alcuni corsi sono anche stati certificati ISO.\nLa didattica, definita \"mediterranea\", \u00e8 stata studiata tenendo presente le caratteristiche dei mari e dei laghi italiani, che presentano caratteristiche di maggiore difficolt\u00e0 rispetto ai mari tropicali.\nLa sicurezza \u00e8 considerata molto importante e per questo nei corsi Fias si dedica molto tempo anche all'acquaticit\u00e0.\nI corsi si articolano in due gruppi: formazione e specializzazione."}
{"id": "840499", "revid": "775372", "url": "https://it.wikipedia.org/wiki?curid=840499", "title": "FIAS", "text": ""}
{"id": "840501", "revid": "767487", "url": "https://it.wikipedia.org/wiki?curid=840501", "title": "Lilly Truscott", "text": "Lillian \"Lilly\" Anne Truscott \u00e8 un personaggio della serie \"Hannah Montana\" di Disney Channel. \u00c8 interpretata da Emily Osment.\nInformazioni sul personaggio.\nLilly \u00e8 la migliore amica di Miley Stewart e Oliver Oken. Una grandissima fan di Hannah Montana, anche prima che scoprisse il segreto di Miley, Lilly ha saputo della doppia vita di Miley quando cerc\u00f2 di entrare nel camerino di Hannah dopo un concerto. Quando Lilly ha denominato Miley \"Hannah\", all'inizio i loro rapporti si raffreddarono, ma poi tornarono migliori amiche. Lilly assiste ai concerti con Hannah Montana sotto il nome di \"Lola\". Lola cambia spesso nome e il colore dei capelli. I cambiamenti pi\u00f9 rilevanti sono:\nAltre volte invece mette parrucche blu, arancioni, bianche, e rosa.\nLilly ama lo skateboard ed \u00e8 ossessionata dai vestiti e dai ragazzi. Si diverte molto, andando in spiaggia, al centro commerciale, o facendo una \"cheerleader\" della scuola.\nLilly ha avuto una cotta per Jake Ryan (Cody Linley), ma convince Miley a perseguitarlo quando Lilly capisce che gradisce pi\u00f9 Miley di lei. Inoltre ha avuto una cotta per Oliver all'asilo, ma lo nega dicendo che ha tenuto soltanto la sua mano per poter prendere i suoi pastelli.\nLilly fa una faccia molto strana quando le viene un'idea o quando deve andare in bagno. Rimane incantata, sembra quasi sia stata ipnotizzata, ma in realt\u00e0 \u00e8 pensierosa. I suoi genitori sono divorziati e lei vive con sua madre.\nLilly ha avuto un ragazzo di nome Lucas, che, sebbene all'inizio sembrasse perfetto, si \u00e8 rivelato, invece, un traditore, tanto da provarci anche con Hannah Montana e la stessa Lilly travestita da Lola Luftnaggle. L'unica relazione di Lilly che arriva a buon fine \u00e8 quella con Oliver, che nasce quando Miley \u00e8 fuori citt\u00e0 per girare un film; All'inizio decidono di non dire nulla alla loro amica, perch\u00e9 \u00e8 un loro segreto, ma Miley lo scopre e finisce per accettare la situazione.\nLilly ha un carattere forte ed a volte da maschiaccio, infatti Miley l'aiuter\u00e0 a farle capire che esiste una vera ragazza dentro Lilly e che deve solo tirarla fuori. Non sa controllarsi davanti alle celebrit\u00e0 e spesso mette a disagio Hannah Montana, ma non Miley, la quale sembra adorarla per questa sua caratteristica. Lilly porta le lenti a contatto, quando non le indossa ha degli occhiali orribili ed \u00e8 inoltre una pessima cantante. Dice di essere innamorata di Orlando Bloom\nNella quarta stagione di \"Hannah Montana\" Lilly si trasferisce nella nuova casa degli Stewart, condividendo la stanza con Miley. Alla fine della stagione andr\u00e0 a studiare a Stanford e, sebbene inizialmente Miley preferisca accettare la parte in un film piuttosto che seguire l'amica, alla fine capir\u00e0 che non pu\u00f2 rinunciare all'amicizia con Lilly e la raggiunge al college.\nCollegamenti esterni.\n "}
{"id": "840502", "revid": "583609", "url": "https://it.wikipedia.org/wiki?curid=840502", "title": "American Ballet Theatre", "text": "L'American Ballet Theatre \u00e8 una Compagnia di balletto statunitense con sede a New York al Metropolitan Opera House; \u00e8 una delle compagnie di punta della danza nel mondo.\nStoria della compagnia.\nAlcuni membri del \"Mordkin Ballet\", compagnia fondata dal ballerino e coreografo Mikhail Mordkin nel 1926, si staccarono dalla compagine e rifondarono nel 1937 una nuova compagnia col nome di Mordkin Ballet Co. a cui presero parte studenti della scuola di danza.. Riorganizzata nel 1940 con un nuovo nome, Ballet Theatre, fu diretta da Lucia Chase e Rich Pleasant e debutt\u00f2 l'11 gennaio 1940 a New York al \"Radio City Center Hall\". Nel 1957 prese il nome di American Ballet Theatre, nome mantenuto fino ad oggi. Spettacoli e rappresentazioni della compagnia, al giorno d'oggi, si svolgono al \"Metropolitan Opera House\" a New York City.\nNegli anni sessanta, la compagnia fu l'unica ad essersi esibita anche nell'Unione Sovietica."}
{"id": "840503", "revid": "287204", "url": "https://it.wikipedia.org/wiki?curid=840503", "title": "4610 Kajov", "text": ""}
{"id": "840511", "revid": "1494169", "url": "https://it.wikipedia.org/wiki?curid=840511", "title": "Mash-up", "text": ""}
{"id": "840513", "revid": "1075510", "url": "https://it.wikipedia.org/wiki?curid=840513", "title": "John William Strutt Rayleigh", "text": " Ha passato la maggior parte della sua carriera all\u2019Universit\u00e0 di Cambridge.\nTra i numerosi premi, \u00e8 stato insignito del Premio Nobel per la fisica nel 1904 \u201cper i suoi studi dei pi\u00f9 importanti gas e per la scoperta dell\u2019argon in connessione ai suoi studi\u201d.\nRayleigh svilupp\u00f2 la prima trattazione teorica della diffusione ottica di particelle (scattering) molto minori della lunghezza d\u2019onda della luce, un fenomeno noto oggi come \u201cdiffusione di Rayleigh\u201d, che spiega inoltre perch\u00e9 il cielo \u00e9 blu. Ha studiato e descritto le onde superficiali nei solidi, concetto che \u00e8 oggi conosciuto come \u201cOnde di Rayleigh\u201d. Ha contribuito estensivamente alla fluido dinamica con concetti come il numero di Rayleigh, il flusso di Rayleigh, l\u2019instabilit\u00e0 di Rayleigh-Taylor e il criterio di Rayleigh per la stabilit\u00e0 dei flussi di Taylor-Couette. La sua derivazione della legge di Rayleigh-Jeans per la radiazione classica di corpo nero ha giocato un ruolo importante per la nascita della quantomeccanica.\nBiografia.\nNacque a Langford Grove e fonti storiche riportano che nei primi anni di vita soffr\u00ec di scarsa salute.\nLaureatosi all'Universit\u00e0 di Cambridge, nel 1879 succedette a James Clerk Maxwell nella stessa universit\u00e0 per insegnare fisica.\nEbbe tre figli, tra cui Robert John Strutt Rayleigh che pure fu un fisico. Divenne barone dopo la morte del padre, che avvenne nel 1873.\nPremio Nobel 1904 per la Fisica. Nel 1905 divenne presidente della Royal Society e rettore dell'universit\u00e0 di Cambridge nel 1908.\nRicerche.\nI suoi studi spaziarono in diversi rami della fisica. Determin\u00f2 le dimensioni di diverse molecole, sviluppando la ricerca sugli strati monomolecolari. Nel 1892 riusc\u00ec a fornire un primo valore calcolato del Numero di Avogadro.\nStudi\u00f2 il fenomeno della capillarit\u00e0 e della tensione superficiale. Nel campo della fluidodinamica \u00e8 noto il Numero di Rayleigh, espressione adimensionale relativa ad un fluido viscoso in moto.\nNel 1894, approfondendo le conoscenze sulla densit\u00e0 dei gas, venne a determinare, in compagnia di William Ramsay, l'esistenza del gas argon nell'atmosfera, scoperta per la quale gli venne attribuito il Premio Nobel.\nFondamentali i suoi studi sul fenomeno della diffusione della luce, con la determinazione dello Scattering Rayleigh, e sulla natura dei colori, grazie alla costruzione di un prisma che da lui prende il nome di \"Prisma di Rayleigh\".\nI suoi studi compresero anche l'acustica, con i teoremi fondamentali sulle vibrazioni e al proposito sono da citare l'importante pubblicazione \"Treatise on Sound\", nella quale sono raccolti i suoi risultati in questo campo, e l'invenzione del \"Disco di Rayleigh\", strumento atto a determinare l'ampiezza di velocit\u00e0 assoluta di un'onda sonora.\nRiconoscimenti.\nA lui sono stati dedicati due crateri, uno sulla Luna ed uno su Marte:"}
{"id": "840514", "revid": "57342", "url": "https://it.wikipedia.org/wiki?curid=840514", "title": "William Rayleigh", "text": ""}
{"id": "840515", "revid": "57342", "url": "https://it.wikipedia.org/wiki?curid=840515", "title": "John Rayleigh", "text": ""}
{"id": "840516", "revid": "57342", "url": "https://it.wikipedia.org/wiki?curid=840516", "title": "John William Strutt, 3rd Baron Rayleigh", "text": ""}
{"id": "840519", "revid": "25023", "url": "https://it.wikipedia.org/wiki?curid=840519", "title": "The Five Star Stories", "text": ", spesso contratto in FSS, \u00e8 un manga di Mamoru Nagano pubblicato in Giappone sulle pagine del mensile \"Newtype\" della Kadokawa Shoten a partire dal 1986. Ad oggi, i \"tank\u014dbon\" editi complessivamente sono quattordici. L'editore Flashbook ha acquistato i diritti per l'edizione italiana del manga iniziandone la pubblicazione dall'ottobre 2010.\nL'opera mescola tra loro elementi tipici del fantasy, come la cavalleria o i draghi, assieme ad altri elementi provenienti dalla space opera. Nell'universo di \"FSS\" i cavalieri combattono a bordo di giganteschi robot antropomorfi, mecha ipertecnologici, conosciuti come \"mortar headd\" e di cui l'autore ha ipotizzato la forma in base a tecnologie realistiche e verosimili. I mortar headd sono l'espressione del potere e della forza del guerriero che li pilota, ma al tempo stesso, in determinati casi, sembrano essi stessi essere delle entit\u00e0 auto-coscienti. L'autore ha concepito il fumetto a partire dall'elaborazione di una dettagliata cronologia degli eventi, estesa lungo un periodo temporale di migliaia di anni, in cui si muovono centinaia di personaggi: di tutte le storie, quindi, si conosce il contesto e anche i futuri sviluppi, dato che si sanno fin dall'inizio nascite, morti, matrimoni ed eventi significativi.\nAmbientazione e personaggi.\nL'ambientazione \u00e8 quella dell'Ammasso Stellare dei Soli del Joker, spesso detto pi\u00f9 semplicemente Ammasso Stellare del Joker o, per antonomasia, l'Ammasso Stellare. Nonostante il termine Ammasso Stellare, si tratta di un insieme composto unicamente da cinque sistemi stellari. I quattro principali hanno al loro centro le stelle chiamate Easterr, Westerr, Southernd e Nourth. A esse si aggiunge un quinto sistema planetario, quello degli Astri Vaganti di Stantt, che attraversa il cuore dell'Ammasso Stellare lungo un periodo di 1.500 anni.\n\"FSS\" presenta una dettagliata cronologia storica dell'Ammasso Stellare, dove lo scomparso Impero di Fallus Dei Kanaan ha lasciato spazio a diverse entit\u00e0 politiche che si disputano il potere. Particolare rilevanza ha l'A.K.D. che domina direttamente il pianeta chiamato Delta Belun, influenzando inoltre il vicino Addler. Leader dell'A.K.D. \u00e8 Amaterasu, un longevo albino ormai vecchio di secoli, anche se dall'aspetto efebico e giovanile. Sua partner \u00e8 Lachesis. Entrambi hanno nomi d'origine mitologica: Amaterasu Omikami \u00e8 la mitica Dea del Sole in cui l'attuale dinastia imperiale giapponese riconosce la propria ascendenza; Lachesis invece \u00e8 una delle tre Parche che nel mito greco filavano e tessevano il destino dell'esistenza per poi alla fine reciderlo.\nIl palazzo imperiale di Amaterasu, chiamato \"Float Temple\", \u00e8 un'isola fluttuante, sospesa nel cielo, e il corpo scelto delle guardie di palazzo \u00e8 composto dai Cavalieri Mirage. Lachesis \u00e8 una delle \"fatima\", creature prodotte tramite l'ingegneria genetica, che aiutano i cavalieri nella difficile opera di controllo e pilotaggio dei complessi mortar headd. Da segnalare inoltre che il Tempo nell'Ammasso Stellare del Joker scorre secondo una velocit\u00e0 diversa rispetto all'universo a noi noto.\nMedia.\nManga.\n\"The Five Star Stories\" \u00e8 realizzato da Mamoru Nagano e ha iniziato la serializzazione nel 1986 sulle pagine del mensile \"Newtype\" di Kadokawa Shoten. Nel 2004 il manga \u00e8 stato interrotto per nove anni, riprendendo nel numero di maggio 2013. Un'altra interruzione \u00e8 avvenuta da luglio 2014 a febbraio 2016. L'editore ha progressivamente raccolto i capitoli in volumi formato \"tank\u014dbon\", pubblicati a partire da maggio 1987. Dal 2011 al 2012 Kadokawa Shoten ha pubblicato una riedizione dei 12 volumi usciti fino a quel momento. La ristampa, intitolata \"The Five Star Stories Reboot\", accorpa il materiale in sette volumi formato B5, lo stesso della rivista \"Newtype\", e presenta correzioni e materiale extra rispetto all'edizione originale.\nIn Italia, nel gennaio del 1996, la rivista \"Kappa Magazine\" ha dedicato uno speciale alla serie. Nell'aprile del 2010 la Flashbook ha acquistato i diritti di localizzazione italiana del manga e ne ha iniziato la pubblicazione ad ottobre.\nFilm.\nNel 1989 la Kadokawa Shoten, la Toho e la Sunrise hanno prodotto un film d'animazione di 65 minuti tratto dal manga, per la regia di Kazuo Yamazaki e disegnato da Nobuteru Yuki. La storia copre gli eventi del primo volume del manga, \"Destiny Lachesis\". Nel 2002 \u00e8 stato ripubblicato in DVD e nel 2005 ne \u00e8 uscita una versione sottotitolata in inglese. \u00c8 tuttora inedito in italiano.\nEredit\u00e0 culturale.\n\"FSS\" ha ispirato anche opere successive, come ad esempio la saga dell'anime \"I cieli di Escaflowne\" del 1996, i cui Guymelef, disegnati da Kimitoshi Yamane, si rifanno al \"concept\" dei mortar headds di Nagano."}
{"id": "840524", "revid": "63716", "url": "https://it.wikipedia.org/wiki?curid=840524", "title": "Malvone", "text": ""}
{"id": "840525", "revid": "1305772", "url": "https://it.wikipedia.org/wiki?curid=840525", "title": "Malvarosa", "text": "Malvarosa (o malva rosa) \u00e8 un nome comune usato per identificare alcune piante molto diverse tra loro:"}
{"id": "840526", "revid": "773636", "url": "https://it.wikipedia.org/wiki?curid=840526", "title": "Chiesa di San Michele Arcangelo (Oratoio)", "text": "La chiesa di San Michele Arcangelo \u00e8 una chiesa di Pisa, situata nel quartiere di Oratoio.\nStoria e descrizione.\nIl primo documento che citi l'edificio religioso risale al 1138, anche se la dedica a san Michele Arcangelo fa pensare a un culto pi\u00f9 antico, forse di epoca longobarda. Anche dall'analisi delle strutture murarie si \u00e8 ipotizzato che il nucleo pi\u00f9 antico della chiesa risalga al IX o al X secolo, successivamente ampliato e rialzato tra la fine del XI e l'inizio del XII secolo. A quest'epoca risalirebbe anche il campanile, analogo ad altri esempi coevi in Pisa, come quello della chiesa di San Michele degli Scalzi o della basilica di San Pietro Apostolo a San Piero a Grado.\nUna terza fase costruttiva viene indicata generalmente alla fine del XII secolo, con un allargamento verso nord e verso est, alzando ulteriormente il soffitto.\nInfine l'aspetto attuale deriverebbe dall'allungamento definitivo della navata operato nel XIII secolo.\nNel corso dei secoli la chiesa ha subito ulteriori modifiche, nel XVIII secolo il paramento murario in pietra verrucana fu coperto da intonaco (poi rimosso durante i restauri del 1967).\nNel 1870-1871 venne ingrandita la chiesa, abbattendo l'abside medievale e costruendo due nuove cappelle laterali, intervento necessario e dovuto alla crescita demografica.\nIl tetto della chiesa fu restaurato nel 1991 per urgenti lavori di riconsolidamento e messa in sicurezza, con l'occasione venne spostato l'altare centrale ottocentesco (in una cappella laterale) e costruito un nuovo essenziale altare in pietra (usando pietre medievali di recupero della stessa chiesa).\nLa facciata presenta due oculi, mentre l'interno ha mantenuto la semplice decorazione di stampo medievale, arricchita da alcune pale d'altare durante i secoli. Tra queste il dipinto di Achille Soli dedicato alla \"Madonna del Rosario\" (1596) e la cornice ottocentesca con i \"Quindici misteri\" (opera del 1820 di Bernardino Secchi, pittore lucchese) e un dipinto settecentesco dedicato all\"Angelo custode\"."}
{"id": "840532", "revid": "767487", "url": "https://it.wikipedia.org/wiki?curid=840532", "title": "Oliver Oken", "text": "Oliver Oscar Oken \u00e8 un personaggio della serie TV \"Hannah Montana\" di Disney Channel. \u00c8 interpretato da Mitchel Musso.\nInformazione sul personaggio.\nMigliore amico di Lilly Truscott dai tempi dell'asilo e di Miley Stewart da quando si \u00e8 trasferita a Malib\u00f9. Inizialmente, Oliver era innamorato di Hannah Montana, amore dissoltosi una volta scoperto che Miley era Hannah. \u00c8 capace di aprire tutti gli armadietti senza conoscere la combinazione e si fa chiamare:\"Il dottore degli armadietti\". Quando sta con Hannah si fa chiamare Mick Rofono Lee III. \u00c8 un ragazzo leale, sincero e sensibile, anche se un po' ingenuo. Ha una bellissima voce, infatti in un episodio riesce ad arrivare alle semifinali di :\"America's Top Talent\" chiara parodia di \"America's Got Talent\".\nHa avuto la sua prima ragazza Becca grazie all'aiuto di Miley e Lily nella prima stagione. Dopo che la storia con Becca non ha funzionato si \u00e8 messo con Joannie, acerrima nemica di Miley e soprattutto di Lilly. Ma dopo un pigiama party Joannie e Lilly sono diventate amiche. Oliver e Joannie rompono in seguito a grandi differenze caratteriali, di comune accordo (bench\u00e9 Oliver, temendo che la ragazza lo avrebbe picchiato, combina diversi guai per cercare di rompere con lei, tra le risate di Jackson).\nL'unica storia che pare aver funzionato \u00e8 quella con Lilly Truscott, cominciata nella terza stagione, mentre Miley era fuori citt\u00e1. Inizialmente volevano tenerglielo segreto temendo che lei l'avrebbe presa male, ma dopo averlo scoperto lei non ha avuto reazioni strane. Nonostante le continue liti, per\u00f2 pare che i due siano molto legati.\nNella quarta stagione parte con la sua band per un tour e fa solo alcune apparizioni."}
{"id": "840534", "revid": "1821847", "url": "https://it.wikipedia.org/wiki?curid=840534", "title": "James Rennell Rodd", "text": "Biografia.\nRodd era l'unico figlio del maggiore James Rennell Rodd (1812\u20131892) e di sua moglie Elizabeth Anne Thomson, figlia del medico scozzese Anthony Todd Thomson. Dalla parte di suo padre, Rodd era parente del geografo e pioniero della oceanografia James Rennell.\nRodd venne educato all'Haileybury and Imperial Service College e al Balliol College dell'Universit\u00e0 di Oxford, dove entr\u00f2 in contatto con il circolo di Oscar Wilde. Wilde in seguito aiut\u00f2 Rodd nella pubblicazione della sua prima raccolta di poesie: \"Rose Leaf and Apple Leaf\", per la quale Wilde scrisse anche l'introduzione. Quando cominci\u00f2 a diventare pubblico lo scandalo di Wilde, il rapporto d'amicizia tra lui e Rodd in seguito si congel\u00f2.\nEdward Burne-Jones lo incoraggi\u00f2 alla vita diplomatica e nel 1884 si trasfer\u00ec prima a Berlino e poi ad Atene, nel 1888. Nel 1891 si trasfer\u00ec a Roma ma nel 1892 venne inviato a Parigi, dove rimase poco tempo dopo la nomina a Sostituto commissario per l'Africa orientale britannica nel 1893 e responsabile della \"British Agency\" a Zanzibar.\nNel 1894 and\u00f2 al Cairo e nel 1897 in Abissinia per organizzare un trattato con l'imperatore Menelik II d'Etiopia. Nel 1899, quale riconoscimento dei suoi contributi durante la crisi di Fascioda, Rodd fu inviato a Roma come ambasciatore dal 1908 al 1919. Il figlio Francis Rennell Rodd, maggior generale, fu capo del governo militare alleato in Sicilia (1943-1944)."}
{"id": "840537", "revid": "697352", "url": "https://it.wikipedia.org/wiki?curid=840537", "title": "Tremolo picking", "text": "Il tremolo picking (in italiano \"plettrata tremolante\" o informalmente \"zanzara\") \u00e8 una tecnica chitarristica applicata sia su quella classica che quella elettrica, anche se l'uso in quest'ultima \u00e8 pi\u00f9 diffuso. Esso consiste nel suonare una nota in maniera continua ed il pi\u00f9 velocemente possibile, pizzicando la corda con rapide pennate alternate. Molti attribuiscono il primo utilizzo del tremolo picking al chitarrista di musica surf Dick Dale col suo brano \"Misirlou\", e man mano si \u00e8 diffuso in tutto il genere rock. Questa tecnica \u00e8 riscontrabile in generi come metal estremo, folk rock, country, e musica barocca. "}
{"id": "840539", "revid": "767487", "url": "https://it.wikipedia.org/wiki?curid=840539", "title": "UNMOGIP", "text": "Il Gruppo di Osservatori delle Nazioni Unite tra l'India e il Pakistan (UNMOGIP dall'inglese \"United Nations Military Observer Group in India and Pakistan\") \u00e8 una missione delle Nazioni Unite al confine tra l'India e il Pakistan.\nLa missione, creata nel 1948 con la risoluzione 47 del Consiglio di Sicurezza delle Nazioni Unite, aveva il compito di monitorare il cessate-il-fuoco nelle regioni del Kashmir e del Jammu.\nDal 1972 l'UNMOGIP ha il compito di verificare il rispetto della linea di confine decisa da entrambe le parti.\nI paesi contributori di personale militare sono: Cile, Croazia, Danimarca, Finlandia, Italia, Repubblica di Corea, Svezia e Uruguay.\nAttualmente il contingente \u00e8 composto da 41 militari e 23 civili, il comandante della missione \u00e8 il generale sudcoreano Kim Moon Hwa.\nCollegamenti esterni.\nSito dell'UNMOGIP"}
{"id": "840547", "revid": "729019", "url": "https://it.wikipedia.org/wiki?curid=840547", "title": "Crisi di Fascioda", "text": "La crisi di Fascioda (Fashoda), o \"incidente di Fascioda\", fu provocata dallo scontro avvenuto nel 1898 tra le politiche coloniali di Francia, la cui direttrice era ovest-est, dall'Atlantico fino al Mar Rosso (porto di Gibuti), e di Gran Bretagna, il cui motto era \u00abdal Capo al Cairo\u00bb.\nQuesta crisi, che aveva portato il Regno Unito e la Francia al rischio di una guerra, fin\u00ec con una vittoria diplomatica per il Regno Unito. Essa fece nascere la \"sindrome di Fascioda\" nella politica estera francese (affermazione di influenza francese in aree che potevano diventare suscettibili di influenza britannica).\nNel settembre del 1898 la piccola citt\u00e0 sudanese di Fascioda (oggi Kodok), situata lungo l'alto corso del Nilo, quasi alla convergenza delle due opposte direttrici espansionistiche, divenne il teatro di questo scontro. Nel Sudan, infatti, una spedizione francese guidata dal capitano Marchand, inviata ad occupare la cittadina, si trov\u00f2 di fronte ad un reparto dell'esercito inglese comandato da lord Kitchener, impegnato nella repressione della rivolta sudanese del Mahdi. Le truppe si fronteggiarono minacciosamente fino al 7 novembre, quando i francesi si ritirarono, grazie all'accordo dei due governi, favorito dall'impegno del ministro degli esteri Th\u00e9ophile Delcass\u00e9, che promosse successivamente l\"Entente cordiale\" (1904).\nIl contesto storico.\nAlla fine del XIX secolo il continente africano venne rapidamente occupato dalle potenze coloniali europee, tra le quali erano maggiormente coinvolte Francia e Gran Bretagna, ma vi parteciparono anche Italia, Portogallo, Spagna, Germania e Belgio.\nL'avanzata della Francia verso l'interno partiva dalle coste occidentali che si affacciavano sull'Atlantico (l'attuale Senegal) verso Oriente, attraverso la striscia del Sahel, lungo i confini meridionali del deserto del Sahara, un territorio oggi occupato da Senegal, Mali, Niger e Ciad. L'obiettivo finale dei francesi era creare un collegamento ininterrotto tra il fiume Niger ed il Nilo, controllando cos\u00ec, col possesso di posti controllo sui percorsi delle carovane attraverso il Sahara, tutte le rotte commerciali da e verso la regione del Sahel. La Francia aveva anche un avamposto nei pressi dell'entrata del Mar Rosso a Gibuti (allora chiamata Somalia francese), che avrebbe potuto servire come porto orientale per una fascia di territorio francese che attraversasse il continente.\nI britannici per conto loro avevano invece l'intento di creare un collegamento tra i loro possedimenti coloniali in Africa meridionale (comprendenti gli attuali Sudafrica, Botswana, Zimbabwe e Zambia) con i loro territori in Africa orientale (l'attuale Kenya), e collegare queste due colonie con il bacino del Nilo.\nLa colonia del Sudan (che allora comprendeva anche l'Uganda) era un territorio chiave per entrambe le potenze e per i loro obiettivi, soprattutto in virt\u00f9 del fatto che l'Egitto era gi\u00e0 in mano britannica. Per gli inglesi questo progetto era essenziale, ed era fortemente propagandato dal politico sudafricano Cecil Rhodes. Le due linee di espansione, quella francese da Dakar a Gibuti, quella britannica dal Sudafrica al Cairo, si intersecavano esattamente nel Sudan orientale, in corrispondenza del villaggio di Fascioda (l'attuale Kodok).\nIl villaggio era anche coinvolto nella cosiddetta \"questione egiziana\", una lunga disputa tra francesi e britannici sulla legittimit\u00e0 dell'occupazione dell'Egitto da parte britannica. Nel 1882 diversi politici francesi, soprattutto quelli appartenenti alla frangia del \"parti colonial\", iniziarono a demonizzare la rinuncia da parte francese a occupare il territorio egiziano lasciando campo libero ai britannici. Fu cos\u00ec che spinsero la Francia a intraprendere una serie di manovre per spingere i britannici ad abbandonare l'Egitto, senza per\u00f2 venire a capo di nulla.\nLa crisi.\nFu cos\u00ec che un piccolo contingente di 150 \"tirallieurs\" part\u00ec da Brazzaville sotto la guida del maggiore Jean-Baptiste Marchand, con l'ordine di sorvegliare l'area intorno a Fascioda, considerata un protettorato francese. Essi avrebbero dovuto incontrarsi con altri due contingenti, partiti dall'Etiopia, uno dei quali, proveniente dal Gibuti, era guidato da Christian de Bonchamps, veterano della Spedizione Stairs in Katanga.\nDopo una leggendaria traversata di 14 mesi per tutto il continente africano, la spedizione di Marchand arriv\u00f2 a destinazione il 10 luglio 1898, ma gli altri due contingenti provenienti dall'Etiopia furono costretti a fermare la loro avanzata nei pressi della gola Baro.\nDal canto loro, il 18 settembre 1898, i britannici giunsero con una numerosa flotta di imbarcazioni per isolare il forte di Fascioda, in una spedizione guidata da Sir Horatio Kitchener e da Horace Smith-Dorrien, veterano della spedizione anglo-egiziana che aveva recentemente sconfitto il Mahdi Abdullah al-Taashi nella Battaglia di Omdurman. Entrambe le parti si comportarono gentilmente, ma insistevano sui loro diritti in merito a Fascioda.\nLa notizia del fatto arriv\u00f2 a Parigi e Londra, infiammando l'orgoglio imperiale delle due nazioni. Segu\u00ec una diffusa indignazione popolare, e ogni parte accusava l'altra di espansionismo e aggressivit\u00e0. La crisi prosegu\u00ec per tutto settembre e ottobre ed entrambe le nazioni iniziarono a mobilitare le loro flotte preparandosi alla guerra.\nLa vittoria diplomatica britannica.\nDal lato navale, la situazione era decisamente a favore del Regno Unito, un dato di fatto che i deputati francesi dovettero riconoscere a seguito della crisi. La flotta francese era mal costruita e mal organizzata, mentre quella britannica aveva un vantaggio sia in termini numerici che tecnologici. L'esercito francese era di gran lunga pi\u00f9 grande di quello inglese, ma ben poco avrebbe potuto fare contro la Gran Bretagna senza un efficiente supporto navale.\nQuesto fatto \u00e8 stato senza dubbio importante per Th\u00e9ophile Delcass\u00e9, l'appena nominato ministro degli Esteri francese. Egli era desideroso di guadagnare l'amicizia della Gran Bretagna in vista di un possibile futuro conflitto con la Germania, e non vide alcun vantaggio in una guerra coloniale contro gli inglesi. Quindi spinse fortemente per una risoluzione pacifica della crisi. Allo stesso tempo, la gente cominci\u00f2 a mettere sempre pi\u00f9 in discussione la saggezza di una guerra per la conquista di una parte cos\u00ec remota dell'Africa. In Francia, la riapertura dell'affare Dreyfus contribu\u00ec molto a distrarre l'opinione pubblica dagli eventi del Sudan. Cos\u00ec il governo francese ordin\u00f2 tranquillamente ai suoi soldati di ritirarsi, il 3 novembre 1898.\nGli effetti.\nNel marzo del 1899, francesi e britannici convennero che le sorgenti del Nilo e il fiume Congo avrebbero segnato il confine tra i loro possedimenti.\nL'incidente di Fascioda \u00e8 stata l'ultima grave disputa coloniale tra Gran Bretagna e Francia e la sua classica soluzione diplomatica viene considerata da molti storici come il precursore dell'entente cordiale."}
{"id": "840550", "revid": "125355649", "url": "https://it.wikipedia.org/wiki?curid=840550", "title": "Monetazione di Canusium", "text": "Canusium, citt\u00e0 dell'Apulia corrispondente all'attuale Canosa, batt\u00e9 moneta propria nel periodo compreso fra il IV e il III secolo a.C.\nMonete di Canusium.\nSecondo i numismatici la monetazione di \"Canusium\" pu\u00f2 essere divisa in due periodi, un primo periodo, collocato dopo la deduzione della colonia romana nel 318 a.C. ed il 250 a.C. ed un secondo periodo tra il 250 ed il 225 a.C.\nPer il primo periodo si tratta di monete di tipo greco mentre il secondo periodo ha le caratteristiche della monetazione dei popoli italici con l'indicazione del valore, espresso con un numero di globuli uguale alle once. Su tutte comunque l'alfabeto usato \u00e8 quello greco.\nPrimo periodo.\nAl primo periodo (318-250) sono ascritte tre monete d'argento:\nSambon e Garrucci, due autori del XIX secolo, citano anche altre due monete d'argento, ma l'attribuzione a \"Canusium\" \u00e8 incerta. Si tratterebbe di due emioboli:\nSecondo periodo.\nIl secondo periodo (250 - 225 a.C.) vede solo monete di bronzo:\nLa testa di Scipione.\nLa moneta con la testa giovanile si stacca dalle altre perch\u00e9 non ha l'indicazione del valore. Secondo Andreas Alf\u00f6ldi la testa giovanile di questa moneta potrebbe essere la rappresentazione di Scipione l'Africano. L'ipotesi non trova seguito tra altri numismatici. per un approfondimento sul tema vedi anche \nUn'altra immagine della moneta si trova qui .\nTipi simili (cavaliere con lancia orizzontale / testa) sono presenti in tutta la monetazione romano-celtibera della Hispania Citeriore, i citt\u00e0 come Saguntum, Osca, Turiaso, Bilbilis, Carthago Nova, etc.\nMonete romane.\nEsiste una serie completa di bronzi romani con la sigla CA. Crawford ipotizza che questa serie sia stata coniata a Canusium. Lo stesso autore propone la datazione 209-208 a.C.\nSi tratta in questo caso di una serie di monete battute con i tipi standard della monetazione enea romana, quelli successivi alla prima guerra punica con prora di nave ed indicazione del valore. Il peso standard della serie \u00e8 di un asse da 27 grammi. Non ci sono monete d'argento.\nLe indicazioni erano: I per l'asse, per il semisse S, per i valori minori un numero di globuli pari al valore in once.\nLa serie, \u00e8 costituita da:\nLa serie \u00e8 indicata come \"Cr. 100/1...7\".\nLa serie, oltre ad essere contraddistinta dalle lettere \"CA\" ha altre particolarit\u00e0."}
{"id": "840551", "revid": "1754422", "url": "https://it.wikipedia.org/wiki?curid=840551", "title": "UNSF", "text": "La Forza di Sicurezza delle Nazioni Unite nell'ovest della Nuova Guinea (UNSF dall'inglese \"United Nations Security Force in West New Guinea\") fu una forza delle Nazioni Unite per mantenere la sicurezza nel \u201cTerritorio sotto la Temporanea Autorit\u00e0 Esecutiva delle Nazioni Unite\u201d stabilito dopo l'accordo tra i Paesi Bassi e l'Indonesia.\nIl contingente dislocato, composto da 1.500 militari e 75 avieri, doveva garantire la sicurezza nella regione e che nessuno dei contendenti mettesse piede sull'isola con un contingente armato.\nIl costo della missione fu pagato in parti uguali dal governo olandese e quello indonesiano.\nLa missione si concluse il 1\u00ba maggio 1963 con il passaggio di poteri all'autorit\u00e0 indonesiana.\nGli osservatori militari provenivano da: Brasile, Ceylon, India, Irlanda, Nigeria e Svezia.\nCollegamenti esterni.\nSito dell'UNSF"}
{"id": "840552", "revid": "22356", "url": "https://it.wikipedia.org/wiki?curid=840552", "title": "Ailuridae", "text": ""}
{"id": "840553", "revid": "125048382", "url": "https://it.wikipedia.org/wiki?curid=840553", "title": "Automotrice FS RALn 60", "text": "L'automotrice RALn 60 \u00e8 un rotabile automotore termico alimentato a gasolio costruito specificamente per il servizio sulle linee a scartamento ridotto (950\u00a0mm) della Sicilia delle Ferrovie dello Stato.\nStoria.\nLe automotrici del gruppo RALn 60, immatricolate dalle F.S. con i numeri da 01 a 25, sono il risultato del progetto di un rotabile innovativo rispetto alle precedenti costruzioni anteguerra tecnicamente superate e destinato ad un uso universale anche su linee acclivi fino al 75 per mille, spesso a cremagliera ma superabili con la sola completa aderenza naturale. La rete ferroviaria siciliana a scartamento metrico esercita dalle Ferrovie dello Stato presentava un grado di tortuosit\u00e0 elevato e variazioni di livelletta tali che in alcuni casi avevano richiesto, con la trazione a vapore, l'uso della cremagliera. Nei primi anni del dopoguerra la ripresa economica e l'aumentata esigenza di mobilit\u00e0 rendevano indispensabile il miglioramento dell'offerta dei servizi ferroviari inaccettabilmente lenti e scomodi espletati da vetuste carrozze miste.\nL'Ufficio Materiale e Trazione delle Ferrovie dello Stato in collaborazione con la FIAT Sezione Materiale Ferroviario appront\u00f2 il progetto di un nuovo rotabile, pi\u00f9 confortevole e prestante.\nTali unit\u00e0 vennero sottoposte a cicli di prove sui binari delle Ferrovie Elettriche Biellesi e in particolare sull'impegnativa ferrovia Biella-Balma.\nLa serie venne immessa in servizio nel 1950 e riscosse il gradimento dell'utenza ferroviaria con aumento del flusso di viaggiatori ma si rivel\u00f2 insufficiente la fornitura di 25 automotrici e di cinque rimorchi. In alcune tratte, come tra Piazza Armerina e Caltagirone, il numero di biglietti mensili venduti divenne pi\u00f9 che doppio, in altre aument\u00f2 del 50%, tuttavia non venne aumentato il parco di automotrici e alcuni anni dopo inizi\u00f2 la chiusura delle linee ferroviarie. Era necessario investire per rettifiche di tracciato, per la revisione dell'armamento e soprattutto dotare del segnalamento le stazioni che ne erano tutte prive, per permettere alle nuove automotrici di esprimere al meglio la loro potenzialit\u00e0 ma i mutati orientamenti della politica del trasporto non permisero nulla lasciando che il traffico diminuisse su tutta la rete siciliana.\nNell'esercizio pratico si manifest\u00f2 il problema, non adeguatamente previsto, del servizio merci e collettame che i treni a vapore espletavano mentre le nuove macchine erano prive di tale possibilit\u00e0. Si rimedi\u00f2, ma in ritardo, trasformando i cinque rimorchi nei primi anni sessanta; un semicomparto viaggiatori divenne bagagliaio e i rimorchi da \"RLn 64.01-05\" divennero \"RLDn 32.01-05\".\nLe RALn 60 hanno continuato a svolgere il loro servizio, trainando anche carri merci e veicoli di servizio fino alla chiusura dell'ultima linea, la ferrovia Castelvetrano-Porto Empedocle. Cinque di esse, ampiamente modificate, continuano a svolgere servizio pendolare sulla ferrovia Circumetnea.\nLe RALn 60 sono state tra i pochi rotabili costruiti appositamente per la Sicilia.\nCaratteristiche tecniche.\nMeccanica.\nLe automotrici RALn 60, costruite per la modernizzazione del servizio viaggiatori sulle linee siciliane a scartamento ridotto delle Ferrovie dello Stato, fin dal gennaio del 1950 rappresentano il banco di prova e le capostipiti della lunga serie di automotrici FIAT dal dopoguerra fino ad oggi. Gi\u00e0 pochi anni dopo, le automotrici ALn 64 ne rappresentano la naturale evoluzione e si sono rivelate di grande affidabilit\u00e0.\nProgettate e costruite in due versioni, monomotore per linee fino a 35 per mille di acclivit\u00e0 e bimotore per linee fino al 75 per mille, le RALn 60 montavano il motore diesel a quattro tempi e iniezione diretta, tipo 700.010 FIAT, a sei cilindri orizzontali di cilindrata 20.150\u00a0cm\u00b3 capace di erogare 185 cavalli a 1550 giri al minuto, con un rapporto di compressione di 15 a 1. La struttura del motore a \"carter secco\", montato coricato e sospeso alla cassa (che era stato appositamente studiato per la trazione ferroviaria), e la sua ottima accessibilit\u00e0 per la manutenzione rappresentavano un salto di qualit\u00e0 rispetto alla tecnica obsoleta del motore anteriore sul carrello delle vecchie littorine. La trasmissione del moto alle ruote avveniva per mezzo di un gruppo solidale al motore, costituito da un giunto idraulico e da una frizione monodisco e, per mezzo di un corto albero di trasmissione, al cambio meccanico di tipo FIAT a 5 marce sincronizzato con comando pneumatico. I radiatori erano posti lateralmente ai motori. Molte di queste soluzioni diverranno uno standard per tutte le successive serie di automotrici delle F.S.\nIl circuito dell'acqua di refrigerazione dei motori era a circolazione forzata con un radiatore per motore e ventole elicoidali. I radiatori, nel periodo invernale, potevano essere parzializzati con una tendina scorrevole allo scopo di portare in temperatura l'acqua fredda in minor tempo. Dato che, pur operando in Sicilia, le automotrici raggiungevano quote elevate con temperature invernali anche prossime allo zero, erano provviste di scaldiglie elettriche alimentabili dall'esterno nelle rimesse per l'acqua dei motori. La stessa acqua circolando in apposite tubature alettate riscaldava l'interno della vettura.\nL'impianto frenante era ad aria compressa fornita da compressori Westinghouse direttamente connessi al motore e freno continuo automatico tipo Breda con un dispositivo di sicurezza che in caso di rottura delle tubazioni tra distributore e cilindro del freno frenava un asse per carrello in ogni caso. Erano fornite di freno diretto moderabile e di freno a mano in ogni cabina di guida agente sul carrello sottostante.\nEra presente anche un freno motore ottenuto mediante un dispositivo che bloccava l'afflusso di gasolio agli iniettori tappando contemporaneamente lo scarico; in tal modo nelle lunghe e forti discese gli stessi motori in presa rallentavano la marcia del treno. Erano inoltre fornite di accoppiatori pneumatici sulle testate per il freno e per il collegamento in parallelo dei serbatoi d'aria compressa.\nL'impianto elettrico era a 24 volt fornito da batterie di accumulatori ricaricati dalle dinamo mosse dai motori diesel tramite cinghie trapezoidali.\nCassa.\nLe automotrici RALn 60 e i rimorchi RLn 64 erano costruiti con una cassa in profilati d'acciaio elettrosaldati e con il tetto in lamiere di alluminio. L'interno, diviso in due grandi ambienti separati dalla ritirata e da un vano bagagli, era rivestito con pannelli di masonite; il piano di calpestio era stato insonorizzato per minimizzare il rumore dei motori sospesi al di sotto della cassa. I sedili interni, muniti di poggiatesta, erano rivestiti in similpelle e quelli di classe superiore in velluto. Le automotrici presentavano 52 posti a sedere pi\u00f9 8 strapuntini per un totale di 60 posti, mentre i rimorchi ne avevano 64, divenuti 32 dopo la modifica degli anni 60. Tra le cabine di guida di estremit\u00e0 e i comparti viaggiatori stavano i vestiboli di accesso con porte a battente. I rimorchi avevano, montata, una caldaietta a gasolio tipo Webasto per il riscaldamento invernale.\nLa cassa poggiava su due carrelli formati da un telaio saldato ad arco, a doppia sospensione verticale, con molle elicoidali sulle boccole e a balestre sulla trave oscillante; queste erano collegate al telaio per mezzo dei tradizionali pendini. All'interno del carrello era situato il gruppo riduttore-invertitore di moto.\nLa cassa aveva il classico schema di coloritura \u00abcastano-Isabella\u00bb con una fascia rosso segnale sulle due testate, in basso. Il tetto invece era verniciato in color alluminio.\nBanco di guida.\nUna caratteristica che balzava all'occhio era il nuovo banco di guida che con poche varianti rimarr\u00e0 unificato fino alle ultime serie di automotrici ALn 990. Nello stesso banco trovavano posto le manopole dell'inversione del senso di marcia, della messa in moto del/dei motore/i, i segnalini di posizione e le strumentazioni di controllo.\nVersioni.\nIl gruppo RALn 60 venne costruito in 25 esemplari dalla FIAT Sezione Materiale Ferroviario di Torino con due motorizzazioni:\nA queste si affiancarono cinque rimorchi immatricolati come \"RLn 64.01-05\" che a partire dal 1961, a seguito della trasformazione in rotabile misto divennero \"RLDn 32.01-05\"; ci\u00f2 venne realizzato mediante l'eliminazione dei sedili e dell'arredamento di un semicomparto.\nLe automotrici bimotori erano munite di ruote dentate che ingranavano sulla cremagliera nei tratti pi\u00f9 acclivi della linea Dittaino-Piazza Armerina al solo scopo di assicurare l'immobilizzazione del treno in caso di arresto in salita: non contribuivano alla trazione che invece avveniva ad aderenza naturale.\nErano fornite di due serbatoi di gasolio da 300 litri che assicuravano una autonomia di 600\u00a0km.\nQuelle monomotore, invece, avevano una autonomia di 500\u00a0km.\nLa rinascita sotto la ferrovia Circumetnea.\nDopo la chiusura decretata nel 1971 della panoramica, ma sfortunata, linea di Piazza Armerina le automotrici bimotori vennero accantonate nel piazzale della stazione di Dittaino in mezzo a montagne di ferraglia, carri e vecchie locomotive, esposte alle intemperie. Cinque di esse a met\u00e0 degli anni '70 vennero acquistate dalla ferrovia Circumetnea insieme ad un'automotrice monomotore del Deposito Locomotive di Castelvetrano: con un lavoro di ricostruzione vera e propria eseguita presso le officine sociali di Catania Borgo, che ha comportato il taglio delle vecchie e anguste cabine di guida e il montaggio delle pi\u00f9 spaziose cabine di guida unificate a due vetrate curve, l'installazione di porte pneumatiche a due battenti, la sostituzione dell'originale motore FIAT 700 con quello pi\u00f9 moderno delle ALn 668, migliorie all'impianto di illuminazione, ora a lampade fluorescenti, e la sostituzione dell'arredamento interno con quello pi\u00f9 spartano, ma unificato, della FCE sono state rimesse in servizio a nuova vita. La modifica della cassa ha permesso di ricavare ulteriori 4 posti a sedere, eliminando il comparto postale, per cui hanno acquisita la numerazione RALn 64.01-06. Il 15 maggio 1981 si \u00e8 svolta la corsa prova della ex RALn 60.02 trasformata in RALn 64.01 FCE, a cui erano stati montati i nuovi motori FIAT tipo 8217.12.04, che ha raggiunto agevolmente la velocit\u00e0 di 90\u00a0km/h.\nSituazione attuale dei rotabili.\nRALn 60, bimotore, del Deposito Locomotive di Piazza Armerina:\nRALn 60, monomotore, del Deposito Locomotive di Castelvetrano:"}
{"id": "840554", "revid": "2091899", "url": "https://it.wikipedia.org/wiki?curid=840554", "title": "V\u00e4in\u00e4m\u00f6inen", "text": "V\u00e4in\u00e4m\u00f6inen, chiamato anche \"Vanemuine\" in estone e \"Vjajnjam\u00ebjnen\" (\u0412\u044f\u0439\u043d\u044f\u043c\u0451\u0439\u043de\u043d) in russo, \u00e8 un personaggio della mitologia ugro-finnica e uno dei protagonisti del poema \"Kalevala\".\nNato gi\u00e0 vecchio dopo una gestazione lunga settecento anni da parte di Ilmatar, V\u00e4in\u00e4m\u00f6inen dopo sette anni in mare giunge sulla terraferma, chiamando poi Sampsa Pellervoinen per la semina e la crescita della vegetazione.\n\u00c8 diffuso in Finlandia il nome proprio di persona V\u00e4in\u00f6, direttamente derivato da quello di V\u00e4in\u00e4m\u00f6inen."}
{"id": "840556", "revid": "226458", "url": "https://it.wikipedia.org/wiki?curid=840556", "title": "DOMREP", "text": "La Missione del Rappresentante del Segretario Generale delle Nazioni Unite nella Repubblica Dominicana (DOMREP abbr. dall'inglese \"Mission of the Representative of the Secretary General in the Dominican Republic\") fu una missione delle Nazioni Unite decisa dal Consiglio di Sicurezza delle Nazioni Unite con la risoluzione 203 del 1965.\nDopo l'invasione americana del paese che defenestr\u00f2 il presidente democraticamente eletto Juan Bosch Gavino, il Consiglio di Sicurezza decise di mandare un contingente che assicurasse l'ordine e la sicurezza nel paese per indire nuove elezioni, con l'amministrazione temporanea del rappresentante del Segretario generale, Jos\u00e9 Antonio Mayobre.\nLa missione termin\u00f2 nell'ottobre 1966.\nIl numero dei partecipanti fu di 2 osservatori militari a rotazione.\nI paesi che inviarono osservatori militari furono: Brasile, Canada ed Ecuador."}
{"id": "840564", "revid": "1812835", "url": "https://it.wikipedia.org/wiki?curid=840564", "title": "Sesto Bruscantini", "text": "Biografia.\nFin dall'infanzia manifest\u00f2 il proprio talento teatrale \"recitando\" il \"Minuetto\" di Luigi Boccherini a soli otto anni. Nel 1939 cant\u00f2 nella commedia musicale \"La Geisha\" di Sidney Jones al Teatro Beniamino Gigli di Civitanova Marche (oggi Teatro Rossini).\nIl giovane Bruscantini era stato \u201cstregato\u201d dall'opera, conquistato in particolare dal Mefistofele di Giulio Neri. Pur conseguendo la laurea in legge, deluse le speranze del padre avvocato e, incoraggiato da successi in piccoli concerti, complice uno zio melomane, prosegu\u00ec gli studi musicali, debuttando nel 1946 nella citt\u00e0 natale come Colline ne \"La boh\u00e8me\". Nello stesso anno fece una felice audizione in casa di Beniamino Gigli, che ne conferm\u00f2 il registro di basso.\nPerfezionatosi in seguito al Conservatorio Santa Cecilia con il maestro Luigi Ricci, nel 1947 vinse il \u201cTorneo per giovani cantanti lirici\u201d indetto dalla neonata RAI, con la quale inizi\u00f2 un periodo di intensa collaborazione. Il debutto scaligero del marzo 1949 ne \"Il matrimonio segreto\" sanc\u00ec definitivamente l'avvio di una carriera quarantennale.\nInizi\u00f2 l'attivit\u00e0 internazionale al Festival di Glyndebourne nel 1951, imponendosi subito come raffinato interprete mozartiano e rivestendo successivamente i panni di un gran numero di celebri personaggi del repertorio comico sette-ottocentesco: da ricordare in particolare Dandini ne \"La Cenerentola\", Selim ne \"Il Turco in Italia\", Figaro, sia de \"Le nozze di Figaro\" che de \"Il barbiere di Siviglia\", oltre a Don Pasquale e Dulcamara. Partecip\u00f2 a spettacoli di portata storica: uno per tutti, la prima rappresentazione in epoca contemporanea del gi\u00e0 citato \"Turco in Italia\" il 22 ottobre 1950 al Teatro Argentina di Roma, direttore Gianandrea Gavazzeni, con Maria Callas e Mariano Stabile.\nA partire dagli anni sessanta si distinse anche nel repertorio di marca belcantistica e drammatica: notevolissimi furono l'Alfonso di Castiglia de \"La Favorita\", Zurga de \"Les p\u00eacheurs de perles\" e i personaggi verdiani di Rigoletto, Germont, Posa, Falstaff, Melitone. A soli due anni dal tardivo debutto, fu ospite d'onore il 23 ottobre 1983 nella serata di gala per il centenario del teatro Metropolitan.\nUna voce estremamente duttile e una presenza scenica straordinaria, unite a grande classe e compostezza, hanno sempre caratterizzato Bruscantini, permettendogli di percorrere in pratica l'intero arco storico della musica vocale, da \"Il combattimento di Tancredi e Clorinda\" di Claudio Monteverdi del 1624, alla modernit\u00e0 dell'\"Oedipus rex\" di Igor' Stravinskij, passando attraverso le \"Cantate\" bachiane e la musica da concerto di pi\u00f9 varia estrazione, rendendo la sua esperienza artistica pressoch\u00e9 unica nella storia dell'interpretazione lirica.\nFu sposato con il soprano austriaco Sena Jurinac dal 1953 al 1956."}
{"id": "840567", "revid": "339392", "url": "https://it.wikipedia.org/wiki?curid=840567", "title": "Zampone (personaggio)", "text": ""}
{"id": "840570", "revid": "287204", "url": "https://it.wikipedia.org/wiki?curid=840570", "title": "Afm", "text": ""}
{"id": "840575", "revid": "729019", "url": "https://it.wikipedia.org/wiki?curid=840575", "title": "Malattia del deperimento cronico", "text": "La malattia del deperimento cronico, anche chiamata CWD (), \u00e8 una malattia che colpisce i cervidi adulti di et\u00e0 compresa fra i 3 e i 5 anni. Fa parte delle encefalopatie spongiformi trasmissibili analogamente all'encefalopatia spongiforme bovina, che \u00e8 conosciuta comunemente come malattia della \"mucca pazza\" ed \u00e8 causata da un prione.\nIsolata per la prima volta nel 1967 negli Stati Uniti in un cervo mulo nel nord del Colorado, \u00e8 una malattia letale che porta alla morte dell'animale entro 8 mesi. Proprio negli Stati Uniti, la CWD colpisce cervi muli, cervi dalla coda bianca, cervi rossi, cervi sika, alci, carib\u00f9 e renne. I sintomi sono un'eccessiva salivazione, perdita di peso, cambiamenti comportamentali.\nStudi hanno mostrato il rischio della possibilit\u00e0, non certezza, che la malattia possa infettare anche primati non umani nutriti con carne, in particolare il cervello, o venuti a contatto di liquidi corporei di animali malati apparentemente in buona salute al momento della morte, scoiattoli e topi modificati in laboratorio.\nStoria.\nNel 1967 la malattia venne isolata in un laboratorio governativo nel nord del Colorado e nel 1978 venne riconosciuta come una causa dell'encefalopatia spongiforme trasmissibile. Venne scoperta dalla veterinaria americana della fauna selvatica Elizabeth Storm Williams, eseguendo l'autopsia su cervi e alci morti per una sindrome sconosciuta, riscontrando delle lesioni cerebrali compatibili con la TSE. Da l\u00ec, la CWD \u00e8 stata trovata in numerose popolazioni animali della famiglia delle cervidae in libert\u00e0 e in cattivit\u00e0 in 26 stati degli Stati Uniti, tre province canadesi, in un allevamento di cervi rossi del Minnesota, alci selvatiche e nel marzo del 2016 in un branco di renne selvatiche della Norvegia. Alcuni casi isolati sono stati riscontrati nel marzo del 2018 in alcune alci in Finlandia e in Svezia il 4 marzo 2019, a maggio e nel 2020 a settembre. La malattia \u00e8 stata trovata anche in Corea del Sud, in alcuni cervi importati dal Canada.\nSintomi.\nLa maggior parte dei casi di deperimento cronico si sviluppa nella famiglia dei cervidi; l'animale pi\u00f9 giovane tende a mostrare i sintomi clinici della malattia entro 15 mesi, ma pu\u00f2 restare dormiente per alcuni anni. La malattia \u00e8 progressiva e sempre fatale, \u00e8 altamente contagiosa e mortale per il cervello. I primi segni sono difficolt\u00e0 di movimento e il segno clinico pi\u00f9 evidente \u00e8 la perdita di peso nel tempo, che si pu\u00f2 notare anche ad occhio nudo. Nella maggior parte dei casi si verificano anche cambiamenti comportamentali, comprese diminuzioni delle interazioni con altri animali, svogliatezza, testa e orecchie cadenti, emaciazione, tremori, camminata ripetitiva secondo schemi prestabiliti e nervosismo. Si osservano anche salivazione eccessiva e digrignamento dei denti, oltre le problematiche che la malattia comporta a livello neurologico. L'APHIS riassume la malattia con le seguenti malattie: cambiamenti comportamentali, emaciazione, debolezza, atassia, salivazione, polmonite da aspirazione, morte progressiva."}
{"id": "840577", "revid": "9316", "url": "https://it.wikipedia.org/wiki?curid=840577", "title": "Musica latino-americana", "text": ""}
{"id": "840578", "revid": "124248936", "url": "https://it.wikipedia.org/wiki?curid=840578", "title": "Aeroporto di Brescia-Montichiari", "text": "L'Aeroporto di Brescia-Montichiari , intitolato a Gabriele D'Annunzio, \u00e8 un aeroporto italiano situato a Montichiari, che serve la citt\u00e0 di Brescia.\nL'aeroporto, affidato in concessione totale alla societ\u00e0 Aeroporto Valerio Catullo di Verona Villafranca, fa parte del Gruppo Save e unitamente agli aeroporti di Treviso, Venezia e Verona compone il polo aeroportuale del Nord Est.\nL'aeroporto di Brescia-Montichiari \u00e8 la principale base di smistamento della corrispondenza aerea di Poste Italiane: ogni notte partono e arrivano voli postali e cargo di Alitalia e Poste Air Cargo. L'aeroporto beneficia inoltre di un'intensificazione del traffico merci, in forza di un accordo di partneship siglato tra Poste italiane e Amazon. Il trend cargo ha avuto un ulteriore incremento da marzo 2017 con l'inizio delle attivit\u00e0 di SW Italia e Silk Way West Airlines (gruppo Silk Way Airlines), le quali operano voli settimanali tra Brescia, Baku e Hong Kong. Attivit\u00e0 che vengono sospese a partire dal febbraio 2018, causando quindi una sensibile riduzione della quantit\u00e0 di merci trasportate in rapporto all'anno precedente. Dal mese di novembre 2018, l'aeroporto accoglie altres\u00ec i voli cargo del corriere internazionale DHL.\nStoria.\nL'aeroporto trae origine dal \"Primo circuito aereo internazionale\" di Brescia, ovverosia la prima manifestazione aviatoria italiana, svoltasi dall'8 al 20 settembre 1909 ove l'area della brughiera di Montichiari in localit\u00e0 Fascia d'Oro, fu recintata e predisposta come aerodromo dotato di aviorimesse, officine oltre alle tribune per l'avvenimento. L'aeroporto di Montichiari venne aperto al traffico aereo nel 1915 come base per aerostati; due anni pi\u00f9 tardi venne inaugurata la struttura cargo. Nel 1919 fu il turno di un'aerostazione passeggeri.\nLa Luftwaffe tedesca, tramite le organizzazioni Todt e Speer, realizz\u00f2 nella zona un sistema aeroportuale militare di rilevanti dimensioni, basato sulle basi di Montichiari, Ghedi e Sedena di Lonato, quest'ultima per i reparti da caccia. Presso gli aeroporti di Montichiari e Ghedi furono realizzate piste parallele distanti fra loro circa tre chilometri, corredate da parcheggi e strutture decentrati lungo circa cinquanta chilometri di raccordi. Una volta terminato il conflitto mondiale, terreni e strutture tornarono all'Aeronautica militare italiana e al contempo la presenza di reparti americani sul sedime condusse a un ulteriore potenziamento delle strutture: a Ghedi risorse il 6\u00ba Stormo caccia bombardieri con i Diavoli Rossi, mentre a Montichiari inizi\u00f2 la ricostituzione del 2\u00ba Stormo con i Lanceri Neri. Entrambi gli stormi furono forniti di velivoli DH.100 Vampire e F-84G; di conseguenza, la pista di Montichiari fu estesa a metri. Gli anni seguenti il 2\u00ba Stormo, una volta trasformato in Aerobrigata, fu trasferito a Cameri, mentre presso l'aeroporto di Montichiari\u00a0\u2013rientrato al demanio aeronautico e impiegato per esigenze della NATO \u2013 l'Aeronautica Militare vi install\u00f2 un reparto missilistico tattico, divenuto successivamente d'addestramento.\nLa 65\u00aa Squadriglia I.T. (Intercettori Teleguidati) rinacque nel 1959 sull'aeroporto dotata di Nike Ajax. Nel 1964 si trasform\u00f2 in 65\u00ba Gruppo IT Nike Hercules fino alla chiusura del 25 febbraio 1999. Dal dicembre 1963 arriva anche la Scuola Missili Nike che dal 1985 diventa Scuola Sistemi Missilistici con la 765\u00aa Batteria SPADA fino al 25 febbraio 1999. Nel mese di giugno del 1984, la sede dell'Aero Club fu trasferita dall'Aeroporto di Ghedi a Montichiari. Per anni si tratt\u00f2 dello sviluppo in ambito civile dello scalo bresciano, tuttavia senza realizzarsi nel concreto. Una prima apertura si ebbe verso la met\u00e0 degli anni settanta, allorquando il sito fu dismesso dall'Aeronautica militare e si form\u00f2 un consorzio atto alla sua ristrutturazione e riqualificazione; nel maggio 1998, fece seguito la sottoscrizione di un protocollo d'intesa per aprire l'aeroporto al traffico civile. Un'ulteriore contingenza favorevole fu la necessit\u00e0 d'una temporanea chiusura dell'aeroporto di Verona per consentirne la manutenzione e il ripristino della pista, pertanto sopper\u00ec a tale funzione l'aeroporto monteclarense debitamente aggiornato con nuove infrastrutture e apparati necessari, quali una nuova torre di controllo, una nuova aerostazione per il traffico dei passeggeri nazionali e internazionali, presidi di polizia di frontiera e antincendio. L'aeroporto apr\u00ec al traffico aereo il 16 marzo 1999 e dal giorno successivo subentr\u00f2 allo scalo veronese accogliendo la totalit\u00e0 dei voli. Dal mese di giugno del 2000, inizi\u00f2 a operarvi la compagnia aerea Ryanair con scalo all'aeroporto di Londra Stansted, alla quale s'aggiunse Air Dolomiti con voli nazionali verso Olbia e Roma.\nDal 23 agosto al 10 settembre 2018 l'aeroporto \u00e8 rimasto chiuso per provvedere al rifacimento della pista, parte iniziale di un piano industriale che prevede un futuro allungamento della pista e la costruzione di nuovi hangar e magazzini.\nVisto l'aumento del traffico merci e il ridotto numero di passeggeri, diminuito ancora di pi\u00f9 a causa del COVID-19 e dei suoi effetti, nell'estate 2021 sono cominciati i lavori per convertire il 70% del terminal in magazzino cargo.\nAccessibilit\u00e0.\nIn auto.\nL'aeroporto \u00e8 servito da uno svincolo dedicato sul raccordo autostradale Ospitaletto-Montichiari ed \u00e8 raggiungibile dall'autostrada A35, dall'autostrada A21 (uscite Manerbio o Brescia Sud) e dall'autostrada A4 (uscita Brescia Est)."}
{"id": "840579", "revid": "767487", "url": "https://it.wikipedia.org/wiki?curid=840579", "title": "Variabilit\u00e0", "text": "Nella terminologia statistica, la variabilit\u00e0 di un carattere X, rilevato su n unit\u00e0 statistiche, \u00e8 l'attitudine di questo a manifestarsi in diversi modi, ossia con diverse modalit\u00e0.\nQuando il carattere \u00e8 \"quantitativo\", la variabilit\u00e0 pu\u00f2 essere misurata usando indici basati sulla distanza delle modalit\u00e0 rispetto ad un indice di posizione (generalmente rispetto alla media aritmetica o alla mediana); gli indici di variabilit\u00e0 pi\u00f9 utilizzati sono la varianza, lo scarto quadratico medio o deviazione standard, il coefficiente di variazione.\nSe invece il carattere \u00e8 \"qualitativo\", la variabilit\u00e0 pu\u00f2 essere misurata con indici di eterogeneit\u00e0.\nLe propriet\u00e0 della variabilit\u00e0 sono:\nEsempi.\nEsempio 1: rileviamo il carattere reddito su 5 unit\u00e0 statistiche; supponiamo che il risultato della rilevazione sia 1.000 euro su ognuna delle 5 unit\u00e0: in tal caso la variabilit\u00e0 del carattere sar\u00e0 nulla perch\u00e9 il carattere reddito si \u00e8 manifestato sempre nello stesso modo (ossia con un'unica modalit\u00e0: 1.000).\nEsempio 2: supponiamo che, nel contesto dell'esempio precedente, il risultato della rilevazione sia 1.000 sulla prima unit\u00e0, 1.100 sulla seconda, 1.500 sulla terza, 5.000 sulla quarta e 8.500 sulla quinta; in tal caso, la variabilit\u00e0 del carattere risulta maggiore di zero, perch\u00e9 il carattere si \u00e8 manifestato sulle cinque unit\u00e0 statistiche con diverse modalit\u00e0.\nEsempio 3: supponiamo ora che il risultato della rilevazione sia 800 sulla prima unit\u00e0, 12.000 sulla seconda, 6.500 sulla terza, 9.000 sulla quarta e 2.500 sulla quinta; in tal caso la variabilit\u00e0 aumenta perch\u00e9 le modalit\u00e0 rilevate, oltre ad essere tutte diverse, risultano essere pi\u00f9 \"distanti\" tra loro.\nIn generale, la variabilit\u00e0 di un carattere quantitativo \u00e8 tanto maggiore quanto pi\u00f9 numerose sono le modalit\u00e0 con cui esso si manifesta sulle unit\u00e0 statistiche e quanto pi\u00f9 le modalit\u00e0 rilevate sono \"distanti\" tra loro."}
{"id": "840582", "revid": "9316", "url": "https://it.wikipedia.org/wiki?curid=840582", "title": "Musica latinoamericana", "text": ""}
