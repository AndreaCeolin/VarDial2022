{"id": "841691", "revid": "1543377", "url": "https://it.wikipedia.org/wiki?curid=841691", "title": "Guascogna", "text": "La Guascogna (in occitano \"Gasconha\", e ) \u00e8 una regione storica compresa a cavallo dell'odierno confine tra la Francia e la Spagna. Pi\u00f9 nel dettaglio, rientra nel territorio dei dipartimenti francesi di Landes, Gers, Alti Pirenei e, in parte, di altri dipartimenti delle regioni della Nuova Aquitania e dell'Occitania, nonch\u00e9 la comarca della Val d'Aran, a nord della Catalogna, in Spagna. Ribattezzata nel corso della storia come Gallia Aquitania, Novempopulana, Vasconia e infine Guascogna, scomparve come entit\u00e0 politica autonomia nel 1063, quando dopo la battaglia di La Castelle conflu\u00ec nel ducato d'Aquitania; tuttavia, il termine Guascogna rimase in uso fino alla Rivoluzione francese. Regione naturale della Francia situata tra Oceano Atlantico, Garonna e Pirenei, si distingue per la complessa identit\u00e0 culturale dei suoi abitanti, passata dal corrispondere a quella di trib\u00f9 aquitane, che si esprimevano in proto-basco, ai guasconi, che parlavano una lingua romanza, nello specifico appartenente alla famiglia delle lingue occitano-romanze. Ad oggi molti accademici si interessano all'area linguistica del dialetto guascone.\nGeografia.\nPosizione.\nLa Guascogna si trova nel territorio compreso tra la Garonna e i Pirenei, lambendo a sud la Catalogna spagnola. La geografia della regione \u00e8 chiaramente delimitata da confini naturali quali l'Oceano Atlantico, il confine spagnolo con l'estuario della Gironda, a ovest, la Garonna a nord, il suo sub-affluente il L\u00e8ze a est e le pendici dei Pirenei a sud. Il L\u00e8ze \u00e8 un affluente dell'Ari\u00e8ge la cui confluenza con la Garonna \u00e8 vicina a sud di Tolosa.\nLo studioso Serge Brunet ricorda che la foresta di Bouconne, situar sulle colline della riva sinistra della Garonna, ha rappresentato un confine secolare tra guasconi e linguadoca.\nConfini amministrativi.\nLa Guascogna non \u00e8 una regione amministrativa ma un'area di interesse storico, culturale e linguistico. La divisione del territorio francese ebbe luogo nel 1790, con la creazione dei dipartimenti da parte dell'assemblea costituente. La provincia storica era in passato suddivisa tra le tre regioni della Nuova Aquitania, dell'Occitania e della Catalogna senza costituirli nella loro interezza. Essa si estende interamente nei dipartimenti francesi di Landes, Gers e Alti Pirenei, ricoprendo in parte i Pirenei Atlantici, Gironda, Lot e Garonna, Tarn e Garonna, Alta Garonna, Ari\u00e8ge e la regione autonoma della valle d'Aran nella Catalogna spagnola. L'area d'influenza del dialetto guascone si estende su parte del territorio dell'antica provincia di Guienna.\nLa valle d'Aran, pur appartenendo alla Spagna, fa linguisticamente parte della Guascogna, e come tale beneficia all'interno della Catalogna, dalla quale dipende amministrativamente, di un'autonomia linguistica che rende questa regione guascone l'unica la cui lingua aquitano-romanza e il suo dialetto aranese gode di statuto ufficiale. Le lingue ufficiali della Catalogna sono infatti il catalano, l'\"occitano guascone\" e lo spagnolo.\nGeografia fisica.\nLa Guascogna si sviluppa a ovest della baia di Biscaglia e a sud della zona pedemontana francese dei Pirenei, tra B\u00e9arn e Couserans, e una sezione collinare attraversata da vari corsi d'acqua fino alla Garonna. \u00c8 su questi versanti che si trova una fetta consistente dei vigneti del Sud-Ovest francese e del Bordeaux.\nPer quanto riguarda l'Ari\u00e8ge, affluente orientale della Garonna situato a monte di Tolosa: il limite linguistico della Guascogna si sta gradualmente allontanando (di una trentina di chilometri massimo) verso ovest del corso dell'Ari\u00e8ge fino ai Pirenei, nella regione chiamata Couserans.\nLa valle del Garonna, tra Tolosa e Bordeaux, ha funto da crocevia sin dall'antichit\u00e0, ovvero dall'Et\u00e0 del Bronzo. L'Adour, secondo fiume dal suo bacino, forma nell'estremo sud-ovest il limite con i Paesi Baschi, dove sfocia nel golfo di Biscaglia. Le \"Landes de Gascogne\", incluse le coste comprese in un'ampia foresta di pini mediterranei, si snoda a cavallo di tre dipartimenti (Landes, Gironda, Lot e Garonna). Si tratta perlopi\u00f9 di una pianura sabbiosa.\nIdrografia.\nI principali corsi d'acqua locali sono i fiumi che discendono dalla piana di Lannemezan, affluenti della Garonna e dell'Adour. Il Ba\u00efse e il suo bacino (il G\u00e9lise, l'Osse), uniti al Gers, l'Arrats, la Save e ai rispettivi bacino del Gesse e dell'Adour (il Luy, l'Arros, il Gave de Pau e l'Eyre) sono stati parzialmente responsabili delle inondazioni catastrofiche del 1977.\nCentri principali.\nLe citt\u00e0 pi\u00f9 importanti sono:\nStoria.\nLa regione, originariamente popolata dagli Aquitani, entr\u00f2 successivamente a far parte del dominio dei Romani, dei Visigoti, dei Vasconi giunti dai Pirenei (ai quali essa deve il nome) e infine dei Franchi.\nNell'Alto Medioevo la Guascogna era un principato nel sud-ovest della Gallia. Il nome di Guascogna inizi\u00f2 ad essere usato proprio per indicare questo principato (VII secolo-XII secolo), che vide l'apogeo unitario della regione. Essa scomparve come entit\u00e0 politica nel 1063, quando il conte di Guascogna Bernardo II Tumapaler dovette abbandonare il suo domonio dopo essere stato sconfitto dal duca d'Aquitania Guglielmo VIII nella battaglia di La Castelle. Dopo il trattato di Parigi del 1259, il ducato d'Aquitania prese il nome di ducato di Guienna, termine che designava allora l'insieme dei possedimenti continentali del re d'Inghilterra.\nCon queste diverse denominazioni, la Guascogna emerse come uno Stato indipendente per certi periodi e, fino ad oggi, ha mantenuto la reputazione di essere abitata da un popolo testardo e indipendente. Nonostante questi sviluppi, un'identit\u00e0 guascone culturale e linguistica \u00e8 riuscita a sopravvivere durante tutto l'\"Ancien R\u00e9gime\" fino ad oggi.\nLa preistoria.\nIl paleontologo \u00c9douard Lartet, originario del Gers, descrisse per la prima volta \"Pliopithecus antiquus\" e \"Dryopithecus fontani\", primati fossili del Miocene e del Pliocene, e \"Pelagornis\", un uccello preistorico del Gelasiano, a partire da fossili rinvenuti a Sansan (Gers) nell'Astarac e a Saint-Gaudens (Alta Garonna) nel Comminges.\nTracce di occupazione umana del Paleolitico superiore (Aurignaziano, Gravettiano, Magdaleniano) nell'attuale territorio della Guascogna sono presenti nelle grotte, talvolta ricoperte da pitture rupestri, del Labourd (Sare) nei Pirenei Atlantici, del Pays d'Orthe (Duruthy) nelle Landes, delle Quatre-Vall\u00e9es (Troubat, Labastide, Noisetier) negli Alti Pirenei, del Comminges (Aurignac - scavata da \u00c9douard Lartet e dalla quale ha preso nome l'Aurignaziano -, Gargas, Marsoulas, Tart\u00e9) nell'Alta Garonna, o del Couserans (Tuc d'Audoubert, Trois-Fr\u00e8res) nell'Ari\u00e8ge.\nOltre alle tracce di una presenza umana fin dall'Acheulano (Paleolitico inferiore) e alla scoperta della mandibola di Montmaurin attestante la presenza di un neandertaliano antico nelle gole del Seygouade (grotte di Montmaurin), questo sito del Comminges negli Alti Pirenei e quello di Brassempouy nella Chalosse (Landes), hanno fornito alcune rappresentazioni femminili risalenti al Gravettiano, le veneri paleolitiche di Lespugue e di Brassempouy. In quest'ultimo sito \u00e8 stata rinvenuta la Signora di Brassempouy, nella cui pettinatura molti autori hanno voluto vedere un antesignano del \"capulet\", una caratteristica cuffia indossata dalle donne dei Pirenei.\nIl megalite di Guillay nel Tursan (dipartimento delle Landes) e la via della transumanza della T\u00e9nar\u00e8ze che attraversa le due regioni dell'Aquitania e del Midi-Pirenei, dall'oceano alle montagne, testimoniano l'attivit\u00e0 umana nel territorio della Guascogna fin dal Neolitico.\nL'Antichit\u00e0.\nL'Aquitania protostorica.\nQuando i Romani conquistarono la Gallia Narbonense, si imbatterono, al di l\u00e0 di Tolosa, in un popolo a loro sconosciuto, che non era assimilabile n\u00e9 ai Liguri n\u00e9 ai Celti. Diodoro Siculo, che ne fece menzione per la prima volta nel 60 a.C., li identific\u00f2 come \u00abCeltiberi\u00bb. Furono chiamati \u00abAquitani\u00bb, ma lo stesso Cesare ammise che avevano molte analogie con gli Iberi a sud dei Pirenei, e il loro nome, come riferisce Plinio il Vecchio, fu dato alla regione che abitavano.. Antropologi e linguisti riconoscono ormai in questi popoli, distinti dai Galli, il carattere di popolazioni protobasche, aventi affinit\u00e0 etniche e linguistiche con i Vasconi.\nAl momento in cui i romani giunsero nella regione, il territorio dell'Aquitania era abitato da una trentina di trib\u00f9 demograficamente disuguali, tra cui si possono annoverare i bigerrioni, i tarbelli, i tarusati, i soziati, i lactorati, gli elusati, gli ausci, i vasati, i garonni e i cocosati.\nL'Aquitania di Cesare.\nSemplici spettatori della conquista della Gallia da parte dei Romani, gli Aquitani ne furono coinvolti in prima persona nel 56 a.C. quando Cesare inaric\u00f2 Publio Crasso di sottomettere l'Aquitania. Inizialmente venne preso d'assedio l'\"oppidum\" di Sos, dove i Soziati e il loro capo Adiatuano furono sconfitti. Crasso prosegu\u00ec quindi il , che termin\u00f2 piuttosto rapidamente sull'Adour, nonostante l'aiuto dei Cantabri che avevano combattuto nella guerra sertoriana contro Pompeo, dove il legato Lucio Valerio Preconio e il proconsole Lucio Manlio erano stati sconfitti. Dopo la conquista romana, giunsero nella regione i Biturigi Vivisci, Celti deportati dai Romani nel Bordelais, sulla riva sinistra della Garonna e residenti, secondo Strabone, nel territorio dell'Aquitania, senza pagare tributi.\nNel 51 a.C., Cesare stesso si rec\u00f2 in Aquitania con lo scopo di \u00abpacificare\u00bb la regione con l'appoggio di due legioni e la cattura di ostaggi tra i turbolenti popoli aquitani che non erano ancora stati sottomessi completamente da Publio Crasso.\nL'Aquitania di Augusto.\nLe vittorie di Cesare non impedirono agli Aquitani di ricostituire la loro unit\u00e0 e le loro forze, alle quali si oppose ancora Agrippa, inviato da Ottaviano nel 38 a.C. Nel 27 a.C., Augusto riorganizz\u00f2 l'amministrazione della Gallia ristabilendo la Narbonense e dividendo il resto della Gallia in tre province: l'Aquitania, estesa dai Pirenei e dall'oceano Atlantico alla Loira, la Lugdunense, che comprendeva l'Armorica, e la Belgica. Mescolandoli nello stesso territorio con i popoli celtici installati al di l\u00e0 della Garonna, usando i Biturgi Vivisci e i Nitiobrogi come intermediari, Augusto indebol\u00ec l'unit\u00e0 degli Aquitani e soffoc\u00f2 il loro spirito di ribellione. Concedendo il diritto latino ad alcuni di essi (Ausci, Conveni) e trasformando le loro citt\u00e0 in colonie romane (le antiche \"Elimberrum\" e \"Aquae Tarbellicae\" divennero rispettivamente \"Augusta Auscorum\" e \"Aquae Augustae\"), consolid\u00f2 la sua politica di assimilazione.\nLa Novempopulana di Diocleziano.\nFu solo nel III secolo che i popoli dell'Aquitania ottennero la separazione dal resto della Gallia Aquitania. L'iscrizione su una stele nella chiesa di Hasparren indica che furono nove i popoli che si separarono dai Galli. Essi andarono a costituire la Novempopulana, con capitale Eauze. Il resto dell'Aquitania venne diviso in due parti: l'Aquitania seconda, con capitale Bordeaux, e l'Aquitania prima, con capitale Bourges.\nLa Novempopulana comprender\u00e0 in seguito dodici popoli, ma manterr\u00e0 comunque il suo nome. Nel 297, Diocleziano divise la Gallia in 120 citt\u00e0 ripartite in 17 province. Le nove citt\u00e0 che costituivano la Novempopulana erano: le citt\u00e0 degli Elusati (Eauze), degli Aquensi o Tarbelli (Aqs, l'odierna Dax), dei Lactorati (Lectoure), dei Conveni (Saint-Bertrand-de-Comminges), dei Consoranni (Saint-Lizier), dei Boiati (La Teste-de-Buch), dei Benearnensi (Lescar), degli Aturensi (Aire), dei Vasati (Bazas), la \"civitas\" di Turba (nei pressi di Tarbes, tra i Bigerrioni), la citt\u00e0 degli Ilurensi (Oloron) e la citt\u00e0 degli Ausci (Auch).\nQueste popolazioni presero in prestito molte cose dai vincitori romani, in particolare la loro lingua. Finirono per adottare il latino, ma deformandolo in funzione della loro lingua d'origine, dando cos\u00ec vita a una nuova lingua: il guascone. A partire dalle citt\u00e0, il latino inizi\u00f2 a diffondersi anche nelle campagne. Solo le popolazioni delle valli dei Pirenei sfuggirono al contagio, e i loro discendenti parlano ancora la loro lingua d'origine: il basco. L'amministrazione romana assicur\u00f2 l'ordine e la pace in Novempopulana per circa due secoli. Poi, il declino dell'impero romano fece precipitare la situazione anche in Gallia, preparando cos\u00ec il terreno alle invasioni barbariche.\nI \u00abbarbari\u00bb.\nI Vandali, gli Alani e i Suebi, spinti verso ovest dagli Unni, attraversarono la frontiera del Reno negli ultimi giorni del 406. Giunsero in Novempopulana nel 409, ma, dopo averla saccheggiata, passarono oltre e si stabilirono in Spagna. Ad essi seguirono i Visigoti.\nNel 412, il re visigoto Ataulfo, successore di Alarico I, ottenne dall'imperatore romano Onorio, in cambio dei suoi servigi, il permesso di stabilirsi in terra gallica (cfr. Giordane). Ataulfo venne assassinato a Barcellona nel settembre 415 e fu sostituito da Vallia, che regn\u00f2 dal 415 al 418. Quest'ultimo, dopo aver negoziato con l'imperatore Onorio, ottenne il dominio dell'Aquitania seconda e delle citt\u00e0 vicine. Il nuovo regno visigoto, che aveva Tolosa come capitale, comprendeva Poitiers, Angoul\u00eame, Saintes, P\u00e9rigueux, Bordeaux e la Novempopulana.\nSembra che i re visigoti abbiano capito che era meglio risparmiare le popolazioni indigene, che chiamavano \u00abi Romani\u00bb. Nacque cos\u00ec l'organizzazione visigota e, senza le discordie religiose, sarebbe andato tutto perfetto tra Goti e \u00abRomani\u00bb. Chiamato dai vescovi di Novempopulana, Clodoveo venne in soccorso delle popolazioni. Nel 507, i Franchi sconfissero Alarico II, re dei Visigoti, nella battaglia di Vouill\u00e9. I Goti mantennero solo la Gallia Narbonense e la Novempopulana pass\u00f2 sotto il controllo dei Franchi.\nIl Medioevo.\nI Franchi.\nIl VI secolo fu un lungo susseguirsi di una serie di guerre civili, devastazioni da parte di bande armate, rivolte e brigantaggio. Un vano tentativo di mettersi sotto la protezione di un re illegittimo merovingio, Gundovaldo, ebbe termine nel 586 dopo l'assedio di \"Lugdunum Convenarum\", l'attuale comune di Saint-Bertrand-de-Comminges nell'Alta Garonna. Nel VII secolo la dominazione franca, sotto la pressione, a quanto pare, di fenomeni sociali attuati silenziosamente, ebbe termine.\nLa \"Vasconia\".\nI \"Wasconi\", detti anche \"Guasconi\" o Vasconi, si ribellarono pi\u00f9 volte ai Merovingi. I due figli di Childeberto II, Teodeberto II, re d'Austrasia, e Teodorico II, re di Burgundia, li sconfissero e imposero loro un duca, Geniale.\nL'autorit\u00e0 di Geniale, come quella del suo successore Aighinano, condottiero sassone, fu pi\u00f9 o meno efficace, in quanto sembra che nel 626 i Vasconi si siano ritirati dalla regione a seguito di una rivolta. In effetti, erano gi\u00e0 indipendenti alla morte di Clotario II nel 629, quando suo figlio Cariberto II ricevette, a seguito della divisione del regno, il \u00abregno di Tolosa\u00bb. La Vasconia faceva certamente parte del regno che il fratellastro maggiore Dagoberto I aveva creato per lui, ma dovette conquistarla. La conquista era appena terminata quando Cariberto II mor\u00ec, presto seguito nella tomba dal suo figlio e successore, Chilperico, morto all'et\u00e0 di sei mesi. Cariberto II aveva tuttavia anche due figlie: Fligberta, che and\u00f2 in sposa a Bertrando di Bordeaux, e Oda, madre di Lupo I che riusc\u00ec a recuperare l'eredit\u00e0 del nonno materno.\nDagoberto, divenuto padrone unico della Vasconia, dovette fronteggiare nel 635 una rivolta dei Vasconi che, sconfitti, gli giurarono fedelt\u00e0. I re fannulloni che gli succedettero prestarono poca attenzione alla Vasconia, che, assieme all'Aquitania, riconquist\u00f2 gradualmente la sua autonomia. La potenza franca, troppo impegnata a combattere contro l'Austrasia, poi contro i Germani, permise che si stabilisse un nuovo ordine.\nTra il 660 e il 670, in seguito all'alleanza tra Aquitania e Vasconi, riapparve, pur con un altro nome, il regno di Tolosa, che ebbe come capo Felice, patrizio di Tolosa. Gli successe Lupo I, incoronato duca d'Aquitania e di Wasconia nel 672. Quest'ultimo, figlio di Boggio di Comminges (figlio di Oddone di Comminges, a sua volta figlio di Bertrando di Bordeaux, vescovo-conte di Bordeaux) e di Oda d'Aquitania (figlia di Cariberto II e di Gisella di Saint-Amand d'Elnone), mor\u00ec nel 710.\nIl suo successore, Oddone d'Aquitania, alias Yon re di Vasconia, padre di Hunaldo I detto Huon di Bordeaux, era senza dubbio figlio di Lupo I. Il suo avvento coincise con l'arrivo degli Arabi in Spagna. Oddone ferm\u00f2 l'invasione araba a Tolosa il 9 giugno 721: fu la prima battuta d'arresto a tale invasione in Occidente. Oddone venne per questo dichiarato \u00aberoe salvatore della Cristianit\u00e0\u00bb da papa Gregorio II (nel \"Liber Pontificalis\"). Tale vittoria serv\u00ec a contenere l'invasione araba fino al 731, quando Carlo Martello attaccher\u00e0 da nord depistato dalle voci diffuse dai Saraceni di Abd al-Rahman. Oddone abbandon\u00f2 quindi la difesa del sud per dare sostegno all'attacco di Martello. Gli Arabi ne approfittarono per distruggere, con una rapida incursione, Bordeaux (732) e sferrare un assalto a Poitiers. Grazie al sacrificio dell'esercito vascone di Oddone (e alla battaglia di Brioude che ferm\u00f2 i rinforzi arabi), Abd al-Rahman giunse a Poitiers in uno stato deplorevole e Martello dovette solo dargli il colpo di grazia (25 ottobre 732) e raccogliere cos\u00ec la facile gloria di salvatore della Cristianit\u00e0 (e della Francia) che tuttavia mise quasi in pericolo mortale con la sua condotta sconsiderata (cfr. la lettera 740 di papa Gregorio III). Ma l'alleanza con Carlo Martello permise di sconfiggere gli invasori nella battaglia di Poitiers e di respingerli in Spagna.\nOddone d'Aquitania mor\u00ec nel 735. Ebbe, a quanto pare, cinque figli: una femmina, Lampegia, e quattro figli: il maggiore, Hunaldo I, primo duca d'Aquitania e di Vasconia, morto a Pavia nel 774, Lupo II, duca di Vasconia dal 769 al 778, Remistano, marchese del Limosino e decapitato per ordine di Pipino il Breve, del quale la storia ha conservato solo poche tracce, e Attone, morto dopo essere stato accecato per ordine del fratello Hunaldo I, conte di Poitiers e, a quanto pare, signore del Poitou.\nQuando mor\u00ec, nel 735, le sue spoglie furono sepolte nel monastero dell'isola di R\u00e9, da lui fondato, e gli successe Hunaldo I, che si rifiut\u00f2 di prestare giuramento di fedelt\u00e0 a Carlo Martello. Ne segu\u00ec una lunga lotta che costringer\u00e0 Hunaldo ad abdicare nel 745. Rimarr\u00e0 molti anni a Roma per perorare la causa degli Aquitani, ma i pontefici avevano gi\u00e0 scelto di appoggiare i Pipinidi, potenza di tutto l'Occidente, a svantaggio dei Merovingi d'Aquitania, semplice potenza locale. Suo figlio Waifer (detto Guaiferio) prese il testimone, ma fu tradito e assassinato nel 768, quando era in procinto di arrendersi a Pipino il Breve. Pipino, consacrato re dei Franchi nel 751, suddivise la Vasconia in ducato d'Aquitania (tra la Loira e la Garonna) e ducato di Vasconia (a sud della Garonna).\nL'Aquitania torn\u00f2 sotto il dominio dei Franchi e i Vasconi elessero come duca Lupo II, figlio di Oddone, che allora aveva circa 53 anni. Hunaldo II, figlio di Waifer, aveva cercato di sollevare l'Aquitania contro Carlo Magno, e Lupo II, che gli aveva dato rifugio nel 769, fu obbligato da Carlo Magno a consegnargli il fuggiasco per evitare che la Vasconia venisse invasa. Il re di Aquisgrana divenne cos\u00ec signore dell'Aquitania e della Vasconia, o almeno cos\u00ec credeva, poich\u00e9 fu proprio in questo periodo, nel 778, che avvenne l'episodio di Roncisvalle, dove la retroguardia del suo esercito, che aveva distrutto le mura di Pamplona (Iru\u00f1ea) - lasciando cos\u00ec la citt\u00e0 in balia dei Mori -, fu decimata dai Vasconi.\nIl regno d'Aquitania.\nNel 781, Carlo Magno incoron\u00f2 il suo terzo figlio, Ludovico, allora di tre anni, re d'Aquitania. Questo nuovo stato, il regno d'Aquitania, comprendeva, oltre all'Aquitania propriamente detta, anche il ducato di Vasconia, e aveva Tolosa come capitale. La sua amministrazione venne affidata a Guglielmo, conte di Tolosa e duca d'Aquitania.\nI Vasconi avevano innalzato al potere, dopo la morte di Lupo II, uno dei suoi figli, Sancho I Lopez, che riconobbe la sovranit\u00e0 di Carlo Magno e prese parte, contro la sua volont\u00e0 ma fedele al vincolo di lealt\u00e0 che lo legava a quest'ultimo, alla spedizione organizzata dal re d'Aquitania contro Barcellona nell'801. Tuttavia questo riconoscimento fu di breve durata, perch\u00e9 nell'802 Pamplona aveva giurato fedelt\u00e0 all'emiro di Cordova. In ogni caso, nell'812, dopo una rivolta vascone contro i Franchi guidata da Semen I Lopez, fratello maggiore di Sancho I Lopez che ne aveva preso il posto alla morte, una nuova spedizione guidata da Ludovico il Pio, figlio di Carlo Magno, arriv\u00f2 fino a Pamplona passando per Dax per consolidare la sua vacillante autorit\u00e0. Ludovico stavolta, per non ripetere la disfatta del 778, prese la precauzione, al ritorno da Roncisvalle, di prendere in ostaggio donne e bambini vasconi che non liber\u00f2 fino a quando non giunse in una zona sicura dove il suo esercito non correva pi\u00f9 il rischio di imboscate.\nAlla morte di Carlo Magno, Ludovico il Pio divenne imperatore e associ\u00f2 i suoi figli al governo. Nell'817, don\u00f2 a Pipino I d'Aquitania la Vasconia, la marca di Tolosa e parte della Settimania e della Borgogna. Nel frattempo, nel ducato di Vasconia, Garc\u00eda Jim\u00e9nez, il figlio maggiore di Semen Lopez, era succeduto al padre, morto nell'816. Ma Garc\u00eda Jim\u00e9nez mor\u00ec nell'818 e fu sostituito, a sua volta, da un cugino di primo grado, Lupo III. Nell'819, quest'ultimo fu privato delle sue propriet\u00e0 da Pipino I, che lo band\u00ec dai suoi possedimenti. Tuttavia, per conciliarsi i Vasconi, dette loro per capo Aznar S\u00e1nchez, figlio di Sancho, che lo aiut\u00f2 a reprimere le rivolte vasconi. Era l'epoca della contea di Vasconia, che verr\u00e0 elevata a ducato di Vasconia nell'852.\nAlla morte di Aznar S\u00e1nchez nell'836, questa contea, poi ducato, di Vasconia torn\u00f2 al fratello Sancho II S\u00e1nchez, sostituito alla morte, intorno all'855, dal nipote Arnoldo, figlio di sua sorella Sancha e di Emenone, conte di Poitiers, poi di Angoul\u00eame. Arnoldo mor\u00ec nell'864 e da allora la successione dei duchi guasconi non \u00e8 affatto chiara. Una leggenda afferma che nell'864 i Guasconi nominarono come conte Sancho II \u00abMitarra\u00bb, nipote di Garc\u00eda I Jim\u00e9nez. Questo Sancho II \u00abMitarra\u00bb (o \u00abMenditarra\u00bb) sarebbe il capostipite dei futuri duchi e conti di Guascogna che si succedettero fino al 1032, data della morte dell'ultimo principe di questa famiglia.\nI duchi e i conti di Guascogna.\nLa cronologia difficile da districare dei duchi e dei conti di Guascogna diventa un po' pi\u00f9 chiara a partire da Sancho Mittara. Suo figlio Garcia S\u00e1nchez, detto \"lo Zoppo\", gli successe come padrone della Guascogna prima dell'893. Ebbe tre figli: Sancho Garc\u00e9s, che gli succeder\u00e0 verso il 930 alla guida di un ducato mutilato a causa dell'operato dei fratelli, Guglielmo Garc\u00e9s, capostipite dei conti di Fezensac e d'Armagnac, e Arnoldo Garc\u00e9s, capostipite dei conti d'Astarac. Pare che Sancho Garc\u00e9s abbia avuto almeno tre figli: Sancho, Guglielmo e Gombaud.\nA Sancho S\u00e1nchez, morto senza lasciare figli, successe intorno al 961 il fratello Guglielmo S\u00e1nchez, divenuto famoso per la sua vittoria sui Vichinghi, che regn\u00f2 sulla Guascogna almeno fino al 996. Ebbe, dalla moglie Urraca, figlia di Garc\u00eda S\u00e1nchez, re di Pamplona, cinque figli: Bernardo Guglielmo, Sancho Guglielmo, Brisca, moglie di Guglielmo V di Aquitania, conte di Poitiers e duca d'Aquitania, Garsenda, moglie di un gran signore di Borgogna, e Toda, moglie di Bernardo I, conte di Besal\u00fa.\nBernardo Guglielmo, duca di Guascogna e conte di Bordeaux, mor\u00ec il 25 dicembre 1009 senza lasciare discendenti e il potere pass\u00f2 al fratello Sancho Guglielmo, che govern\u00f2 fino alla morte, avvenuta il 4 ottobre 1032. Suo nipote, Oddone di Poitiers, eredit\u00f2 il ducato di Guascogna e poi la contea di Bordeaux. Mor\u00ec nel 1039 e fu riconosciuto conte di Guascogna Bernardo, detto \"Tupamaler\", conte d'Armagnac.\nBernardo era, infatti, il nipote di Brisca di Guascogna ed era quindi il discendente pi\u00f9 diretto di Guglielmo S\u00e1nchez. Ma il fratello di Oddone, Guido Goffredo o Guglielmo VIII, duca d'Aquitania, contest\u00f2 tale scelta, essendo divenuto conte di Bordeaux intorno al 1044. Dopo molte peripezie, i Poitevini riuscirono a sconfiggere Bernardo nella battaglia della Castelle nel 1063. A Guido Goffredo, meglio conosciuto con il nome di Guglielmo VIII d'Aquitania, successe Guglielmo IX, il famoso trovatore, quindi Guglielmo X di Aquitania, che mor\u00ec nel 1137 lasciando la corona d'Aquitania alla figlia Eleonora.\nNel 1152, a seguito del matrimonio di Eleonora con Enrico II Plantageneto, conte d'Angi\u00f2 e duca di Normandia, il ducato d'Aquitania e quello di Guascogna andarono a confluire nell'impero plantageneto, che comprendeva l'Inghilterra, la Normandia e l'Angi\u00f2-Maine-Turenna. La storia della Guascogna come territorio politico unito e indipendente termina qui, ma non la storia della Guascogna medievale.\nVisconti e conti nella Guascogna medievale.\nLa Guascogna di Sancho II S\u00e1nchez di Vasconia conobbe una serie di divisioni territoriali tra i discendenti del Gobbo e la creazione di un mosaico di feudi. I loro detentori, inizialmente vassalli del duca di Guascogna, sfruttarono la situazione creata dalle circostanze (come il passaggio del ducato nelle mani dei conti di Poitou) o da successive alleanze.\nIl visconte era una nuova istituzione dell'epoca carolingia: la parola \u00e8 presente nei documenti a partire dal IX secolo. In Guascogna, verso la fine del X secolo e l'inizio dell'XI, apparvero diverse viscontee, le pi\u00f9 importanti delle quali erano quelle di Dax, Tartas, Maremne, Labourd, B\u00e9arn, Oloron, Marsan e Gabardan. La loro durata sar\u00e0 pi\u00f9 o meno lunga, a seconda delle ulteriori fusioni, come quella tra le viscontee di Oloron e B\u00e9arn (a seguito di un matrimonio) a met\u00e0 dell'XI secolo.\nIn seno al ducato di Guascogna si formarono anche le contee di Bigorre e di Fezensac (IX secolo) e quelle di Armagnac e di Comminges (X secolo).\nSi potrebbe quindi affermare che in Guascogna, soprattutto dopo il periodo dei duchi, ogni signore (conte, visconte) conducesse una politica autonoma. La principale divisione sar\u00e0, durante la guerra dei cent'anni, quella che vedr\u00e0 contrapposte una Gascogna occidentale, situata intorno a Bordeaux, Dax e Bayonne, unita all'Inghilterra (fino al 1451/1453), e una Gascogna orientale situata intorno alle contee d'Armagnac e di Bigorre e ai territori di Foix e B\u00e9arn, che saranno filofrancesi. Al contrario, il conte di Foix e signore di B\u00e9arn Gastone III di Foix, detto Febo, rivendicher\u00e0 la neutralit\u00e0 e la sovranit\u00e0 sul B\u00e9arn (XIV secolo). Nella guerra dei cent'anni, la Guascogna \u00e8 stata protagonista di una campagna militare che ha visto trionfare gli inglesi, provocando ingenti danni ai francesi.\nL'et\u00e0 moderna.\nIl ducato di Guienna e Guascogna.\nIn questo periodo (XVI-XVIII secolo), il territorio della Guascogna fu incluso nella provincia che divenne il ducato d'Aquitania, anche chiamato ducato di Guienna e Gascogna nel 1789. Le generalit\u00e0 (di Auch e di Pau, per quanto riguarda la Guascogna) furono delle circoscrizioni amministrative reali il cui ruolo si rafforz\u00f2 tra il XVI e il XVIII secolo. Scomparvero durante la rivoluzione francese, per essere sostituite nel 1790 dai dipartimenti.\nA livello ecclesiastico l'arcivescovato di Auch, composto (all'origine) da una dozzina di diocesi delle citt\u00e0 (\"civitas\") del Tardo impero romano, \u00e8 sopravvissuto fino al 2002. Tuttavia i confini di queste diocesi vengono ancora utilizzati per tracciare i confini delle citt\u00e0 di Novempopulana.\nLa parte guascone del ducato di Guienna e Guascogna, alla vigilia della rivoluzione, era costituita dalle seguenti contee, viscontee e signorie: la contea d'Armagnac con l'Eauzan, il Basso Armagnac, la viscontea di Rivi\u00e8re-Basse, la viscontea di Vic-Fezensac, l'Alto Armagnac e la viscontea del F\u00e9zensaguet; la contea d'Astarac con la viscontea del Magnoac; la contea di Lomagne; la contea de L'Isle-Jourdain; la viscontea del Brulhois; le \"enclaves\" guasconi della giurisdizione di Rivi\u00e8re-Verdun.\nFine dell'\"Ancien R\u00e9gime\".\nLe lettere patenti reali pubblicate il 4 marzo 1790, in seguito ai decreti adottati dall'Assemblea nazionale il 15 gennaio e il 16 e 26 febbraio, \u00abdopo aver ascoltato i deputati di tutte le province\u00bb, che ordinarono la divisione della Francia in ottantatr\u00e9 dipartimenti, elencano le antiche \u00abprovince\u00bb che avrebbero dato vita a queste circoscrizioni di nuovo genere agli albori dell'era contemporanea.\nTuttavia, l'ordinanza precisava che la divisione valeva solamente per l'esercizio del potere amministrativo; fino a nuova comunicazione, per la riscossione dei tributi e il potere giudiziario erano sempre valide le antiche suddivisioni. L'elenco riguardava quindi non le \u00abprovince\u00bb (governamenti militari), che erano trentadue, n\u00e9 le diocesi o le giurisdizioni dei parlamenti, ma le circoscrizioni fiscali o quelle dei paesi di consuetudine (baliati e siniscalcati).\nPer quanto riguarda il territorio delimitato nel XVIII secolo dai geografi Guillaume Delisle e Gilles Robert de Vaugondy o dallo storico Jean-Joseph Expilly come \u00abprovincia\u00bb di Guascogna, corrispondente ai dipartimenti del Gers, delle Landes, degli Alti Pirenei e parte dei Pirenei Atlantici, della Gironda, di Lot e Garonna, di Tarn e Garonna, dell'Alta Garonna e dell'Ari\u00e8ge, le circoscrizioni citate in questo elenco sono i seguenti: Bordelois, Bazadois, Ag\u00e9nois, Condomois, Armagnac, Chalosse, Pays de Marsan e Landes che costituiranno quattro dipartimenti, Paese basco e B\u00e9arn, un dipartimento, Bigorre e Quatre-Vall\u00e9es, un dipartimento, Couserans e Foix, un dipartimento, Linguadoca, Comminges, N\u00e9bouzan e Rivi\u00e8re-Verdun, sette dipartimenti.\nTra i territori citati, il Bordelais, il Bazadais e l'Agenais erano condivisi con l'antica provincia di Guienna, la Linguadoca, la Contea di Foix e il B\u00e9arn sono fuori dalla Gascogna e solo la Soule e il Labourd tra i \u00abBaschi\u00bb sono in Guascogna, alla quale Jean-Joseph Expilly aggiunge anche il Tursan e una parte dell'Albret. Non si tratta dunque della Guascogna propriamente detta, la quale, all'interno del governamento militare di Guienna e Guascogna, non era una realt\u00e0 amministrativa a s\u00e9, cio\u00e8 quella che viene presa in considerazione in questo articolo, ma delle \u00abprovince\u00bb che la costituiscono e che talvolta si trovano a cavallo di altri territori.\nL'et\u00e0 contemporanea.\nStato centralizzato.\nPer tutto il XIX secolo e la prima met\u00e0 del Novecento (e anche oltre) il potere politico in Francia si \u00e8 basato su uno Stato centralizzato riflesso in ogni dipartimento da un prefetto e da sottoprefetti, rappresentanti dello Stato centrale e nominati dal governo.\nAlcuni regionalisti (federalisti, provincialisti) avevano gi\u00e0 avanzato le idee di un maggiore decentramento o di un riconoscimento regionale. Venne quindi creata, nel 1917, un'\"association r\u00e9gionaliste du B\u00e9arn, du Pays basque et des contr\u00e9es de l'Adour\".\nCreazione delle regioni amministrative.\nNella seconda met\u00e0 del XX secolo, crebbe l'idea che fosse necessario avere un riconoscimento regionale di livello superiore a quello del dipartimento, e vennero prima create delle prefetture regionali (1941) e delle regioni amministrative (senza elezioni) dai contorni alquanto variabili.\n\u00c8 dagli anni '80 che le leggi sul decentramento hanno dotato di un consiglio eletto, e di poteri effettivi, 22 regioni della Francia metropolitana. A seguito di queste leggi, i dipartimenti (in tutto o in parte) di Gascogna sono ripartiti tra due regioni francesi, dei quali costituiscono solo una parte. Da allora, la regione naturale e antica provincia di Guascogna \u00e8 stata suddivisa nel 1982 tra le regioni dell'Aquitania e del Midi-Pirenei e dal 2015 (per fusione delle regioni) la prima \u00e8 andata a comprendere territori pi\u00f9 a nord (Nuova Aquitania) e la seconda pi\u00f9 a est (Occitania).\nEredit\u00e0 moderna.\nA differenza del nome di altre province come la Bretagna o la Normandia, il nome Guascogna scomparve a livello amministrativo e non fu ripreso per designare nessuno dei dipartimenti o regioni della Francia. Tuttavia, \u00e8 riapparso negli ultimi anni per motivazioni turistiche al fine di richiamare le sue antiche origini nel dipartimento di Gers. Si rintraccia pure nella lunga serie di nomi delle nuove strutture intercomunali.\nIl nome ha anche una risonanza storica nei cadetti della Guascogna, nell\"'Escadron de chasse 1/4 Gascogne\", nel transatlantico \"La Gascogne\" o nella Delahaye tipo 135 \"Dubos\" \"Gascogne\". La sua influenza \u00e8 rinvenibile in ambito geografico nel nome del Golfo di Biscaglia, delle Landes de Gascogne o del parco naturale regionale delle Landes e di Guascogna, ma si trova anche a Parigi, se si pensa alla \"square de la Gascogne\". In ambito industriale, \u00e8 utilizzato per designare aziende situate nella regione come le Gascogne Papier del Groupe Gascogne o la societ\u00e0 di distribuzione Guyenne et Gascogne, oppure ancora tipologie di vini quali la costa di Guascogna o il floc di Guascogna. Associazioni culturali come il Cercle de Gascogne o sportive come l'Entente Sud Gascogne hanno scelto di seguire il medesimo iter, ma esistono anche film e stazioni radio in cui \u00e8 individuabile il toponimo della regione: \u00e8 il caso della pellicola \"Le Fils de Gascogne\" e della stazione di Radio France detta France Bleu Gascogne. Persino la biologia e la zoologia non vengono tralasciate se si pensa alla \"Ophrys vasconica\", una specie di orchidea, e alle quattro razze canine del grand bleu de Gascogne, del basset bleu de Gascogne, del petit bleu de Gascogne, il griffon bleu de Gascogne, il bracco francese tipo Gascogne, il maiale guascone e il gallo guascone.\nUn'ulteriore traccia ereditaria si rintraccia nella lingua italiana, ovvero quando si fa riferimento agli abitanti della Guascogna con l'espressione \"fare il guascone\". Con tale affermazione si indica un uomo millantatore, spaccone e spericolato (per la nomea di spacconi, anche simpaticamente avventati, che i guasconi hanno in Francia).\nToponimo.\nIl termine francese \"Gascogne\" ha un'origine datata: il toponimo Guascogna si deve al basso latino \"Guasconia, Wasconia\", un nome menzionato per la prima volta dai Visigoti, a sua volta derivato dalla designazione del popolo dei \"Vasconi\". Il cambiamento dall'iniziale [v] a [w], poi cambiato in [g\u02b7] e poi [g], riflette un'influenza germanica sulla consonante iniziale.\nUn testo realizzato dall'Anonimo di Ravenna (geografo del VII secolo), una copia della quale risale alla fine del XIII secolo, contiene per la prima volta, in forma scritta, la parola \"Gasconia\" con la \"g\". La \"Gasconia o Guascogna\" \u00e8 subentrata pi\u00f9 tardi al posto di \"Wasconia\" in riferimento alla Vasconia citeriore (ovvero la sezione della Vasconia a nord dei Pirenei), che si romanizz\u00f2 in futuro dando vita a un proprio idioma, appunto il guascone, diffusosi da Saint-Sever alla Garonna.\nIn senso stretto, i Vasconi menzionati dall'antico geografo Strabone nel libro terzo della sua \"Geografia\" erano principalmente una potente trib\u00f9 di lingua proto-basca o aquitana, concentrati nei tempi antichi a sud dei Pirenei, nell'attuale Navarra e Aragona, ma legami culturali, politici e commerciali esistevano di certo con il nord, cio\u00e8 nella Guascogna propriamente detta. Tali contatti si intensificarono fino a generare una sorta di \"koin\u00e8\" euskariana (ovvero n\u00e9 celtica n\u00e9 iberica) esistente su quelle che sono oggi le terre basche, la Navarra, la Guascogna, la valle di Aran e parte dell'Aragona. Il retroterra linguistico comune ha lasciato la sua impronta sul latino veicolare comune in casi come il passaggio dalla [f] Latina di termini quali \"farina\", \"fagus\", etc., nella [h], amuicina. Il passaggio iniziale dalla [f] latina alla [h], poi mutata in [\u00f8] nel castigliano (\"harina\", \"haya\") e in guascone (\"hari(n)a\", \"hao\"), mentre \u00e8 sopravvissuta sotto forma di [f] in portoghese, catalano e linguadoca. L'etnonimo \"Vascon\" si legherebbe alla radice pre-indoeuropea \"*eusk- / *ausk-\" (presente pure nel nome della trib\u00f9 aquitana degli \"Auscii\"). Inoltre, la stessa etimologia \u00e8 alla base dei termini \"Vascon\", \"Basque\" e \"Gascon\".\nLa vicinanza della Guascogna alla terra basca ha portato alcuni insediamenti a conoscere entrambi i rispettivi idiomi. Inoltre, esistono alcuni comuni vicini al B\u00e9arn (Arancou, Bergouey-Viellenave, Gestas...), cos\u00ec come La Bastide-Clairence, che rappresentano delle enclave guasconi in territorio bascofono. \u00c8 possibile che la parola Guascogna possa anche aver designato, nella sua forma latina \"Gasconia\", il paese basco (\"Wasconia\").\nToponomastica.\nLa toponomastica della Guascogna assorbe inevitabilmente le tracce della sua evoluzione linguistica: lo strato celto-romano, che integr\u00f2 e modific\u00f2 le antiche designazioni esclusivamente celtiche, si mescol\u00f2 al forte sostrato aquitano, responsabile dell'assegnazione di suffissi (su tutti \"-osse\", come in \"Biscarosse\"), tratti fonetici atavici (\"ar-\", \"-eth\"), ecc.\nDi seguito sono riportate alcune citt\u00e0 e la versione originale dei loro nomi in guascone (con indicazioni per la pronuncia, in A.P.I.):\nSimboli.\nLe insegne della provincia della Guascogna, su G\u00e9n\u00e9ralit\u00e9 d'Auch, sono descritte nella seguente maniera:\nSi tratta di insegne moderne forse create dall'araldo di Luigi XIV per completare il suo armoriale: una simile mancanza di simboli si deve al fatto che la provincia della Guascogna, contesa allo stesso della Piccardia da diverse grandi casate, non aveva mai avuto un suo proprio segno distintivo. Questo \u00e8 almeno ci\u00f2 che viene proposto nell'armoriale \"La France H\u00e9raldique\" pubblicato dalla marca di caff\u00e8 Sanka in una campagna pubblicitaria degli anni Trenta. Tuttavia, secondo lo storico Guilhem P\u00e9pin, \"nessun documento ci permette di affermare che [tale stemma] sia esistito prima del Novecento\". Nelle insegne apparivano altres\u00ec il leone rampante in bianco (in alto a sinistra e in basso a destra) su uno sfondo argentato e due covoni di paglia dorati in due rispettivi riquadri diversi su uno sfondo rosso (in alto a destra e in basso a sinistra).\nQueste armi corrispondono alla circoscrizione francese dell'Ancien R\u00e9gime esposta nel paragrafo storico. Quella versione della provincia della Guascogna non comprendeva n\u00e9 il B\u00e9arn n\u00e9 la Guyenne guascona, ma comprendeva le province basche di Labourd e Soule.\nI guasconi e la Guienna inglese.\nDurante le rivolte contro il potere centrale, i guasconi solevano gridare \"Guienna! Guienna!\" (\"Guienne! Guienne!\") e sventolavano, al fianco degli inglesi e in opposizione alla croce di San Michele tipicamente adoperata dal re di Francia, lo stendardo di San Giorgio. Tratto in prestito nel maggio 1285 dalle navi di Genova che trasportavano i crociati dal re d'Inghilterra Edoardo durante il suo trionfo che celebrava la sua vittoria sul re gallese Llywelyn Gruffydd per denigrare la croce di Nuz, ritenuta di legno della Vera Croce ed esposta nell'Abbazia di Westminster tra le altre regalie dei vinti, lo stendardo di San Giorgio era diventato uno degli emblemi inglesi, in particolare per il \"Principe Nero\", fin dalla costituzione nel 1348 dell'ordine della Giarrettiera.\nLa necessit\u00e0 di dotare i guasconi in quanto popolo di uno stemma che unisse i principali paesi dell'area guascona determin\u00f2 la realizzazione secondo canoni creativi delle armi oggi adottate dai paesi baschi.\nL'Esquarterat.\nUn'altra bandiera alternativa della Guascogna \u00e8 costituita dalla cosiddetta \"Esquarterat\". Essa corrisponde alle armi della vecchia provincia della Guascogna inserite in un unico stendardo, cio\u00e8 lo stemma della Guascogna realizzato secondo lo stile tipico di una bandiera. A livello interpretativo, i leoni d'argento rampanti richiamano quelli riportati dalle insegne di vari comuni della Guascogna. I covoni con nove spighe di grano ricordano i nove popoli della Novempopulania, \"antenata\" della Guascogna.\nCultura.\nLingue.\nLa lingua regionale \u00e8 il dialetto guascone (spesso indicato come b\u00e9arnese nel B\u00e9arn), ma talvolta lo si definisce come \"occitano-guascone\", malgrado la correttezza di questa definizione sia stata messa in dubbio di recente. In alcuni studi \u00e8 considerata una lingua occitano-romanza indipendente, forte dei suoi tratti atavici: la lingua guascone e la toponomastica conservarono invero la traccia di un sostrato aquitano (antenato del basco). Dopo l'arrivo dei romani, il bilinguismo continu\u00f2 per un lungo periodo, con l'uso del latino accademico e di un latino volgare diffusosi gradualmente durante i secoli dell'impero. Si distinguono diverse variet\u00e0 di dialetto guascone, riassumibili grosso modo nelle varianti occidentali, orientali, settentrionali e meridionali.\nIl guascone, che aveva ancora una vasta diffusione fino alla fine del XVIII secolo, ha sofferto, a partire dalla rivoluzione francese, un drastico ridimensionamento a favore del francese, ed oggi \u00e8 usato, generalmente come seconda lingua, da un numero non quantificabile, ma limitato, di persone. Attualmente il guascone \u00e8 riconosciuto come lingua coufficiale, accanto allo spagnolo e al catalano, solo in Spagna, nella comarca della valle d'Aran (Catalogna).\nLetteratura.\nLa letteratura locale \u00e8 abbastanza ricca \u00e8 indissolubilmente legata dalla cultura dei trovatori. Un periodo di grande spinta culturale avvenne nel XVI secolo, grazie alla ventata di novit\u00e0 avvenute in contemporanea con la Riforma protestante. Il linguista e critico guascone Pierre Bec ha definito il periodo dal 1550 al 1650 il \"secolo d'oro della poesia guascone\".\nMusica.\nLa tradizione del canto polifonico pirenaico \u00e8 fortemente radicata in Guascogna, in particolare nel B\u00e9arn e nella Bigorre.\nEconomia.\nL'economia della Guascogna si snoda su diversi ambiti.\nAgricoltura.\nPer quanto riguarda il settore primario, non possono tralasciarsi la silvicoltura (latifoglie e pini), la viticoltura (Bordeaux, Gascogne e Armagnac, Juran\u00e7on, ecc), la coltivazione dei cereali (mais, grano e orzo), dei legumi e della frutta (specie nelle valli della Garonna e dell'Adour). Anche la zootecnia, specie con riferimento a ovini, bovini e pollame, fa la sua parte, cos\u00ec come la pesca sull'Atlantico e l'ostricoltura nel bacino di Arcachon. Infine, si pu\u00f2 citare l'industria alimentare.\nIndustria.\nIn campo industriale si segnalano delle aziende dedite alla lavorazione del legname e alla realizzazione di imballaggi, l'industria chimica nel bacino di Pau e nella regione di Bordeaux e l'industria metallurgica attiva a Tarnos, Lannemezan e Saint-Andr\u00e9-de-Cubzac.\nNel settore degli idrocarburi si segnalano l'industria petrolchimica di Lacq e petrolifera di Parentis-en-Born, mentre, nel campo della produzione idroelettrica, varie sono le centrali attive nei Pirenei.\nTurismo.\nCon riferimento al turismo, i principali siti che attirano francesi e stranieri riguardano localit\u00e0 balneari della Costa d'Argento, localit\u00e0 termali, aree protette, punti di interesse culturale o religioso (su tutti Lourdes) e stazioni sciistiche."}
{"id": "841702", "revid": "1305772", "url": "https://it.wikipedia.org/wiki?curid=841702", "title": "Maurizio Zumaglini", "text": " \u00c8 noto in particolare per la sua monumentale \"Flora Pedemontana\".\nBiografia.\nStudi\u00f2 medicina all'Universit\u00e0 di Pisa, laureandosi a soli 23 anni. Dopo avere rifiutato una cattedra all'Universit\u00e0 di Pisa, esercit\u00f2 la professione nel Biellese.\nInsieme alla moglie, Cristina Aloisia Olimpia Curbis dei conti di San Michele, Zumaglini acquist\u00f2 il 7 dicembre 1835 il Castello di Verrone dai conti Amedeo e Augusto Vialardi, dove visse poi a lungo.\nAttratto dagli studi botanici, tra il 1849 e il 1860 scrisse in latino la monumentale opera \"Flora Pedemontana\", per la quale \u00e8 considerato tra i maggiori botanici europei.\nZumaglini fu inoltre sindaco e consigliere comunale di Verrone nonch\u00e9 Deputato del Regno di Sardegna, e venne nominato cavaliere dell'Ordine dei Santi Maurizio e Lazzaro.\nI giardini pubblici in centro a Biella sono intitolati alla sua memoria."}
{"id": "841705", "revid": "486946", "url": "https://it.wikipedia.org/wiki?curid=841705", "title": "Red e Toby", "text": ""}
{"id": "841707", "revid": "486946", "url": "https://it.wikipedia.org/wiki?curid=841707", "title": "Red &amp; Toby", "text": ""}
{"id": "841710", "revid": "729019", "url": "https://it.wikipedia.org/wiki?curid=841710", "title": "Battaglia di Coronel", "text": "La battaglia navale di Coronel fu uno scontro navale fra navi da guerra britanniche e tedesche avvenuto nel corso della prima guerra mondiale il 1\u00ba novembre 1914, al largo delle coste del Cile, e costitu\u00ec il primo scontro diretto di una certa importanza fra la \"Kaiserliche Marine\" tedesca e la \"Royal Navy\" britannica.\nAntefatto.\nLo scoppio del conflitto aveva sorpreso poche navi da guerra tedesche fuori dalle acque territoriali. A parte l'incrociatore da battaglia \"SMS Goeben\" e l'incrociatore leggero \"SMS Breslau\", che svolsero un ruolo determinante (con la loro fuga nei Dardanelli) nell'ingresso in guerra dell'Impero Ottomano a fianco degli Imperi Centrali, e alcuni incrociatori leggeri e siluranti presso le colonie, la forza pi\u00f9 consistente era senz'altro quella al comando del vice ammiraglio conte Maximilian von Spee. Questi, comandante esperto e di grandi qualit\u00e0 umane e professionali, aveva a disposizione una divisione di incrociatori corazzati, cui si accompagnavano quattro incrociatori leggeri (dei quali solo due presero parte alla battaglia).\nLe sue navi pi\u00f9 potenti, lo \"Scharnhorst\" e il \"Gneisenau\", entrati in servizio nel 1907, erano una eccellente realizzazione nel panorama degli incrociatori corazzati, che per\u00f2 erano una classe di navi ormai superata e di difficile collocazione nei piani strategici delle principali marine da guerra. Le altre unit\u00e0, gli incrociatori \"N\u00fcrnberg\", \"Leipzig\". \"Dresden\" e \"Emden\", erano anch'esse ottime unit\u00e0 per la loro categoria.\nIl 26 giugno von Spee salp\u00f2 dalla base cinese di Tsing-tao, capoluogo della colonia di Kiao-Ciao, (che la Germania acquis\u00ec nel 1897), e fece rotta a levante. Nello scalo tecnico a Ponap\u00e8 gli equipaggi tedeschi appresero dello scoppio della guerra. La squadra di von Spee si divise a questo punto, con l\"Emden\" diretto verso l'Oceano Indiano, nel quale avrebbe svolto attivit\u00e0 di nave corsara, e il \"N\u00fcrnberg\" diretto verso Honolulu. Le forze rimanenti fecero rotta verso le Samoa tedesche (dove il loro passaggio venne segnalato dalla guarnigione neozelandese) e poi verso il possedimento francese di Tahiti, dove le navi tedesche cannoneggiarono gravemente gli impianti portuali della capitale Papeete e le navi in porto (Bombardamento di Papeete). Verso la met\u00e0 di ottobre la squadra si riun\u00ec presso l'isola di Pasqua, e il 30 dello stesso mese diede fondo alle ancore a Valpara\u00edso in Cile.\nScarse contromisure dell'Ammiragliato.\nLe unit\u00e0 da guerra britanniche pi\u00f9 a portata di mano per tentare una intercettazione della squadra di von Spee erano quelle di base nell'Atlantico Meridionale, presso le isole Falkland. Il comandante delle forze ivi presenti, contrammiraglio sir Christopher Cradock, fece presente pi\u00f9 volte la minaccia che costituiva il progressivo avvicinarsi delle navi tedesche verso Capo Horn, e chiedeva all'Ammiragliato adeguati rinforzi, dato che le forze a sua disposizione erano del tutto inadeguate per velocit\u00e0 e potenza di fuoco.\nA Londra la voce dell'ammiraglio venne quasi ignorata, se non per l'invio della vecchia corazzata pre-dreadnought \"Canopus\", bene armata ma talmente lenta da non poter essere utile per azioni di squadra; all'inizio era previsto anche l'arrivo dell'incrociatore corazzato HMS \"Defence\", ma successivi ordini dell'Ammiragliato lo dirottarono sulla costa est del sud America a disposizione dell'ammiraglio Stoddard, e all'insaputa di Cradock.\nFatto sta che Cradock, non volendo aspettare la \"Canopus\", che comunque con i suoi 12 nodi non avrebbe potuto forzare in alcun modo un ingaggio contro i tedeschi, ma solo rispondere se attaccata, e temendo che la squadra tedesca doppiasse Capo Horn prima di lui, dovette prepararsi ad affrontare le navi tedesche con due incrociatori corazzati (il \"Good Hope\" e il \"Monmouth\") decisamente inferiori ai pari classe avversari, con l'incrociatore leggero \"Glasgow\" e il mercantile armato \"Otranto\".\nCradock si trasfer\u00ec sulla HMS \"Good Hope\" perch\u00e9 con i suoi 24 nodi alla costruzione era pi\u00f9 veloce della HMS \"Suffolk\", sua precedente ammiraglia, ma sapeva che l'equipaggio era composto per il 90% da riservisti che necessitavano di addestramento intensivo; alla prova dei fatti anche questo fece la differenza nonostante i cannoni da 234 mm di calibro maggiore rispetto a quelli da 210 mm della SMS \"Scharnhost\", che comunque erano di concezione pi\u00f9 moderna come gli apparati di controllo del tiro. La \"Canopus\" venne lasciata di scorta alle carboniere della squadra, e Cradock si diresse verso il Cile; tra le possibili motivazioni della sua scelta, una corte marziale riservata ad un suo collega che non aveva impegnato un nemico superiore numericamente (come da tradizione della Royal Navy), o il fatto che i suoi colleghi lo ritenessero \"costituzionalmente incapace di rifiutare il combattimento\", o ancora che volesse comunque indebolire la squadra tedesca e costringerla a consumare preziose scorte di munizioni anche a costo della perdita delle sue navi.\nLo scontro.\nSalpato con le sue navi (delle quali il \"Glasgow\" navigava in avanscoperta), Cradock doppi\u00f2 il Capo Horn nel mezzo di una tempesta, consueta per quel tratto di mare, e cominci\u00f2 a risalire le coste cilene. Del pari le navi di von Spee, partite nel frattempo da Valparaiso, procedevano in direzione convergente. Il primo novembre, alle 13:20 le navi inglesi formarono una linea di battaglia, in condizioni meteo davvero pessime; le squadre si avvistarono reciprocamente, poco a sud del parallelo della cittadina cilena di Coronel (baia di Arauco). Alle 16:17 la squadra tedesca avvist\u00f2 il fumo di quella britannica, e Von Spee lanci\u00f2 i pi\u00f9 veloci \"Scharnhorst\", \"Gneisenau\" e \"Leipzig\" a 20 nodi mentre \"Dresden\" and \"N\u00fcrnberg\" seguivano alla loro velocit\u00e0 massima.\nAlle 16:20 il \"Glasgow\" avvist\u00f2 la squadra tedesca, e a quel punto Cradock dovette scegliere se fuggire, abbandonando la \"Otranto\" che come mercantile armato poteva fare solo 16 nodi, o combattere, mentre la squadra tedesca, ormai a 14.000 m, rallentava per riformarsi al combattimento. La sproporzione delle artiglierie in campo per\u00f2 era tale che ai sedici cannoni da 210\u00a0mm dei due incrociatori corazzati tedeschi si opponevano solo i due cannoni da 234\u00a0mm del \"Good Hope\", mentre il \"Monmouth\" aveva 14 cannoni da 152\u00a0mm, dieci dei quali in casamatta mentre l\"Otranto\" aveva solo 8 cannoni da 4,7\" (120\u00a0mm), praticamente inutili contro le corazzature tedesche e con gittata misera, e con la sua stazza lorda di 12.000 tsl (GRT) era un bersaglio fin troppo invitante.\nLe navi manovrarono inizialmente per assumere la posizione di maggior favore, ma l'ammiraglio tedesco riusc\u00ec a porsi sopravvento contro costa, facendo stagliare nella luce del crepuscolo le sagome delle navi britanniche. Cradock tent\u00f2, invano, di tagliare la rotta tedesca. Poco prima che le navi venissero in contatto balistico il mare si ingross\u00f2 notevolmente, creando non poche difficolt\u00e0, tanto che i tedeschi non riuscivano a vedere gli scafi delle navi avversarie da alcune postazioni di tiro. Gli addestratissimi equipaggi tedeschi si mostrarono pi\u00f9 preparati al mare grosso, stupendo per la precisione del tiro. Alle 18.34 lo \"Scharnhorst\" apr\u00ec il fuoco da 13.400 yards; in pochi minuti il \"Good Hope\" rispose, anche se con meno efficacia; del pari il \"Gneisenau\" concentr\u00f2 il suo tiro sul \"Monmouth\", inquadrandolo pericolosamente. La terza salva dell'ammiraglia tedesca centr\u00f2 il \"Good Hope\", devastandone le strutture e quasi immobilizzandolo, in fiamme.\nCi\u00f2 nondimeno la nave di bandiera dell'ammiraglio britannico continu\u00f2 a sparare, sorretta dal fuoco del \"Glasgow\", mentre il vulnerabile \"Otranto\" si allontanava prudentemente. Anche il \"Monmouth\" era mortalmente colpito, ma seguitava a sparare con i pezzi ancora operativi. La furia del mare rendeva disperate le condizioni dei bastimenti inglesi, tanto che lo \"Scharnhorst\" pot\u00e9 serrare le distanze e finire da 4500 metri il suo avversario, che si capovolse e affond\u00f2 poco dopo le 20. Con il contrammiraglio Cradock scomparvero 920 uomini, e il mare tempestoso non concesse nessun superstite. Alle 21 circa si comp\u00ec anche il destino del \"Monmouth\", che ricevette il colpo di grazia da un siluro del \"N\u00fcrnberg\". Anche in questo caso nessuno dei 735 uomini di equipaggio sopravvisse. Il \"Glasgow\", colpito pi\u00f9 volte, riusc\u00ec a sfuggire alle navi tedesche, riguadagn\u00f2 l'Atlantico e ripar\u00f2 a Rio de Janeiro. Il 3 novembre la squadra di von Spee al completo, indenne e con soli tre feriti a bordo, entr\u00f2 a Valparaiso in maniera trionfale.\nLa risposta inglese.\nLa bruciante sconfitta indusse l'Ammiragliato britannico ad allestire una nuova squadra navale decisamente superiore in quanto a potenza di fuoco ed incentrata su due incrociatori da battaglia, al comando dell'ammiraglio sir Frederick Doveton Sturdee; la squadra riusc\u00ec a cogliere di sorpresa e sgominare la flotta di Spee l'8 dicembre del 1914 nel corso dello scontro noto come battaglia delle Falkland.\nBibliografia.\nFonti in linea"}
{"id": "841712", "revid": "287204", "url": "https://it.wikipedia.org/wiki?curid=841712", "title": "Contea di Henry (Alabama)", "text": "La contea di Henry, in inglese Henry County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 16.310 abitanti. Il capoluogo di contea \u00e8 Abbeville. Il nome le \u00e8 stato dato in onore di Patrick Henry, famoso oratore e governatore della Virginia.\nGeografia fisica.\nLa contea si trova nella parte sud-orientale dell'Alabama, e confina ad est con lo Stato della Georgia. Lo United States Census Bureau certifica che l'estensione della contea \u00e8 di 1.472 km\u00b2, di cui 1.455 km\u00b2 composti da terra e i rimanenti 17 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Henry venne costituita il 13 dicembre 1819."}
{"id": "841713", "revid": "110555129", "url": "https://it.wikipedia.org/wiki?curid=841713", "title": "Norbert Davis", "text": "Ha usato anche gli pseudonimi Harrison Hunt e Cedric Titus.\nEsordisce come scrittore quando \u00e8 ancora studente universitario, pubblicando racconti su varie riviste letterarie: le sue storie variavano dall'hard boiled al western. Una volta divenuto famoso nell'ambito dei \"Pulp magazine\", divenne amico e collega di Raymond Chandler.\nIl suo primo romanzo \u00e8 del 1943: \"Appuntamento col terrore\". La coppia di personaggi, Doan e Carstairs, era gi\u00e0 apparsa nel racconto \"Holocaust House\" (1940) e diverr\u00e0 protagonista di altri due romanzi: \"Sally's in the Alley\" (1943) e \"Mio caro assassino\" (1946) ed un racconto, \"Cry Murder!\" (1944).\n\"Mio caro assassino\" \u00e8 l'addio di Davis al genere poliziesco. Nei tre anni successivi, infatti, lo scrittore cerc\u00f2 di dedicarsi ad una letteratura non di genere. I risultati, per\u00f2, furono fallimentari e causa di grande sconforto.\nIl 28 luglio 1949 Davis \u00e8 ad Harwich, a Cape Cod (Massachusetts), quando (per motivi ignoti) si suicida inalando i gas di scarico della sua automobile. Non lascia alcun biglietto d'addio, n\u00e9 testamento."}
{"id": "841723", "revid": "363629", "url": "https://it.wikipedia.org/wiki?curid=841723", "title": "Spedali Riuniti", "text": "Gli Spedali Riuniti sono la principale struttura ospedaliera di Livorno; occupano un vasto lotto compreso tra il viale Alfieri e il centro cittadino.\nLa denominazione \u00e8 antecedente alla costruzione dell'edificio; dopo essere stata utilizzata con la restaurazione granducale per indicare l'unione tra l'ospedale di Sant'Antonio e quello della Misericordia, fu ufficialmente ripristinata nel 1898, quando il nosocomio occupava ancora il vasto complesso di Sant'Antonio.\nStoria.\nIl complesso edilizio noto come Spedali Riuniti fu costruito a partire dal 1929 per volont\u00e0 del presidente dell'amministrazione ospedaliera Giuseppe Costa.\nNel clima di propaganda dell'epoca, furono intitolati al gerarca fascista Costanzo Ciano fino allo scoppio della seconda guerra mondiale; infatti Costanzo Ciano non contribu\u00ec alla costruzione della struttura, ma, come \u00e8 stato sottolineato dagli studiosi, egli fu abile a far associare il proprio nome, o quello dei famigliari, a diverse opere pubbliche realizzate nella propria citt\u00e0 natale.\nIl disegno fu affidato a Ghino Venturi, architetto di scuola romana, all'epoca molto attivo a Livorno, dove realizz\u00f2 anche un notevole numero di progetti legati ai nuovi quartieri popolari.\nL'inaugurazione avvenne nel novembre del 1931 alla presenza delle massime autorit\u00e0 e del re Vittorio Emanuele III e della regina Elena del Montenegro.\nLa realizzazione cost\u00f2 32 milioni di lire, una cifra enorme per quei tempi, ma che testimonia la grandiosit\u00e0 dell'opera, che andava a sostituire un preesistente nosocomio intitolato a Sant'Antonio ubicato in pieno centro cittadino, nell'area del Bagno dei forzati. L'ospedale venne realizzato senza il contributo di fondi pubblici e attraverso gli introiti economici delle rette ospedaliere e dei servizi ospedalieri quali la farmacia, la radiologia, il laboratorio di analisi e la casa di salute per ammalati paganti: le innovazioni organizzative consentirono di accendere un mutuo di 15 milioni di lire presso l'INPS.\nLa struttura ospedaliera divenne subito centro di una sofisticata assistenza, cui si aggiunse un'attivit\u00e0 di ricerca medica di primo livello.\nLa struttura ospedaliera \u00e8 stata notevolmente ampliata nel dopoguerra, con la costruzione di nuovi reparti. Negli ultimi anni sono stati realizzati importanti interventi di ammodernamento, che hanno portato ad esempio alla recente inaugurazione del nuovo polo dedicato al pronto soccorso e alla sopraelevazione di tutti i corridoi di collegamento tra i vari padiglioni, per differenziare i percorsi dei medici da quelli del pubblico.\nAttivit\u00e0 di ricerca.\nMolti sforzi si sono indirizzati, specialmente nel passato, all'attivit\u00e0 di ricerca, tra i cui risultati \u00e8 possibile menzionare:\nArchitettura.\nL'ospedale \u00e8 costituito da diversi padiglioni, collegati tra loro da un corridoio coperto e disposti simmetricamente intorno ad una corte centrale, dove si apre la cappella. \nDal punto di vista architettonico l'impianto del nosocomio livornese non risulta particolarmente innovativo, ma ripiega stancamente su elementi della tradizione.\nInfatti, il corpo principale, costituito dal palazzo dell'amministrazione, \u00e8 sostanzialmente un grande blocco di matrice classica, con un basamento, trattato alla maniera dei palazzi rinascimentali ed un frontone alla sommit\u00e0 di stampo neoclassico; l'edificio \u00e8 raccordato alla strada antistante mediante due ali curvilinee, che rimandano all'architettura barocca di Piazza San Pietro a Roma.\nNei padiglioni, rialzati nel dopoguerra, l'apparato ornamentale \u00e8 ridotto all'essenziale, mentre decisamente neoclassico appare l'ingresso al \"Pronto Soccorso\", posto all'angolo del lotto e realizzato nella forma di un tempio circolare sovrastato da una cupola.\nLa cappella centrale, a tre navate, \u00e8 caratterizzata da un alto timpano e da strette finestre a feritoia, che saranno poi riprese da Venturi nel progetto per la chiesa presso la Colonia Regina Elena di Calambrone. Le vetrate policrome dell'interno sono opera di Athos Rogero Natali. Sul retro si innalza una sorta di campanile, alto oltre 40 metri: in realt\u00e0 si tratta di una massiccia torre-serbatoio, sormontata da un orologio e da una struttura in ferro battuto che ricorda i coronamenti dei campanili barocchi di Roma."}
{"id": "841732", "revid": "1305772", "url": "https://it.wikipedia.org/wiki?curid=841732", "title": "Space Eggs", "text": "Space Eggs \u00e8 un videogioco sparatutto a schermata fissa per Apple II e Atari 8-bit, sviluppato inizialmente per Apple da Nasir Gebelli nel 1981. \u00c8 una variante dell'arcade \"Moon Cresta\", uscito l'anno precedente.\nFu un successo di vendite: arriv\u00f2 in testa alla classifica generale per microcomputer della rivista \"Softalk\" per due mesi, uno dei pochi software che a quei tempi riusc\u00ec a superare il programma da ufficio \"VisiCalc\".\nLa confezione comprendeva una decalcomania stirabile per creare una maglietta con la scritta \"I fried the space eggs\" (ho fritto le uova spaziali) e disegni di elementi del gioco.\nModalit\u00e0 di gioco.\nIl giocatore controlla un'astronave che si muove solo orizzontalmente alla base dello schermo tramite la paddle (solo su Atari sono supportati anche joystick o tastiera) e pu\u00f2 sparare verso l'alto, nello stile di \"Space Invaders\". Nello spazio sovrastante volteggiano delle enormi uova, di per s\u00e9 innocue. Quando l'astronave spara a un uovo, ne esce un mostro che volteggia in maniera simile, ma pu\u00f2 raggiungere anche la base dello schermo e distruggere l'astronave al contatto. Naturalmente per terminare un livello il giocatore deve eliminare tutte le uova e i relativi mostri. Non c'\u00e8 limite di tempo e di fatto quando tutte le uova sono chiuse il giocatore pu\u00f2 non fare nulla.\nEsistono quattro tipi di mostri, che popolano in successione i primi quattro livelli, dopodich\u00e9 si hanno infiniti livelli in cui il contenuto di ogni uovo \u00e8 casuale. Ovviamente i quattro tipi sono sempre pi\u00f9 insidiosi (e d\u00e0 maggior punteggio distruggerli), scendono sempre pi\u00f9 spesso all'altezza dell'astronave; il quarto mostro scende addirittura in verticale per poi muoversi in orizzontale, quindi il giocatore \u00e8 spacciato se non riesce a colpirlo prima che raggiunga la base dello schermo.\nUna rara particolarit\u00e0 del gioco \u00e8 che le tre vite a disposizione del giocatore consistono in tre astronavi diverse: la prima \u00e8 piccola e ha un solo cannone, quando perde questa ne riceve un'altra pi\u00f9 larga con due cannoni paralleli, infine la terza \u00e8 ancora pi\u00f9 larga ma sempre con 2 cannoni (in realt\u00e0 \u00e8 ben peggiore della seconda, \u00e8 pi\u00f9 esposta e i cannoni sono cos\u00ec lontani che i due colpi possono passare intorno ai mostri). Raggiunto un certo punteggio, tra un livello e l'altro possono scendere dall'alto astronavi uguali a quelle perse in precedenza, e se il giocatore riesce ad agganciarle ottiene un'astronave pi\u00f9 grande formata da una \"piramide\" di astronavi, con 3-5 cannoni in totale."}
{"id": "841746", "revid": "124123", "url": "https://it.wikipedia.org/wiki?curid=841746", "title": "Lucio Cesare", "text": "Biografia.\nLucio, figlio di Giulia maggiore e Marco Vipsanio Agrippa, nacque con il nome di \"Lucius Vipsanius Agrippa.\" Quando fu adottato dal nonno materno, l'imperatore Ottaviano Augusto, il suo nome cambi\u00f2 in \"Lucius Iulius Caesar Vipsanianus\". Alla morte di suo padre (12 a.C.), Augusto lo adott\u00f2 insieme al fratello Gaio Cesare. Essi crebbero e furono educati dai nonni.\nPoich\u00e9 Lucio e Gaio erano i soli eredi di Augusto, godettero di una rapida ascesa nella carriera militare e politica.\nNel 2 d.C. Lucio mor\u00ec diciannovenne a \"Massilia\" in Gallia per una malattia. Diciotto mesi dopo mor\u00ec anche il fratello Gaio, cosicch\u00e9 Augusto adott\u00f2 Tiberio come suo erede imperiale."}
{"id": "841747", "revid": "983767", "url": "https://it.wikipedia.org/wiki?curid=841747", "title": "Strage di Monchio, Susano e Costrignano", "text": "La strage di Monchio, Susano e Costrignano fu una rappresaglia compiuta dalle truppe naziste in Italia il 18 marzo 1944, contro la costituzione delle prime brigate partigiane sull'appennino modenese. Tutti i fatti sono avvenuti in frazioni del comune di Palagano, ma all'epoca questo territorio era parte del comune di Montefiorino. Nell'indicare la strage viene spesso omesso il nome del paese di Savoniero, essendoci stata una sola vittima di questa frazione uccisa inoltre il giorno dopo, presso la rocca di Montefiorino.\nGli avvenimenti.\nDopo alcuni scontri avvenuti il 9 marzo 1944 tra formazioni partigiane e truppe G.N.R. in cui rimasero uccisi sette soldati nei pressi di Savoniero, il 16 ed il 17 marzo altri scontri avvennero nei pressi del Monte Santa Giulia, dove si erano ritirati i partigiani; qui rimasero uccisi un ufficiale ed alcuni soldati tedeschi.\nA questo punto venne fatto intervenire l'ufficio germanico di collegamento per l'Emilia, che fece affluire sull'Appennino modenese un reparto di soldati della divisione corazzata \"Hermann G\u00f6ring\" comandato dal capitano Kurt Christian von Loeben, accompagnato da reparti della G.N.R. di Modena che si piazzarono a Montefiorino e circondarono la valle del Dragone.\nAlle prime luci dell'alba del 18 marzo iniziarono un intenso cannoneggiamento su Monchio, Susano e Costrignano, frazioni del comune poste sull'altro fianco della valle del Dragone. Gli abitanti abbandonarono le case pi\u00f9 esposte al tiro dei cannoni e tra il terrore generale cercarono riparo nelle cantine delle abitazioni pi\u00f9 riparate. Molti trovarono rifugio con le famiglie nei dirupi aperti dai torrenti che dai monti scendono verso il Dragone o nei boschi, protetti da grosse querce o negli avvallamenti protetti da dossi. Fu impossibile raggiungere altre borgate perch\u00e9 le granate esplodevano in modo incessante, impedendo ogni via di fuga.\nVerso le 7 gli automezzi delle truppe tedesche iniziarono a muoversi da Montefiorino e Savoniero per circondare i paesi colpiti, formando una lunga colonna di autocarri, camionette, mezzi cingolati ed autoblinde. I reparti si erano divisi le borgate e le frazioni da rastrellare; non appena giunti sul posto assegnato lanciavano in aria razzi luminosi per informare l'artiglieria di spostare il tiro su zone non ancora raggiunte. Quando tutti i reparti raggiunsero i loro obiettivi cess\u00f2 il cannoneggiamento.\nDa questo momento inizia il vero e proprio sterminio: tutte le case incontrate vennero razziate e depredate di provviste alimentari, di oggetti di valore e date alle fiamme; pure gli animali migliori vennero razziati, gli altri bruciati vivi nelle stalle. Le persone, tutti umili cittadini, passati per le armi nei luoghi in cui venivano sorpresi.\nUna buona parte degli uomini incontrata fu usata per trasportare armi, munizioni e beni razziati verso Monchio, dove nel pomeriggio fu giustiziata.\nIl primo borgo interessato fu Susano che al tempo contava 250 persone, furono sterminate intere famiglie, compreso lo straziante caso della famiglia Gualmini: tutti gli otto componenti uccisi, compresi i bambini di 7, 5 e 4 anni.\nPoi mentre si terminava a Susano, altri reparti si abbatterono sulle prime borgate di Costrignano. Tutte le case vennero perquisite, le donne ed i bambini furono spinti sulla strada verso Susano e qui trattenuti sotto la minaccia delle armi fino a sera. Gli uomini vennero usati per trasportare armi e munizioni, alcuni vennero uccisi direttamente sul posto con le mitragliatrici. Anche a Monchio si ripeterono le stesse scene degli altri due paesi. Qui di particolare importanza la testimonianza del parroco del paese Don Luigi Braglia che sulla strage scriver\u00e0:\nAlla fine di questa tragica giornata si conteranno 129 cadaveri: 71 a Monchio, 34 a Costrignano e 24 a Susano cui si devono aggiungere 7 civili uccisi senza apparente motivo nei giorni immediatamente prima e dopo la strage che portano il totale a 136 morti.\nTra questi poveri morti sono da segnalare la presenza di sei bambini di et\u00e0 inferiore ai dieci anni, sette ragazzi tra i dieci ed i sedici, sette donne di cui una all'ultimo mese di gravidanza, venti anziani ultra sessantenni di cui uno semi paralizzato.\nInspiegabilmente questa strage, che pu\u00f2 tristemente essere considerata la prima di massa di quel periodo, \u00e8 caduta nel pi\u00f9 profondo degli oblii. \u00c8 una tragedia nota solo localmente e solo ora, dopo molti decenni, la Presidenza della Repubblica ha avviato la procedura formale per verificare la possibilit\u00e0 di conferire al comune di Palagano la medaglia d'oro al merito civile.\nIl parco della resistenza del monte di Santa Giulia.\nPunto di riferimento storico della strage di Monchio e della successiva Repubblica di Montefiorino \u00e8 il \"Parco della Resistenza del monte di Santa Giulia\" istituito dalla Provincia di Modena per il notevole valore ambientale e di diversificazione della flora. Il parco, che si estende per circa ventisette ettari totalmente ricoperto di boschi prevalentemente con castagni, querce e carpini alternati a prati e pascoli, ha un alto valore didattico rivolto ai cittadini e alle scuole.\nI responsabili.\nLe responsabilit\u00e0 di questa strage sono da attribuire, da un lato ai reggitori del presidio fascista di Montefiorino, dall'altra dagli organizzatori sul campo della rappresaglia tedeschi.\nI rapporti allarmistici diffusi da mesi dal podest\u00e0 di Montefiorino Francesco Bocchi e dal capo locale della G.N.R. Arturo Mori avevano contribuito a destare l'allarme delle autorit\u00e0 tedesche le quali erano preoccupate anche dalla diffusione di armi nella zona e dalla formazione di attive bande partigiane, soprattutto quelle guidate da Nello Pini e da Barbolini\nL'efferatezza dimostrata poi sul campo \u00e8 da attribuirsi alle tre compagnie della G\u00f6ring comandate dal capitano Von Loeben e dal tenente Von Poshinger.\nIl podest\u00e0 Francesco Bocchi fu poi ucciso il 16 marzo 1945 da ignoti in Modena, evidentemente per vendicare la strage.\nIl cap. Mori fu ucciso a sua volta il 25 aprile 1945 a Chiari mentre era in fuga verso la Svizzera.\nIl cap. Kurt von Loeben cadde sul fronte orientale durante l'autunno successivo.\nIl ten. von Poshinger \u00e8 morto per cause naturali in Germania nel 2007.\nIl processo agli autori della strage.\nNel 1994 venne scoperto in uno scantinato della procura generale militare di Roma il cosiddetto armadio della vergogna, contenente anche un faldone di vecchie indagini sulla strage di Monchio. A distanza di 50 anni si riusc\u00ec cos\u00ec a portare a processo i responsabili dell'eccidio ancora in vita.\nA partire dal 2005 sono iniziate indagini sulla strage da parte della procura militare di La Spezia (poi soppressa e accorpata nelle sue funzioni a quella di Verona) su impulso del Procuratore militare Marco De Paolis. Accertato il decesso del capitano Von Loeben durante le operazioni della divisione durante l'autunno successivo sul fronte orientale in Polonia, sono alla fine stati rinviati a giudizio per quei fatti sette tra ex ufficiali e soldati con incarichi di comando della divisione \"Hermann G\u00f6ring\", responsabili presunti per la Strage di Monchio, quella di Cervarolo, quella di Mommio e quella dei comuni di Stia (eccidio di Vallucciole) e di San Godenzo (Il castagno d'Andrea). L'udienza preliminare per il processo a costoro si \u00e8 svolta a Verona il 5 ottobre 2009.\nGli imputati sono:\nGustav Brandt, Helmut Odenwald, Fritz Olgerg, Ferdinand Osterhaus, Hans Georg Winkler, Gunther Heinroth, Wilhelm Stark; su di loro pesano gravi indizi di responsabilit\u00e0 pesantemente marcati dalle intercettazioni telefoniche effettuate dalla polizia tedesca e dalla Procura di Dortmund e filtrate sugli organi di stampa nel settembre 2009. Sono stati successivamente incriminati e la loro posizione \u00e8 stata riunita a quella degli altri imputati anche Horst Gunther Gabriel e Alfred Luhmann.\nIl governo federale tedesco \u00e8 stato citato come responsabile civilmente delle azioni degli uomini della Wehrmacht e si \u00e8 ritualmente difeso durante le udienze.\nIl giudice Vincenzo Santoro ha stabilito un calendario fitto di udienze a partire dal 3 novembre 2010 al fine di giungere alla sentenza entro l'estate del 2011. La corte, oltre che dal giudice Santoro \u00e8 composta da Antonio Bonafiglia (giudice a latere) e dal capitano dell'esercito Attilio Pasqualetto (giudice militare).\nLa sentenza di primo grado \u00e8 stata emessa dopo 52 udienze il giorno 6 luglio 2011 e ha previsto per la strage di Monchio, Susano, Savoniero e Costrignano la condanna all'ergastolo per tre imputati: Ferdinand Osterhaus, sottotenente, comandante di plotone della quinta compagnia; Helmut Odenwald, capitano, comandante della decima batteria artiglieria contraerea che da Montefiorino diresse i bombardamenti sugli abitati e Alfred Luhmann, unico graduato di truppa, ma di cui \u00e8 stata riconosciuta una funzione di comando sul campo nell'ambito del reparto esplorante. Tutti questi imputati hanno ricevuto nella stessa udienza altri ergastoli per episodi delle stragi di Mommio, Cervarolo e Stia.\nG\u00fcnther Heinroth e Horst G\u00fcnther Gabriel erano deceduti durante la fase del dibattimento.\nIn sede di appello nel 2013 gli imputati Odenwald e Osterhaus sono stati assolti, mentre \u00e8 stata confermata la condanna per Luhman, il quale non ha presentato ricorso. La cassazione ha annullato tale sentenza su ricorso dei PM. Il 2 dicembre 2014 il nuovo processo d'appello ha ribaltato il precedente giudizio e confermato l'ergastolo per Helmut Odenwald, portando a due i condannati in via definitiva. Ferdinand Osterhaus era deceduto nel corso del 2014.\nLista dei martiri della strage.\nFrazione di Monchio:\nAbbati Callisto, Abbati Cristoforo, Abbati Giuseppe, Abbati Milziade, Abbati Raffaele, Abbati Remo, Abbati Tommaso, Albicini Ermenegildo, Barozzi Augusto, Barozzi Adelmo, Barozzi Mario, Bedostri Giuseppe, Bedostri Luigi, Bucciarelli Livio, Braglia Ambrogio, Cornetti Adele, Cornetti Luigi, Caminati Giovanni, Caselli Alberto, Carani Ernesto, Carani Geminiano, Compagni Ernesto, Debbia Enrico, Debbia Franco, Debbia Valerio, Debbia Roberto, Facchini Sisto, Ferrari Egidio, Ferrari Remo, Ferrari Teobaldo, Fiorentini Giuseppe, Fontanini Teodoro, Giberti Attilio, Giberti Eleuterio, Giusti Giuseppe, Guglielmini Aurelio, Guglielmini Emilio, Guglielmini Luigi, Guglielmini Renato, Guglielmini Giuseppe, Sajelli Pia, Magnani Amilcare, Marchi Ivo, Martelli Giuseppe, Martelli Alvino, Massari Gino, Mesini Celso, Mesini Alessandro, Mussi Remo, Ori Attilio, Ori Ernesto, Pancani Claudio, Pancani Ernesto, Pancani Marco, Pancani Tonino, Pistoni Leonildo, Pistoni Michele, Pistoni Luigi, Ricchi Ernesto, Ricchi Viterbo, Rioli Antonio, Rioli Pellegrino, Rioli Mauro, Silvestri Agostino, Tincani Ennio, Tincani Geminiano, Venturelli Dante, Silvestri Ines, Venturelli Gioacchino, Venturelli Florindo e Sassatelli Adelmo.\nFrazione di Susano:\nGualmini Celso, Aschieri Clerice, Aschieri Massimiliano, Gualmini Raffaele, Baschieri Maria, Gualmini Lavinia, Gualmini Celso di Raffaele, Gualmini Viterbo, Gualmini Aurelio, Albicini Delia, Marastoni Ursilia, Marastoni Orfeo, Carlo di NN, Gherardo Filippo, Garzoni Francesca, Baldelli Camillo, Casacci Dovindo, Casini Battista, Casolari Florigi, Pagliai Domenico, Pagliai Tonino, Peli Giuseppe, Peli Andrea, Zenchi Dante.\nFrazione di Costrignano:\nBarbati Ersidio, Barbati Ignazio, Barbati Luigi, Barbati Pasquino, Baschieri Mario, Beneventi Pellegrino, Beneventi Giacomo, Beneventi Giuseppe, Caminati Adelmo, Casinieri Luigi, Ceccherelli GianBattista, Chiesi Sante, Compagni Tolmino, Ferrari Secondo, Ferrari Nino, Ghiddi Lorenzo, Lami Alcide, Lami Silvio, Lami Ennio, Lami Mario, Lorenzini Marcellina, Maestri Massimo, Pancani Giuseppe, Pigoni Luigi, Pigoni Lino, Rioli Ernesto, Rioli Claudio, Rioli Pellegrino, Rosi Dante, Sassatelli Lodovico, Severi Enrico.\nFrazione di Savoniero:\nSassatelli Adelmo (catturato e poi ucciso il 19 marzo presso la rocca di Montefiorino)."}
{"id": "841755", "revid": "293377", "url": "https://it.wikipedia.org/wiki?curid=841755", "title": "Silvio Corbari", "text": "Per i numerosi successi nelle operazioni condotte contro le forze di occupazione tedesche, Sirio Corbari \u00e8 stato insignito della Medaglia d'Oro al Valor Militare.\nBiografia.\nOrigini e formazione.\nNegli anni immediatamente precedenti al conflitto mondiale milit\u00f2 nel club calcistico del .\nLa seconda guerra mondiale e l'adesione alla resistenza.\nCorbari, dopo l'armistizio dell'8 settembre 1943, ader\u00ec immediatamente alla Resistenza armata contro le forze di occupazione tedesche e le milizie fasciste che le appoggiavano, entrando a far parte prima della formazione partigiana detta \"banda del Samoggia\" e successivamente del gruppo detto \"banda del camion fantasma\" di cui faceva parte Marx Emiliani.\nDopo alcune azioni per\u00f2 il gruppo si sciolse, a causa dal ferimento e dalla cattura di Emiliani e Amerigo Donatini, poi fucilati.\n\"La Banda Corbari\".\nCorbari decise di continuare la lotta nell'Appennino faentino insieme ad altri compagni, di diverse correnti politiche, creando una propria unit\u00e0 partigiana indipendente della quale divenne il comandante, con il nome di battaglia di \"Silvio\", che decise di chiamare \"Banda Corbari\".\nIl 9 gennaio 1944 la formazione assalt\u00f2 la caserma dei Reali Carabinieri e il presidio militare fascista di Tredozio, senza colpo ferire, occupando il paese che terr\u00e0 per una decina di giorni, prima che i fascisti possano organizzare una reazione. Tredozio verr\u00e0 presa e occupata per altre due volte nei mesi successivi.\nPer undici mesi la sua formazione si mosse tra i territori delle province di Ravenna e Forl\u00ec, effettuando numerosi attacchi ed imboscate ai danni delle forze occupanti, che gli valsero la stima e l'aiuto della popolazione locale.\nL'uccisione di Gustavo Marabini.\nIl ridotto numero dei componenti non imped\u00ec alla \"Banda Corbari\" di compiere numerose azioni tra cui l'uccisione del Console della Milizia Gustavo Marabini, esponente di spicco del fascismo romagnolo, inflessibile fucilatore dei giovani renitenti alla leva della Repubblica Sociale Italiana.\nA seguito del bando per l'arruolamento coatto emanato dalla RSI pena la fucilazione, che garantiva anche l'amnistia ai partigiani che si fossero consegnati spontaneamente, Corbari contatt\u00f2 il conte Francesco Zanetti Protonotari Campi chiedendo di parlamentare con le autorit\u00e0 fasciste per concordare l'abbandono della lotta partigiana da parte sua e dei suoi compagni.\nIl 23 maggio 1944 il conte Zanetti Portolani organizz\u00f2 l'incontro fra Corbari e Marabini nel proprio podere, alla presenza anche di Francesco Agnoletti e Tullio Mussolini. Corbari si present\u00f2 all'appuntamento assieme ad Iris Versari ed Otello Sisi. La mediazione per la \"resa\" si protrasse a lungo arrivando alla conclusione che i partigiani si sarebbero consegnati dopo alcuni giorni. Poco dopo essersi allontanati, i tre della \"Banda Corbari\" ritornarono al podere sostenendo che per evitare sospetti era preferibile concludere immediatamente, per cui, verosimilmente disarmati, essi salirono sull'autovettura di Marabini insieme all'autista Alfredo Giordani, allontanandosi verso Forl\u00ec, seguiti a distanza dal camion dei fascisti.\nSopraggiunta la notte, mentre viaggiavano nei pressi di Predappio, Corbari spar\u00f2 a Marabini con una pistola che Versari aveva nascosto addosso a s\u00e9, lasciando il cadavere sul ciglio della strada. L'auto prosegu\u00ec cambiando direzione, mentre l'autista fu lasciato libero, per raccontare cos'era successo.\nDopo questo episodio la caccia dei fascisti alla Banda Corbari divent\u00f2 un impegno primario.\nIl tradimento di Franco Rossi, la cattura e la morte.\nCorbari fu catturato per la soffiata di un delatore, Franco Rossi, gi\u00e0 appartenente alla banda Corbari. Rossi si present\u00f2 al comandante del battaglione M \u00abIX Settembre\u00bb della Repubblica Sociale Italiana, Benito Dazzani, indicandogli il luogo dov'era nascosto Corbari. Dazzani selezion\u00f2 un'unit\u00e0 di 8-9 persone appoggiata a valle da un battaglione fascista, sal\u00ec verso Modigliana e procedette alla cattura del partigiano. Dazzani ricorda che Rossi era presente. Rossi segu\u00ec poi la \u00abIX Settembre\u00bb in Piemonte e quindi in Germania.\nDopo l'arresto e la fucilazione di vari partigiani che collaboravano con la banda di Corbari, fra i quali il marchese Gian Raniero Paulucci de Calboli Ginnasi (arrestato il 12 agosto 1944 e fucilato il 14 agosto), il 18 agosto 1944 Corbari, insieme alla compagna Iris Versari, feritasi nel maneggiare un fucile Sten, e ai partigiani Adriano Casadei e Arturo Spazzoli, fu circondato da reparti fascisti presso Ca' Cornio, nei pressi di Modigliana. Dopo un intenso scontro a fuoco la Versari, accortasi dell'accerchiamento del rifugio, dopo aver ucciso, per salvare il suo uomo, un soldato tedesco entrato nel rifugio, si suicid\u00f2. Il marchese Paulucci e Corbari, poco prima di morire, avevano preparato un proclama, con la collaborazione di don Costante Maltoni, parroco di Forlimpopoli, per invitare la popolazione alla \"ricostruzione della coscienza nazionale\".\nCorbari e Casadei furono portati a Castrocaro ed impiccati, come monito per la popolazione, mentre Arturo Spazzoli venne ucciso durante il trasferimento a Castrocaro, nella strada del Monte Trebbio, perch\u00e9 i soldati non sopportavano i suoi lamenti dovuti alle numerose ferite subite durante il tentativo di fuga da Ca' Cornio.\nI corpi dei quattro partigiani furono successivamente portati a Forl\u00ec e appesi, sempre a scopo intimidatorio, ai lampioni della piazza centrale, piazza Saffi, dove rimasero per alcuni giorni.\nTonino Spazzoli non venne giustiziato subito: durante un trasferimento a bordo di un furgone da Forl\u00ec a Ravenna tent\u00f2 la fuga, ma fu ucciso nei pressi di Coccolia.\nLa condanna di Rossi.\nNel secondo dopoguerra Franco Rossi, assieme alla madre e ad altri imputati, tutti latitanti, fu processato dalla Regia Corte d'assise straordinaria di Forl\u00ec con l'accusa di collaborazionismo e di attivit\u00e0 spionistica a favore dei nazifascisti. Venne condannato a 18 anni, beneficiando delle attenuanti per la minore et\u00e0. La difesa present\u00f2 ricorso. Nel 1947 la Corte di cassazione annull\u00f2 senza rinvio la sentenza poich\u00e9 nelle more del ricorso era sopraggiunta un'amnistia, nota come \"Amnistia Togliatti\".\nLe beffe ai danni delle truppe nazifasciste.\nSilvio Corbari occupa, nella storia della Resistenza, un posto particolare a causa del modo spettacolare e beffardo in cui port\u00f2 a segno operazioni che, se sul piano militare non ebbero peso rilevante, sul piano della propaganda furono efficacissime. Le sue imprese, caratterizzate da atti temerari compiuti con l'intenzione di prendersi beffe del nemico, divennero leggendarie sin da quando era ancora in vita, a tal punto che ad arte talvolta venivano sparse anonime voci \"allo stile Corbari\" per provocare nervose ma inutili reazioni da parte dei nazifascisti."}
{"id": "841759", "revid": "1965277", "url": "https://it.wikipedia.org/wiki?curid=841759", "title": "Oronzo Gabriele Costa", "text": "Biografia.\nFiglio di Domenico e Vita Manera. Trasferitosi a Napoli nel 1808 comp\u00ec gli studi presso l'Universit\u00e0 di Napoli, laureandosi in Medicina. \nDopo la laurea rientr\u00f2 a Lecce, praticando la professione presso lo studio di Pasquale Manni, che lo introdusse alla Botanica e alla Storia naturale.\nDopo aver subito persecuzioni politiche per la sua adesione al governo costituzionale del 1820-21 fece ritorno a Napoli dove occup\u00f2 la cattedra di Zoologia all'Universit\u00e0. Nel 1849, ancora a causa delle sue idee politiche liberali, fu rimosso dall'incarico che gli fu restituito solo dopo l'Unit\u00e0 d'Italia.\nA lui si deve la fondazione del \"Giornale meteorologico economico\" (anni venti dell'Ottocento) e dell'Accademia Degli Aspiranti Naturalisti (1841). \nSuo figlio Achille gli succedette nella cattedra di Zoologia dell'Universit\u00e0 di Napoli.\nIl 21 novembre 1841 divenne socio dell'Accademia delle scienze di Torino."}
{"id": "841760", "revid": "21880", "url": "https://it.wikipedia.org/wiki?curid=841760", "title": "Oronzio Gabriele Costa", "text": ""}
{"id": "841762", "revid": "857138", "url": "https://it.wikipedia.org/wiki?curid=841762", "title": "Navarino", "text": ""}
{"id": "841763", "revid": "79642", "url": "https://it.wikipedia.org/wiki?curid=841763", "title": "Sfagia", "text": ""}
{"id": "841764", "revid": "210936", "url": "https://it.wikipedia.org/wiki?curid=841764", "title": "SV Werder Brema", "text": ""}
{"id": "841766", "revid": "1632387", "url": "https://it.wikipedia.org/wiki?curid=841766", "title": "Trattato di Parigi (1815)", "text": "Il Secondo Trattato di Parigi venne firmato il 20 novembre del 1815, dopo la sconfitta di Napoleone Bonaparte nella Battaglia di Waterloo.\nDopo i Cento Giorni che seguirono alla fuga di Napoleone dall'Elba, esso era diventato pi\u00f9 forte del Primo Trattato di Parigi del 1814, negoziato da Charles Maurice de Talleyrand, grazie all'ampio appoggio che Napoleone aveva in Francia. La Francia si era vista ridotta alle sue frontiere del 1790, e aveva perso quanto conquistato dagli eserciti rivoluzionari tra il 1790 e il 1792; inoltre i Trattati obbligavano la Francia a pagare 700 milioni di franchi a titolo di indennizzo per mantenere alcuni eserciti alleati di occupazione, composti da 150 000 uomini alle sue frontiere per almeno cinque anni. Bench\u00e9 inizialmente alcuni degli alleati, specialmente la Prussia, reclamarono una maggiore cessione di territori nell'est, la rivalit\u00e0 tra le stesse potenze alleate e il desiderio generale della Restaurazione francese della casa di Borbone, fecero s\u00ec che la pace risultasse meno onerosa di quello che avrebbe potuto essere. Questa volta, la Francia non firm\u00f2 il trattato: il trattato fu firmato da Regno Unito di Gran Bretagna e Irlanda, Impero austriaco, Impero russo e Regno di Prussia.\nIl trattato, promulgato\" a nome della Sacra ed Indivisibile Trinit\u00e0\", era un anticipo del ritorno dei Gesuiti esiliati e della nuova carta della religione, specialmente della Chiesa cattolica, come reazione all'era di Napoleone. Il trattato era breve, e oltre a \"preservare Francia ed Europa dalle convulsioni con le quali era stata minacciata dalle ultime imprese di Napoleone Bonaparte\", i firmatari ripudiavano anche la Rivoluzione francese: \"...per i metodi rivoluzionari riprodotti in Francia. \"\nIl trattato si presenta \"col desiderio di consolidare, mantenendo inviolabile l'autorit\u00e0 reale, e restaurando le operazioni della Lettera Costituzionale, l'ordine delle cose che erano state felicemente ristabilite in Francia\". La Lettera Costituzionale alla quale si riferisce con tanta speranza, era la Costituzione francese del 1791, promulgata dall'antico regime in contrapposizione alla Rivoluzione. Le sue intenzioni per il governo della Francia potevano andare facilmente male nonostante...\" le paterne intenzioni del suo re\", come il trattato sottolinea.\nIl Primo Trattato di Parigi, del 30 maggio del 1814, e i Verbali Finali del Congresso di Vienna, del 9 giugno del 1815, furono confermati nella loro totalit\u00e0 in questo secondo trattato.\nLa decisione di Napoleone I durante i Cento giorni di abolire il commercio degli schiavi nelle colonie francesi (sebbene fosse stato egli stesso ad averlo ristabilito nel 1801, in un quadro ancora pi\u00f9 repressivo rispetto al vecchio regime) venne confermata dal trattato in un articolo aggiuntivo, ma non verr\u00e0 applicata.\nLo stesso giorno, e in un documento separato, Regno Unito, Russia, Austria e Prussia rinnovavano la Quadruplice alleanza.\nModifiche territoriali.\nCon il trattato di Parigi la Francia \u00e8 riportata ai suoi confini del 1790 (tranne che nel distretto di Saarlouis, ceduto al Regno di Prussia) e non pi\u00f9 in quelli del 1\u00ba gennaio 1792 (come originariamente stabilito dal primo trattato di Parigi del 1814). Essa perde: Landau a favore del Regno di Baviera, Saarbr\u00fccken e Saarlouis a favore del Regno di Prussia, Bouillon, Philippeville, Mariembourg, Chimay e il cantone di Dour a favore del Regno Unito dei Paesi Bassi, cos\u00ec come il resto delle conquiste territoriali degli eserciti rivoluzionari nel 1790-1792, che il trattato precedente consentiva alla Francia di mantenere.\nLa Francia dovette cedere al Canton Ginevra sei comuni francesi, precedentemente facenti parte del dipartimento dell'Ain: Collex-Bossy (con Bellevue), Le Grand-Saconnex, Pregny-Chamb\u00e9sy, Vernier, Meyrin e Versoix per un totale 49,3\u00a0km\u00b2.\nLa Francia dovette cedere al Regno di Sardegna il dipartimento del Monte Bianco - la parte occidentale della Savoia (con Annecy e Chamb\u00e9ry) che era rimasta alla Francia in base al primo trattato di Parigi del 1814 - e il protettorato sul principato di Monaco.\nIl pagamento.\nSe prima dei cento giorni la Francia era riuscita a evitare tale onere, con il ritorno e la sconfitta di Napoleone, la Francia, come gi\u00e0 detto fu costretta a pagare 700 milioni di franchi di indennizzo e subire l'occupazione delle truppe della settima coalizione, oltre che mantenere queste ultime. Data la situazione, il primo ministro di Luigi XVIII, il duca di Richelieu, fu costretto al prestito estero; l'affare fu agguantato dalla banca/famiglia scozzese/olandese degli Hope &amp; Co. e dalla banca/famiglia inglese dei Baring Brothers &amp; Co.\nIl primo prestito da 200 milioni venne garantito nel febbraio del 1817, un secondo prestito da 115 milioni venne garantito in luglio mentre nel maggio del 1818 venne rilasciato un ultimo prestito da 265 milioni. Il prestito assunto dalle due banche venne comunque sottoscritto da altre banche, e i titoli furono collocati in tutti i centri finanziari europei, soprattutto in Francia."}
{"id": "841768", "revid": "88740", "url": "https://it.wikipedia.org/wiki?curid=841768", "title": "Palazzo Giugni", "text": "Il palazzo Giugni Fraschetti o Da Firenzuola si trova in via degli Alfani 48 a Firenze.\nStoria.\nNel luogo in cui fu costruito, esisteva anticamente un convento di monache terziarie Camaldolesi, dedicato a Santa Margherita, detto di Santa Margherita delle Romite di Cafaggiolo.\nIl palazzo attuale fu disegnato e costruito, per conto del ricco banchiere Simone da Firenzuola, da Bartolommeo Ammannati, nell'ambito di un cantiere aperto attorno al 1570 e chiuso nel 1577 circa.\nFu ereditato dai Giugni, marchesi di Camporsevoli, nel 1640. Il senatore Niccol\u00f2 Giugni, maritato a Cassandra Bandini, ebbe in dono da uno zio di sua moglie, il cardinale Ottavio Bandini, una splendida collezione di statue antiche, che andarono ad abbellire il pregevole cortile dell'Ammannati. Nel 1691, in occasione del matrimonio tra Niccol\u00f2 Giugni e Luisa Giraldi, la propriet\u00e0 immobiliare fu ampliata con l'aggiunta di due ali laterali e di una grotta e arricchita, al piano nobile, da una galleria.\nLa famiglia mantenne la dimora fino al 1830 (legando il proprio nome al palazzo a discapito degli originari fondatori), quando questa pass\u00f2 ai Della Porta: essi, tra il 1869 e il 1871, commissionarono un restauro all'architetto Emilio De Fabris, colui che aveva da poco vinto il concorso per la realizzazione della nuova facciata di Santa Maria del Fiore. Fu in questo periodo che la residenza fu affittata al pittore e scrittore inglese Walter Savage Landor, che qui visse con la famiglia tra il 1828 e il 1839. Pervenne infine ai Fraschetti nel 1800, che lo posseggono tutt'oggi.\nPi\u00f9 recentemente, nei primi anni settanta del Novecento, \u00e8 stato restaurato su progetto dell'architetto Lando Bartoli.\nNel palazzo hanno sede il Circolo Internazionale femminile \"Lyceum\", un'associazione culturale nata nel 1908 che originariamente aveva soci solo donne, ed altri enti.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nNel suo insieme l'edificio \u00e8 da considerarsi \"il pi\u00f9 notevole esempio di architettura civile dell'Ammannati e tipico dell'architettura fiorentina\" (Fossi), in altri termini una \"fra le sue architetture pi\u00f9 belle ed equilibrate nella fusione fra le parti costruttive con quelle ornamentali\" (Firenze 1974). Lo stesso Federico Fantozzi cos\u00ec annotava nella sua guida del 1842: \"Bella, semplice e regolare ne \u00e8 la facciata, ma soprattutto \u00e8 bellissimo il portone dorico che sostiene un elegante terrazzino con ringhiera di bronzo... Anco il cortile \u00e8 vago, originale, grazioso\".\nIn effetti il portone occupa un posto di assoluto rilievo nell'economia del prospetto, cos\u00ec come in generale il piano terreno rispetto ai piani superiori, presumibilmente enfatizzato in ragione del limitato spazio offerto dalla via, che non consente una visione a distanza della facciata nel suo insieme. Pienamente godibile, invece, \u00e8 appunto il portale con bugnato e arco a tutto sesto, dove l'elemento della pietra rustica che lo incornicia \u00e8 chiamato a confrontarsi con una raffinatissima trabeazione dorica (liberamente interpretata e decisamente prossima a quelle impiegate nelle porte aperte sul cortile ammannatesco di palazzo Pitti) sorretta da esili e bizzarre mensole che si risolvono in volute e discendono verso terra. Ai lati sono due brevi sedute da via, con un basamento decorato dallo stesso motivo nastriforme che incornicia la porta. Sempre al piano terreno sono le tipiche finestre inginocchiate a timpano. Il bugnato d'angolo incornicia l'insieme, con le fasce orizzontali dei marcapiano, le due file di cinque finestre a cornice piana ai piani superiori.\nLo stemma della facciata con l'arme dei da Firenzuola (d'oro, alla pantera al naturale, cinta di rosso, tenente con la branca destra una falce d'argento) \u00e8 una copia eseguita dall'Opificio delle Pietre Dure nel 1950; l'originale, restaurato, si trova sotto il loggiato.\nIl palazzo ha un bel cortile, porticato su quattro lati con archi a tutto sesto poggianti su colonne con capitelli dorici; la particolarit\u00e0 degli ambienti interni che riempiono gli angoli del cortile, disegnando un sorta di croce greca, \u00e8 risolta con pilastri angolari parzialmente incassati nella parete. Al primo piano vi si affacciano le finestre e due loggette prospicienti (sui lati est e ovest) con colonne ioniche; l'insieme \u00e8 reso pi\u00f9 aggraziato dalle lesene in pietra serena che corrono verticalmente fino al secondo piano.\nOltre il cortile \u00e8, sul retro, un giardino caratterizzato sul muro di fondo dalla manieristica fontana del Gigante travolto dai massi (o Caduta di Titano), attribuita allo scultore Lorenzo Migliorini, del 1690 circa e sempre legata al cantiere tardo seicentesco.\nIl fronte sul retro si apra all'ultimo piano con una loggia, il che conferisce al prospetto un carattere quasi di villa.\nAll'interno molti ambienti sono decorati da affreschi sei e settecenteschi, tra i quali spicca la galleria al piano nobile. Questa conserva ancora oggi il suo originale allestimento, attribuito per la parte architettonica a Massimiliano Soldani Benzi, con stucchi di Giovanni Martino Portogalli e volta affrescata da Alessandro Gherardini con un complesso tema allegorico che include una esaltazione del mecenatismo mediceo, in ragione della carica di Guardaroba Maggiore del Granduca ricoperta dai marchesi Giugni. Vi sono ancora appesi quadri di vari autori, tra i quali si trovano vedute di Firenze, nature morte e ritratti dei granduchi e delle granduchesse di Toscana."}
{"id": "841775", "revid": "767487", "url": "https://it.wikipedia.org/wiki?curid=841775", "title": "Ban Biao", "text": "Suo padre era fratello della concubina Ban (, ), famosa poetessa e esperta di Classici che fu concubina dell'imperatore Cheng.\nBan Biao fu incaricato di scrivere la storia della dinastia Han, e a tale fine inizi\u00f2 la scrittura del classico divenuto noto come \"Libro degli Han\" (, ). Alla sua morte l'opera non era ancora compiuta, la sua redazione venne portata a termine dal figlio maggiore Ban Gu e dalla figlia minore Ban Zhao. Ban Biao ebbe anche un altro figlio che divenne un famoso generale sotto la dinastia Han, Ban Chao."}
{"id": "841776", "revid": "1442080", "url": "https://it.wikipedia.org/wiki?curid=841776", "title": "Mario Umberto Borzacchini", "text": "Attivo nel periodo interbellico, si \u00e8 laureato vicecampione d'Europa nel 1932 e terzo classificato nel '31.\nBiografia.\nL'apprendistato e la guerra.\nNacque con il nome di Baconino (per gli amici sar\u00e0 \"Bacon\u00ecn\") in onore dell'anarchico russo Michail Bakunin. A 14 anni inizi\u00f2 a lavorare come apprendista nel garage di Amerigo Tomassini, allora pioniere dell'automobilismo umbro, ma allo scoppio del primo conflitto mondiale l'officina chiuse i battenti e Borzacchini fu costretto a lavorare in una fabbrica d'armi, quindi prest\u00f2 servizio militare in un reparto motorizzato. Alla conclusione della guerra Borzacchini divenne autista di autovetture a noleggio e istruttore di guida.\nLa carriera agonistica.\nDisput\u00f2 la prima di oltre cento gare nel 1923, la Coppa della Mengara, con un Ansaldo 4Cs, classificandosi secondo assoluto e primo nella classe turismo. La sua prima vittoria assoluta venne segnata alla Spoleto-Forca di Cerro del 1925. Divenne professionista e, grazie a finanziamenti spontanei di alcuni concittadini, pot\u00e9 acquistare una Salmson AL3 San Sebastiano che raggiungeva i 150 chilometri orari; con questa macchina si aggiudic\u00f2 la vittoria di categoria nella prestigiosa Targa Florio che si disput\u00f2 in Sicilia nel 1926.\nNel 1928 si aggiudic\u00f2 la Coppa dell'Etna e il Criterium di Roma. Nel 1929 arriv\u00f2 secondo al Gran Premio di Tripoli, precedendo anche Tazio Nuvolari, e nei 10\u00a0km lanciati di Cremona alla guida della Maserati Tipo V4 16 cilindri fece registrare il nuovo record mondiale di velocit\u00e0, con 247,933\u00a0km/h.\nFrattanto nel 1930 decise di sostituire il nome Baconino optando per Mario Umberto, in onore della famiglia reale; la scelta di abbandonare definitivamente quel nome di stampo anarchico, ormai divenuto scomodo nell'Italia del Ventennio, venne maturata in occasione della visita all'Autodromo Nazionale di Monza di altezza reale il principe di Piemonte e la principessa Maria Jos\u00e8 di Savoia, che Borzacchini condusse in pista per la prova su un'Alfa Romeo 6C 1750.\nNel 1932 si aggiudic\u00f2, a bordo di un'Alfa Romeo 8C 2300 Corto Spider Touring, un'altra delle gare pi\u00f9 importanti del periodo: la Mille Miglia, che percorse a tempo di record, stabilito alla media di 109,602\u00a0km/h.\nIl suo ultimo successo lo coglie alla Susa-Moncenisio del 1933 dove alla guida di una Alfa Romeo 8C 2300 trionfa davanti a Varzi che con la Bugatti conclude distaccato di quasi 15 secondi.\nLa morte.\nDopo aver conquistato una serie di vittorie e un consolidato rapporto d'amicizia con Tazio Nuvolari (tanto da esser definiti sulla stampa \"i fratellini\"), d'accordo con l'amico nell'agosto del 1933 lasci\u00f2 la Scuderia Ferrari per la quale correvano entrambi, poco prima del Gran Premio di Monza di quell'anno. Sulla pista lombarda, subito dopo la partenza della seconda batteria, disputata per avere accesso alla gara di finale, perse la vita insieme a Giuseppe Campari, in seguito a un'uscita dal tracciato probabilmente dovuta a una macchia d'olio lasciata dalla Duesenberg del Conte Carlo Felice Trossi.\nPoco dopo, in un secondo incidente nello stesso punto della pista, perse la vita anche il pilota polacco Stanislas Czaykowski.\nLe salme dei tre piloti furono composte nella casa del Fascio di Monza, dove Benito Mussolini fece recapitare tre corone di fiori con le scritte \"il Duce a Borzacchini\", \"il Duce a Campari\" e \"il Capo del Governo a Czaikowski\". La camera ardente fu vegliata dai picchetti d'onore delle rappresentanze operaie di Maserati e Alfa Romeo.\nAi funerali, tenutisi a Terni, partecipano tutti i piloti pi\u00f9 famosi dell'epoca, tra cui il \"fratellino\" Nuvolari, che era stato pietosamente allontanato dalla camera ardente di Monza per essere caduto in una disperata crisi di pianto, non poteva mancare per rendere onore al campione ternano con il quale aveva stretto una fraterna amicizia e condiviso tanti risultati sportivi.\nBorzacchini riposa nel cimitero comunale di Terni."}
{"id": "841777", "revid": "124351618", "url": "https://it.wikipedia.org/wiki?curid=841777", "title": "Vincenzo Padula", "text": " \nBiografia.\nPadula nacque ad Acri, un piccolo borgo silano della Calabria Citeriore, al secolo parte del Regno delle Due Sicilie (attualmente in provincia di Cosenza), nel 1819 in una famiglia benestante della buona borghesia locale, figlio del medico Carlo Maria Padula e della sua consorte Mariangela Caterina, donna assai colta proveniente da una famiglia di tradizione politica murattiana. Venne avviato al sacerdozio e studi\u00f2 dapprima al seminario di Bisignano, successivamente in quello di San Marco Argentano. Dopo l'ordinazione, avvenuta nel 1843, fu nominato insegnante nello stesso seminario di San Marco Argentano. La sua pi\u00f9 vera vocazione era tuttavia la letteratura. Nel 1845 lasci\u00f2 pertanto il seminario per dedicarsi al giornalismo, partecipando, assieme a un gruppo di giovani amici calabresi antiborbonici radunati attorno a Domenico Mauro, al vivace dibattito che precedette nelle Calabrie la rivoluzione del 1848.\nIn questo clima matur\u00f2 la sua prima opera, la novella in versi \"Il monastero di Sambucina\" (1843), dedicata allo stesso Domenico Mauro. Collabor\u00f2 a \"Il Calabrese\", un periodico in cui, oltre a Domenico Mauro, scrivevano numerosi letterati, estremisti in politica e romantici in letteratura, fra i quali debbono essere ricordati Francesco Saverio Salfi, Giuseppe Campagna, Pietro Giannone di Bisignano (1806-1869), Biagio e Biagio Gioacchino Miraglia. Nel 1845 venne pubblicato \"Il Valentino\", un poema di gusto byroniano andato ormai perduto. In entrambi i poemetti sono molto evidenti gli influssi della moda letteraria del tempo, soprattutto di Nicol\u00f2 Tommaseo e Tommaso Grossi; \u00e8 molto evidente inoltre il tentativo di dipingere la societ\u00e0 calabrese nelle sue passioni quasi selvagge. Il radicalismo di Padula e dei giovani intellettuali suoi amici era reso pi\u00f9 estremista dalle arretrate condizioni delle Calabrie, una regione in cui, assieme ai fermenti utopistici del passato (\"vedi\" Campanella) sopravviveva la tradizione giacobina. Testimonianza dei suoi sentimenti liberali sono alcuni versi sulla destituzione del Ministro della polizia Francesco Saverio Del Carretto e sulla prima guerra di indipendenza.\nCome tanti altri religiosi, Padula ader\u00ec alla rivolta antiborbonica del 1848, anche se non pare abbia preso parte direttamente ad atti violenti. Durante gli scontri, che si verificarono ad Acri tra la fazione borbonica e quella liberale, perse la vita il fratello Giacomo. Perseguitato dalla reazione borbonica, seguita alla sconfitta dei moti del '48, gli fu tolto l'incarico di insegnamento al seminario e visse di stenti. Apr\u00ec una scuola privata, ma gli fu tolto il permesso; e fece l'istitutore presso famiglie liberaleggianti calabresi, prima presso i Ferrari a Petilia Policastro, poi a Crotone. Nel frattempo traduceva l'Apocalisse e studiava Gioberti e Rosmini. Nel 1854 si stabil\u00ec finalmente a Napoli, dove sperava fra l'altro di rendere la sua cultura pi\u00f9 moderna e meno provinciale e di concorrere a qualche cattedra universitaria. Le speranze andarono in parte deluse; pubblic\u00f2 tuttavia la traduzione dell'\"Apocalisse\" e altri versi sacri, e si leg\u00f2 ai pochi intellettuali rimasti in libert\u00e0 con i quali si dedic\u00f2 spesso alla compilazione di periodici, soppressi quasi sempre dalla censura. Fond\u00f2 fra l'altro, assieme a Carlo De Cesare, Federico Quercia e Pasquale Trisolino, il periodico \"Secolo XIX\".\nDopo l'Unit\u00e0 d'Italia si dedic\u00f2 al giornalismo. Fond\u00f2 dapprima un giornale di centro-sinistra (\"Il popolo d'Italia\", 1861) e successivamente il periodico bisettimanale \"Il Bruzio\" (1864-1865), vicino alle posizioni politiche moderate di Francesco De Sanctis e Luigi Settembrini. In quest'ultimo giornale, scritto quasi interamente da lui, apparvero i saggi meridionalistici raccolti successivamente in \"Dello stato delle persone in Calabria\" e il dramma \"Antonello capobrigante calabrese\". Il 28 luglio 1865 anche il \"Bruzio\" cess\u00f2 le sue pubblicazioni.\nNel 1867 fu chiamato dal ministro dell'Istruzione Cesare Correnti a Firenze, allora capitale del Regno d'Italia, come segretario particolare. Con la speranza di intraprendere la carriera universitaria, nel 1871 scrisse in pochi mesi \"Protogea\", un'opera in cui pretendeva di rintracciare le origini semitiche della toponomastica calabrese nel mondo preistorico. Migliori prove della sua cultura dimostr\u00f2 in alcune pagine latine su Properzio. Nel novembre del 1878 ottenne finalmente dall'Universit\u00e0 degli studi di Parma la cattedra di \"Letteratura italiana\" (D.M. P.I. 13 ottobre 1878); ma vi rimase solo due anni. Torn\u00f2 a Napoli nel 1881, ma, a causa delle cattive condizioni di salute, si ritir\u00f2 nel suo paese natale, dove rimase fino alla morte, sopraggiuntagli nel 1893, all'et\u00e0 di 73 anni.\nOpere.\nIl Monastero di Sambucina.\nPubblicato dapprima a Napoli nel 1843 con la falsa data di \"Bruxelles il 1842\", rielaborato successivamente dall'autore e pubblicato postumo nel 1914 dal nipote Giovanni a cura di Stanislao de Chiara, \"Il Monastero di Sambucina\" \u00e8 un poemetto in versi (\"novella calabrese\"), ambientato in un monastero femminile della \"Sila Cosentina\". Teresa, una giovane donna costretta dalla madre ad abbandonare l'uomo amato e monacarsi contro la sua volont\u00e0 per evitare che il patrimonio del primogenito venisse diminuito dalla dote, diventa la confidente di Eugenia, una bambina vissuta fin dalla nascita nel convento. Teresa scoprir\u00e0 che il giovane amato in giovent\u00f9 \u00e8 diventato sacerdote. La madre badessa riveler\u00e0 a Teresa che la piccola Eugenia \u00e8 figlia di Gabriella, una suora che, costretta anch'essa dai familiari a monacarsi, era fuggita dal convento per unirsi a un uomo a cui si era unita per ribellione contro la famiglia e la societ\u00e0, pi\u00f9 che per amore; rimasta sola, Gabriella, morente, aveva consegnato la figlia appena nata alla badessa, ribadendo tuttavia in punto di morte la sua ribellione. La piccola Eugenia, ammalata, chiede di diventare suora e, nonostante la giovane et\u00e0, viene esaudita poco prima di morire. Il poemetto, suddiviso in sei canti, comprendente 346 ottave e due cori, \u00e8 l'opera di un giovane autore influenzato dai romantici lombardi. Venne giudicato da Francesco De Sanctis \"un pensiero casto e verginale del Paradiso dantesco calato nel riso profano della forma ariostesca\".\nIl Bruzio.\nIl periodico bisettimanale \"Il Bruzio\", pubblicato dal 1864 al 1865 \u00e8 l'opera nella quale Vincenzo Padula ha profuso la sua pi\u00f9 intensa passione. Essa rivela, per\u00f2, tutti i limiti del suo autore ed editore. Padula si pone l'obiettivo di difendere lo Stato unitario dagli attacchi dei legittimisti, non lesinando, peraltro, critiche al governo unitario dal quale si aspetta un rinnovamento che tarda a manifestarsi. Nonostante la linea politica del periodico sia quella moderata dell\"'Associazione Unitaria Costituzionale\" di De Sanctis e Settembrini, l'atteggiamento politico di Settembrini, soprattutto nei temi concernenti i problemi del latifondo, della Sila e delle terre demaniali appare di chiara ispirazione tardo settecentesca, a favore dell'emancipazione del basso clero e dei contadini. Il periodico vede, infatti, la luce alla vigilia del momento pi\u00f9 tragico per il Meridione, la cui economia fiorente, all'indomani della Spedizione dei Mille, si avvia, a causa dell'unificazione monetaria della Penisola ed all'eliminazione improvvisa di secolari protezioni doganali, ad un rapido declino. Dopo l'unificazione, la struttura produttiva calabrese, sia per via dell'ingresso di merci a prezzi fortemente competitivi prodotte nel Settentrione, sia in ragione della conseguente fuga di capitali e di risorse umane (emigrazione di massa), crolla nell'arco di circa un trentennio. Alla luce della visione liberal-illuministica, incapace di comprendere le conseguenze economiche dell'improvvisa apertura del mercato interno dell'ex Regno delle Due Sicilie e del trasferimento a Roma del centro politico ed amministrativo, Padula, attraverso le pagine de \"Il Bruzio\", si scaglia contro i latifondisti e la borghesia calabrese accusandoli di legittimismo filo borbonico, di tenace difesa dei propri privilegi e di fomentare addirittura il brigantaggio post-unitario. Di fatto il giornale chiuder\u00e0 proprio per le accuse rivolte contro Francesco Martire (proprietario terriero, Direttore del Giornale di Calabria, poi sottosegretario e Sindaco di Cosenza) che i giudici giudicheranno come calunnie (cfr. Giuseppe Abbruzzo, \"Il Bruzio deve tacere in\" Quaderni della Fondazione Padula).\nPersone di Calabria.\nIl valore dei suoi articoli risiede soprattutto nell'interesse che essi rivestono come documenti di costume, privilegianti la descrizione dello stato delle \"Persone di Calabria\". Del vasto disegno editoriale pot\u00e9 essere attuata solo la parte iniziale, quella che si riferiva alla descrizione dei ceti popolari (contadini, pescatori, ecc.), ma non \u00e8 difficile immaginare, non solo alla luce della sua ideologia, ma anche da alcuni accenni rimastici, quali sarebbero stati i toni polemici di Padula sul clero e sulla borghesia.\nAntonello capobrigante calabrese.\nDramma in cinque atti, ambientato in Sila nel 1844, all'epoca della sfortunata impresa dei Fratelli Bandiera e pubblicato nel 1864, dopo l'Unit\u00e0 d'Italia, in appendice al \"Bruzio\".\nPoesie.\nLe composizioni in versi del Padula hanno visto la luce in varie occasioni (riviste, effemeridi, stampe occasionali per nozze o festivit\u00e0 religiose, ecc.) e sono state raccolte in volume soltanto dopo la morte del poeta. Appaiono pertanto come uno strano miscuglio di composizioni di occasione, poesie civili, religiose, erotiche, su commissione, o di ispirazione popolare; talora convenzionali, il pi\u00f9 delle volte, nonostante alcune cadute di stile, appaiono di valore estetico superiore alle opere dei contemporanei. Sono degni di nota due poemetti in dialetto calabrese: \"San Francesco di Paola\" e \"La notte di Natale\".\nL'Orco.\nDiversamente da quanto lascia intendere il sottotitolo (\"Leggenda di un vecchio\") questo poemetto in versi \u00e8 un'opera giovanile, composta attorno al 1848. La trama somiglia alla favola di Petrosinella del Basile: l'Orco\u2014l'angelo ribelle Ituriele (\"D'angel perduto avea l'ali e i capelli, / e menare la vita pellegrina / fuori del Cielo e fuori dell'inferno / sulla terra doveva egli in eterno\")-- sorprende una povera donna a rubare nel suo giardino, e le impone la cessione della figlia, di nome Ciliegina, in cambio delle vita. L'Orco si innamora di Ciliegina, quando costei diventa adolescente; ma la fanciulla, sedotta un giovane principe prigioniero dell'orco, scappa con il giovane. Durante la fuga Ciliegina viene ferita a morte da una donna di aspetto orribile che convince il principe di essere Ciliegina trasformata da un maleficio; Ciliegina viene trasformata dapprima in una colomba, poi viene accolta in un convento di suore dove viene convertita alla fede cristiana. Dopo varie peripezie, Ciliegina ritrova il giovane principe, mentre la brutta e malvagia impostora si converte e viene perdonata. I due giovani si sposano; ma l'Orco riesce a ritrovare la fanciulla e, in un ultimo colloquio, le manifesta il suo amore e il rimpianto per aver Dio negato agli angeli il diritto all'amore coniugale: \"Ah! se agli angioli suoi simil la sorte / negli anni eterni avesse ahim\u00e8! largito, / se avesse lor concesso una consorte, / una compagna in quel Vuoto infinito; / non mai, non mai contro l'eterne porte / d'angel pugnato avr\u00eca drappello ardito\". L'opera, divisa in dodici canti, \u00e8 stata pubblicata parzialmente in varie occasioni, e integralmente soltanto nel 1975, nell'edizione critica di Attilio Marinari.\nProtogea, ossia l'Europa Preistorica.\nUn saggio pubblicato a Napoli, presso lo Stabilimento tipografico di P. Androsio, nel 1871 inteso a rintracciare nel mondo preistorico le origini semitiche della toponomastica calabrese e italiana. Le etimologie di Padula sono sorprendenti: Saracena deriverebbe dall'ebraico \"Sarucha\" (\"piacevole alloggiamento\"), Trebisacce dall'ebraico \"Bethsakia\" (\"luogo dove s'adacqua\"), Panettieri dall'ebraico \"Paneth-Hother\" (\"superficie fumante\"), Pittarella, le cui donne avevano fama di essere \"mag\u00e0re\", ossia esperte nell'arte della divinazione, da \"Pethor\", vocabolo associato nella lingua ebraica all'interpretazione dei sogni, Cicala (Italia) dall'ebraico \"Ke-gahhal\" (\"monte fumante\"), come pure Carpanzano da \"Kap-har-Hazan\" (\"cavit\u00e0 del monte fumante\" nella lingua ebraica), e cos\u00ec via. Le tesi del saggio, ad oggi smentite, nulla tolgono alla levit\u00e0 con cui viene trattato da Padula un argomento di norma ostico.\nBibliografia.\nGiuseppe Ferraro, \"Vincenzo Padula e i briganti. Storiografia e discorso pubblico\" Rubbettino 2021"}
{"id": "841780", "revid": "399", "url": "https://it.wikipedia.org/wiki?curid=841780", "title": "Skukuza", "text": "Skukuza \u00e8 il campo principale nonch\u00e9 la sede della direzione amministrativa del Parco Krugr in Sudafrica.\nSi trova nella parte meridionale del parco ed \u00e8 facilmente raggiungibile in auto, passando dal Kruger Gate, l'ingresso principale del parco, o per via aerea raggiungendo il piccolo aeroporto ben collegato da voli interni.\nIl campo \u00e8 anche il pi\u00f9 grande e pi\u00f9 attrezzato del parco e offre un'ampia scelta per il soggiorno dei turisti. Pu\u00f2 ospitare fino a 500 visitatori in villette piccole e medie, bungalows, tende e aeree per campeggio. Vi sono ristoranti, negozi, una biblioteca, 3 musei e oltre ad essere la base ideale per partire con l'auto all'osservazione dell'immenso patrimonio faunistico del Parco Kruger \u00e8 esso stesso un luogo di osservazione affacciandosi sul fiume Sabie in un'area ricca, tra gli altri, di ippopotami e babbuini.\nLa variegata offerta turistica di Skukuza comprende anche un campo da golf da 9 buche, l'unico al mondo all'interno di una riserva naturale protetta."}
{"id": "841782", "revid": "110157", "url": "https://it.wikipedia.org/wiki?curid=841782", "title": "Lucio Elio Lamia", "text": "In seguito serv\u00ec come governatore dal 4 al 6 in Germania poi in Pannonia (11-14?). Nel biennio 15-16 fu proconsole in Africa. Anche se fu nominato nel 21 governatore della Siria (carica che mantenne fino al 32), di fatto Tiberio gli imped\u00ec di visitare la provincia. Dal 32 alla morte serv\u00ec Roma con la carica di \"praefectus urbi\".\nLa \"gens\" degli \"Aelii Lamiae\" si era (auto)creata una genealogia mitica che la faceva risalire a Lamo, re dei Lestrigoni. Al console del 3, amico intimo dell'imperatore Tiberio, pu\u00f2 farsi risalire la cessione delle propriet\u00e0 ubicate a Roma sul colle Esquilino (\"Horti Lamiani\") al demanio imperiale."}
{"id": "841783", "revid": "409613", "url": "https://it.wikipedia.org/wiki?curid=841783", "title": "Parco naturale di Fanes-Senes-Braies", "text": ""}
{"id": "841785", "revid": "400694", "url": "https://it.wikipedia.org/wiki?curid=841785", "title": "Gul Dukat", "text": "Gul Dukat \u00e8 un personaggio immaginario dell'universo fantascientifico di \"Star Trek\", presente nella serie televisiva \"\" e interpretato dall'attore Marc Alaimo.\nGul Dukat \u00e8 un leader cardassiano e antagonista ricorrente di Benjamin Sisko. Appare dall'inizio alla fine della serie di \"Deep Space Nine\", introducendo l'episodio pilota ' e caratterizzando quello finale '.\nIl personaggio.\nDukat ha ottenuto il titolo militare di \"Gul\", e per questo \u00e8 spesso chiamato \"Gul Dukat\". Alto, carismatico, dotato di una forte volont\u00e0 e di una smisurata ambizione, inizia come semplice antagonista (ma brutale), ma in seguito diventa uno dei principali cattivi della serie.\nNei riguardi del popolo bajoriano, fin dall'occupazione del pianeta Bajor da parte dei Cardassiani, Dukat si \u00e8 sempre ritenuto un leader ragionevole, sorprendendosi che non gli fossero tributati per questo apprezzamento e rispetto. Ogni volta che i Bajoriani si sono ribellati (v. anche Resistenza bajoriana) ha reagito violentemente, con esecuzioni di massa, accusando il popolo di costringerlo ad azioni ostili. In quanto capo della forza di occupazione cardassiana su Bajor, Dukat \u00e8 ritenuto responsabile di svariati milioni di morti tra la popolazione civile.\nPer un periodo, sembrava essere riuscito a guadagnarsi l'amicizia del comandante Sisko e del maggiore Kira Nerys. Il rispetto che, anche se con riluttanza, aveva ottenuto scompare per\u00f2 in seguito all'alleanza tra Cardassia e il Dominio che caratterizza la Guerra del Dominio.\nVerso la fine della serie, Dukat si impegna a studiare testi proibiti della tradizione Bajoriana, con lo scopo di contattare e liberare i Pah Wraiths, acerrimi nemici dei Profeti di Bajor, diventando il loro Emissario. Durante la puntata che chiude la serie, Dukat \u00e8 ormai diventato un pazzo che vuole solo assistere alla rovina della galassia; perde nello scontro con Sisko prima che possa completare il rituale che avrebbe liberato i Pah Wraith, e rimarr\u00e0 incarcerato nelle Caverne di Fuoco assieme ai suoi signori per sempre."}
{"id": "841786", "revid": "2166030", "url": "https://it.wikipedia.org/wiki?curid=841786", "title": "Enrico Bratislao III di Boemia", "text": "Biografia.\nFiglio di Vladislao II di Boemia e fratello di Ottocaro I e Vladislao III Enrico, dopo aver compiuto brillanti studi a Parigi, fu nominato prevosto di Vy\u0161ehrad, vicino a Praga. Nel 1182 ricevette il diaconato dal cugino, l'arcivescovo di Salisburgo Adalberto III di Boemia.\nNello stesso anno fu eletto vescovo di Praga e si rec\u00f2 a Magonza per ricevere il conferimento imperiale. Nelle continue dispute interne della sua dinastia, Bratislao sostenne Ottocaro I di Boemia nel pagare un grosso contributo all'imperatore Enrico VI, senza tener conto di non poter saldare il debito. Successivamente, nel corso di un pellegrinaggio da parte di Enrico Bratislao III a Santiago di Compostela, fu fatto prigioniero. Nel 1193 l'imperatore Enrico VI lo dispens\u00f2 dal pagamento dovutogli e lo design\u00f2 duca al posto di Ottocaro I, che fu abbandonato dalla nobilt\u00e0.\nTuttavia, dopo la nomina a duca dovette fronteggiare suo cugino, che si rifiut\u00f2 di accettare tale nomina, ma nel 1195 Enrico Bratislao III riusc\u00ec ad insediarsi a Praga definitivamente, cacciando il cugino.\nIl nuovo duca intraprese una campagna imperiale a Misnia, dove il suo esercito commise violenze e saccheggi anche contro i beni della Chiesa. Mor\u00ec il 15 o 19 giugno del 1197, dopo una lunga malattia.\nGenealogia episcopale.\nLa genealogia episcopale \u00e8:"}
{"id": "841790", "revid": "287204", "url": "https://it.wikipedia.org/wiki?curid=841790", "title": "4934 Rhoneranger", "text": ""}
{"id": "841792", "revid": "38120", "url": "https://it.wikipedia.org/wiki?curid=841792", "title": "Notte prima degli esami - oggi", "text": ""}
{"id": "841797", "revid": "287204", "url": "https://it.wikipedia.org/wiki?curid=841797", "title": "4992 Kalman", "text": ""}
{"id": "841804", "revid": "38120", "url": "https://it.wikipedia.org/wiki?curid=841804", "title": "Notte prima degli esami oggi", "text": ""}
{"id": "841805", "revid": "36426", "url": "https://it.wikipedia.org/wiki?curid=841805", "title": "Palazzo di Gino Capponi", "text": "Il palazzo di Gino Capponi, o \"Capponi-Farinola\" o Capponi all'Annunziata, si trova nella via che ha lo stesso nome del palazzo, via Gino Capponi, dedicata a Gino Capponi, politico e scrittore che proprio in questo palazzo visse e mor\u00ec nel 1876.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nIl palazzo fu eretto per volere del senatore Alessandro Capponi, che nel 1698 aveva qui acquistato una vasta area occupata da una propriet\u00e0 dei Rimbotti e soprattutto da un casino fatto erigere da Jacopo Salviati nel 1579, rinomato per i suoi giardini, ricchi di piante rare ed esotiche, di nicchie, di statue e di vasche. Per la progettazione del grandioso edificio (dopo aver intrapreso alcuni lavori tra il 1700 e il 1701) ci si rivolse all'architetto romano Fontana (la documentazione archivistica non chiarisce se si tratti di Carlo o del figlio Francesco), affidando la direzioni dei lavori in loco a Bartolomeo Minucci che, aperto il nuovo cantiere nel 1702, due anni dopo e fino al 1710 fu sostituito dall'ingegnere Alessandro Cecchini. Nel nuovo palazzo, secondo Federico Fantozzi (1842), rimase incorporata la casa che Giovanni Stradano aveva comprato per sua abitazione nel 1591 e dove era morto nel 1605.\nIl grandioso cantiere, nell'ambito del quale \u00e8 documentato un intervento di Anton Maria Ferri chiamato con urgenza per preoccupanti segni di cedimento statico della fabbrica (1713), giunse a parziale compimento nel 1716, anno della morte del senatore Alessandro.\nNegli anni seguenti, anche con il contributo dell'architetto Ferdinando Ruggieri subentrato al Cecchini, si lavor\u00f2 essenzialmente al prospetto sul giardino, eseguito negli anni 1736-1741 con un caratteristico disegno ad U. Per molti decenni continuarono le opere di arredamento e di sistemazione interna, e si disegn\u00f2 il giardino su committenza dei figli di Alessandro, Scipione e Francesco Maria Capponi. Nel 1788 il ramo di Alessandro Capponi si estinse e pass\u00f2 a Pier Roberto Capponi, un altro parente, e da lui a suo figlio, il famoso Gino Capponi.\nNumerosi viaggiatori testimoniarono la bellezza del palazzo: Cochin, Montesquieu, Foucheron, Federico Adolfo di Svezia; all'epoca di Gino Capponi erano soliti frequentarlo Leopardi, Manzoni, Pietro Colletta, Massimo d'Azeglio, Alphonse de Lamartine. Vi abit\u00f2 e vi mor\u00ec, nel 1850, anche il poeta Giuseppe Giusti. Sia Gino Capponi che Giuseppe Giusti vi morirono, rispettivamente nel 1876 e nel 1850. Alla morte di Gino il palazzo and\u00f2 alla figlia Marianna, sposata con un Farinola di Genova.\nNel 1920 il complesso fu acquistato dal collezionista d'arte d'avanguardia Egisto Paolo Fabbri. Delle notevolissime collezioni d'arte che il palazzo conservava nella prima met\u00e0 dell'Ottocento reca memoria il lungo elenco fornito da Federico Fantozzi nella sua guida del 1842, mentre per quanto riguarda la collezione Fabbri, unica per le molte tele di C\u00e9zanne, reca testimonianza la mostra che proprio attorno a questo nucleo di dipinti \u00e8 stata tenuta a palazzo Strozzi nel 2007. Il Fabbri aveva acquistato i primi dipinti del grande maestro postimpressionista da Vollard e nel 1889 aveva scritto all'artista di volerlo conoscere recandosi a Aix-en-Provence, ma il pittore rifiut\u00f2 con la sua solita ritrosia, sebbene rimase colpito dal fatto che un collezionista gi\u00e0 possedesse ben 16 suoi quadri, diventati poi 32 e molti dei quali di altissima qualit\u00e0. La collezione che all'epoca non aveva pari in Europa e negli Stati Uniti, venne in seguito smembrata tra numerosi musei e collezioni private. La quadreria del palazzo Capponi in quel momento vide quindi accostato maestri antichi e d'avanguardia e fu un importante modello per la generazione successiva di pittori toscani come Ottone Rosai, Ardengo Soffici e altri.\nIl palazzo venne poi acquistato dai Contini Bonacossi e in seguito rivenduto, prima di divenire una propriet\u00e0 condominiale.\nPer quanto riguarda gli interventi conservativi recenti si segnala il restauro della facciata che guarda a via Gino Capponi effettuato nel 2008.\nDescrizione.\nIl risultato dei lavori settecenteschi fu un palazzo tra i pi\u00f9 grandi della citt\u00e0, oltremodo unitario nella rispondenza tra il disegno degli esterni e la decorazione degli interni, riccamente affrescati e decorati parallelamente all'avanzare dei lavori. \"L'impianto a forma di U si sviluppa in alzato con connotati legati alla tradizione fiorentina sul settore verso la strada e di retaggio romano nell'affaccio sul retro. Il lungo fronte sulla via Capponi, segnalato, come consueto, in asse centrale dal portale incorniciato, con sovrastanti poggioletto e stemma, affida alle dimensioni eccezionali il suo carattere di monumentalit\u00e0, mentre decisamente originale si presenta la facciata sul giardino, movimentata da due avancorpi laterali e dal profondo portico che apre il settore centrale a pian terreno. Secondo il costume tipico dell'architettura fiorentina, \u00e8 all'interno, tuttavia, che si registrano gli episodi formali pi\u00f9 eclatanti, come il maestoso scalone ornato di pietrami, fontana e statue, il salone delle feste coronato dalla balconata continua e, pi\u00f9 in generale, l'intera decorazione del piano nobile, svolta in un trionfo di busti, marmi, stucchi e dipinti\" (Rosamaria Martellacci in Firenze 1992).\nNell'interno \u00e8 uno scalone affrescato da Matteo Bonechi (1712 ca.) e dotato di un ninfeo vero e proprio, con statue classicheggianti e una fontana di concrezioni spugnose e incrostazioni di conchiglie. In una nicchia la statua di Pier Capponi, di Torello Bacci. Nelle sale, al pianterreno e al primo piano, si trovano dipinti murali di settecenteschi fiorentini che comprendono tra l'altro opere di Giovanni Domenico Ferretti, Giovanni Cinqui, Atanasio Bimbacci e Giovanni Camillo Sagrestani (1703-1707), a formare un interessante complesso di pittura e decorazione del tempo. Al 1713 risalgono le ulteriori pitture di Niccol\u00f2 Lapi nella \"sala dei Cinque Sentimenti\".\nSul fronte \u00e8 un grande scudo con l'arme della famiglia, documentato come posto nel 1707 e da porre in relazione a pagamenti effettuati a favore dell'intagliatore Giovanni Paolo Bozzolini. Sempre sul fronte \u00e8 una lapide posta dal Comune nel 1894 a ricordo di Gino Capponi e di Giuseppe Giusti.\nIl giardino.\nIl palazzo possiede un giardino privato che si estende sul retro lungo via Giusti, arrivando a confinare, sebbene separati da un muro divisorio, con il giardino della Gherardesca. \u00c8 organizzato con partiture geometriche, sistemate attorno a una grande vasca circolare, all'incrocio dei due vialetti principali e in asse con il portone d'accesso verso nord il fondale \u00e8 arricchito dalla straordinaria Uccelliera, gi\u00e0 limonaia, realizzata tra il 1706 e il 1708 con una facciata coperta da mosaici in ciottoli di fiume, concrezioni spugnose e conchiglie.\nDavanti all'ingresso principale del palazzo si apre l'entrata posteriore del Giardino dei Semplici, mentre a pochissima distanza si trova il palazzo di San Clemente con i resti del suo giardino, a testimoniare come in passato questa zona fosse caratterizzata dalle numerose aree verdi private.\nVoci correlate.\nEsistono diversi palazzi della famiglia Capponi a Firenze:"}
{"id": "841809", "revid": "124746861", "url": "https://it.wikipedia.org/wiki?curid=841809", "title": "Music Box (album)", "text": "Music Box \u00e8 il terzo album in studio della cantante statunitense Mariah Carey, pubblicato il 31 agosto 1993 dalla Columbia Records.\nDescrizione.\nL'album racchiude principalmente ballate e canzoni d'amore, scritte da Mariah e da Walter Afanasieff, e alcuni pezzi Funk; all'album hanno collaborato anche Babyface, Robert Clivilles e David Cole. Grazie a quest'album Mariah riceve 10 nomination ai Grammy Awards.\nAd oggi resta l'album pi\u00f9 venduto della cantante, che da allora \u00e8 stata elevata tra le maggiori interpreti femminili della musica internazionale, al pari di nomi come Barbra Streisand, Whitney Houston, Janet Jackson e C\u00e9line Dion. Ad oggi ha venduto 32 milioni di copie nel mondo.\nAccoglienza.\nAl momento della sua pubblicazione, l'album ricevette recensioni non molto positive da parte della critica. Lusinghiera fu la recensione di AllMusic, che scrisse che la voce \"dalle molte ottave\" della cantante era stata ridimensionata per poter dimostrare la \"sua abilit\u00e0 nel cantare in maniera dimessa e rilassata\". Pur apprezzando l'abbassamento di volume dei vocalizzi della Carey, si aggiunse che c'era stato anche un calo di energia, con l'eccezione di canzoni piene di personalit\u00e0 quali \"Hero\" e \"Dreamlover.\" Si scrisse che si trattava complessivamente di un approccio all'album intelligentemente \"diverso\". Anche Ashley S. Battel di \"Billboard\" scrisse una recensione positiva: \"Se da un lato la Carey smorza la predominanza della sua amplissima gamma vocale sulla maggior parte dell'album, dall'altro rimane l'incontestata forza motrice dietro a un disco pieno di potenziali hit da classifica\".\nDavid Browne di \"Entertainment Weekly\" scrisse una recensione meno entusiasta. Con il calo di energia riscontrato nella Carey, la sua voce non risalta pi\u00f9 sui cori di sfondo, si insinua invece \"come sciroppo anzich\u00e9 superarli; lascia che le melodie parlino da sole\". Stephen Holden di \"Rolling Stone\" lod\u00f2 la voce della cantante, ma osserv\u00f2 che i testi erano fatti \"interamente di clich\u00e9 del pop e del soul\" dichiarando: \"\"Music Box\" \u00e8 cos\u00ec attentamente studiato per essere un best seller che il suo impatto si rivela dare leggermente ai nervi\". In una recensione per \"The New York Times\", Holden scrisse che l'album \"\u00e8 mirato al pop commerciale con pi\u00f9 precisione\" rispetto ai dischi precedenti di Mariah Carey: \"Se da un lato grandi ballate quali 'Hero,' 'Anytime You Need a Friend' e un remake in stile gospel della hit del 1971 'Without You' di Harry Nilson sguazzano in clich\u00e9 pop, rimangono comunque tra i primi della classe nel pop generico degli anni Novanta\". Scrivendo per \"The Village Voice\", il critico Robert Christgau stronc\u00f2 \"Music Box\" senza appello. In una recensione posteriore, \"The New Rolling Stone Album Guide\" (2004) not\u00f2 nell'album \"una ricaduta nel soft-rock\" e scrisse: \"Se non c'\u00e8 niente di sbagliato nel cantato di Mariah Carey lungo 10 canzoni, c'\u00e8 una triste mancanza di energia sul disco: ballate che si levano funeste, ottimismo pop del tipo un sorriso tra le lacrime che incita a credere in s\u00e9 stessi (o nel proprio uomo, o nel Signore), il tutto praticamente senza una canzone veramente dignitosa\".\nPubblicazione e successi.\n\"Music Box\" debutta alla numero 2 della classifica USA Billboard 200, salendo alla numero 1 dopo 15 settimane dalla pubblicazione, restandovi per ben 8 settimane non consecutive.\n\"Music Box\" \u00e8 anche l'album con il quale Mariah Carey ottiene per la prima volta grande successo in Europa, grazie soprattutto al singolo \"Without You\", che le fa guadagnare la prima posizione nelle classifiche dei principali mercati europei.\nIl primo singolo scelto per iniziare la promozione di \"Music Box\" \u00e8 \"Dreamlover\", pezzo che apre l'album, e che, all'epoca, diventa il singolo di maggior successo della cantante, piazzandosi alla numero 1 della Billboard Hot 100 e restandovi per ben 8 settimane.\nIl secondo singolo scelto \u00e8 \"Hero\": inizialmente, Mariah aveva scritto il pezzo per la cantante Gloria Estefan; alla fine, il produttore Tommy Mottola convince la cantante a tenere il pezzo per \"Music Box\"; aiutato da un video live testimone delle grandi capacit\u00e0 vocali della cantante, \"Hero\" raggiunge la posizione numero 1 durante la settimana di Natale.\nIl terzo singolo \u00e8 \"Without You\", pezzo preso in prestito dalla gi\u00e0 cover di Harry Nilsson, con il quale Mariah ottiene un enorme successo in Europa; Italia, Svizzera, UK, Irlanda, Danimarca, tutti i principali mercati vengono conquistati da questo singolo, reso celebre anche grazie al video live, nel quale Mariah dimostra le sue grandi capacit\u00e0 vocali.\nIn USA, il singolo ottiene grande successo, piazzandosi tuttavia alla terza posizione.\nIl quarto singolo \u00e8 \"Anytime You Need a Friend\", uscito alla fine di maggio del 1994; Mariah si \u00e8 sempre detta molto legata al pezzo, soprattutto per il testo (un vero e proprio inno all'amicizia); \u00e8 il primo singolo di Mariah a mancare la Top 10 della Billboard Hot 100, stabilizzandosi alla dodicesima posizione. Fino giugno 2014 l'album \u00e8 arrivato ad un totale di 32 milioni di copie mondialmente ed \u00e8 uno degli album pi\u00f9 venduti di sempre.\nIn Corea del Sud, \"Music Box\" \u00e8 stato il primo album di un solista straniero a superare un milione di copie vendute, raggiungendone alla fine di dicembre del 1996, tre anni e tre mesi dopo la sua pubblicazione."}
{"id": "841812", "revid": "1305772", "url": "https://it.wikipedia.org/wiki?curid=841812", "title": "Sly &amp; the Family Stone", "text": "Sly &amp; the Family Stone furono un gruppo funk statunitense di San Francisco. In attivit\u00e0 dal 1966 al 1983, il gruppo diede un contributo fondamentale allo sviluppo della musica soul, funk e psichedelica. Diretta dal cantante, autore, produttore e polistrumentista Sly Stone (Sylvester Stewart), e composta principalmente da suoi parenti ed amici, la band fu anche uno dei primi gruppi ad avere una composizione multirazziale.\nI fratelli Sly Stone e il cantante/chitarrista Freddie Stone combinarono le loro band (\"Sly &amp; the Stoners\" e \"Freddie &amp; the Stone Souls\") nel 1967. Sly e Freddie Stone, la trombettista Cynthia Robinson, il batterista Gregg Errico, il sassofonista Jerry Martini, e il bassista/chitarrista Larry Graham (considerato l'inventore della tecnica slap slapping) completarono la formazione originale. La sorella di Sly e Freddie, la cantante/tastierista Rose Stone, si aggiunse dopo nemmeno un anno. Il gruppo cos\u00ec formato registr\u00f2 cinque brani entrati nella Top 10 delle classifiche americane e quattro album sconvolgenti, che influenzarono enormemente il sound della musica pop americana, dal soul al R&amp;B, dal funk all'hip hop. Nella prefazione del suo libro del 1998 intitolato \"For the Record: Sly and the Family Stone: An Oral History\", Joel Selvin fa il punto dell'importanza dell'influenza degli Sly &amp; the Family Stone's sulla Musica afroamericana affermando \"ci sono due tipi di musica nera: la musica nera prima degli Sly Stone, e la musica nera dopo gli Sly Stone\". Il gruppo fece parlare di s\u00e9 anche per le sue radicali prese di posizione politiche, a met\u00e0 tra rivendicazioni hippy e slogan razziali del ghetto.\nDurante gli anni settanta, la band pass\u00f2 a un sound funk pi\u00f9 energetico, che influenz\u00f2 l'industria musicale al pari dei loro precedenti lavori. La band inizi\u00f2 la sua discesa proprio in questo periodo a causa di abusi di droga e conflitti personali fra i membri della band. Conseguentemente a ci\u00f2 la fortuna e il successo della band andarono deteriorandosi, fino alla loro dissoluzione nel 1975. Sly Stone continu\u00f2 ad incidere album e ad andare in tour con una nuova formazione sotto il nome di \"Sly &amp; the Family Stone\" dal 1975 al 1983. Nel 1987, Sly Stone fu arrestato e accusato di uso di cocaina, dopo di che si ritir\u00f2 definitivamente.\nLa rivista Rolling Stone li ha inseriti al quarantatreesimo posto nella sua lista dei 100 pi\u00f9 grandi artisti di sempre.\nStoria.\nGli inizi.\nLa famiglia Stewart era un numeroso nucleo familiare della classe media molto religioso ed originario di Dallas, Texas. K.C. e Alpha Stewart crebbero i loro figli educandoli alla luce dei dettami religiosi della Church of God in Christ ed incoraggiarono il loro talento musicale in casa. Dopo il trasferimento degli Stewart a Vallejo, California, i quattro pi\u00f9 giovani dei fratelli Stewart (Sylvester, Freddie, Rose, e Vaetta) formarono il gruppo \"The Stewart Four\", che pubblicarono il loro primo singolo \"On the Battlefield of the Lord\" con il lato b \"Walking in Jesus' Name\", nel 1952. La sorella maggiore, Loretta, fu l'unica a non intraprendere la carriera musicale.\nMentre studiavano alle scuole superiori, Sylvester e Freddie si unirono a diverse band studentesche. Uno dei gruppi musicali di Sylvester era un gruppo doo-wop chiamato \"The Viscaynes\", nel quale lui e un altro adolescente di origini filippine erano gli unici componenti non bianchi. I Viscaynes registrarono alcuni singoli, e Sylvester registr\u00f2 anche alcuni pezzi come solista con il nome d'arte di \"Danny Stewart\".\nA partire dal 1963, Sylvester prese il nome d'arte di \"Sly Stone\", in onore di un DJ di San Francisco che trasmetteva dalla stazione radio KSOL, che spesso ospitava artisti bianchi come The Beatles ed i The Rolling Stones. Nello stesso periodo lavor\u00f2 come produttore discografico per la Autumn Records, occupandosi dei gruppi dell'area di San Francisco come i The Beau Brummels ed i The Mojo Men. Uno dei successi di Sylvester Stewart come produttore fu il singolo di Bobby Freeman \"C'mon and Swim\", che divenne presto una hit nazionale. Durante il suo periodo alla Autumn Records Sylvester registr\u00f2 un solo singolo che non ebbe successo.\nEsordio.\nNel 1966, Sly Stone diede vita alla formazione dei \"Sly &amp; the Stoners\", che comprendeva Cynthia Robinson alla tromba. Nello stesso periodo, Freddie fond\u00f2 una sua band dal nome \"Freddie &amp; the Stone Souls\", che aveva Gregg Errico alla batteria. Dietro suggerimento di un amico di Stone, il sassofonista Jerry Martini, Sly e Freddie misero insieme le loro band, dando cos\u00ec vita al gruppo \"Sly &amp; the Family Stone\" nel 1967. Poich\u00e9 sia Sly che Freddie erano entrambi chitarristi, Sly fece di Freddie il chitarrista ufficiale del gruppo e decise di passare all'organo elettrico. Nello stesso periodo Sly reclut\u00f2 Larry Graham al basso. \nVaetta Stewart si un\u00ec successivamente al gruppo insieme alle sue compagne Mary McCreary ed Elva Mouton, che avevano composto un gruppo gospel chiamato \"The Heavenly Tones\". Sly fece unire le tre coriste e le trasform\u00f2 nelle Little Sister, le cantanti del suo gruppo.\nDopo il debutto con il loro primo singolo dal titolo \"I Ain't Got Nobody\", che divenne subito un successo di classifica, il produttore della CBS Records Clive Davis fece firmare un contratto alla band per l'etichetta Epic Records. Il primo album del gruppo, dal titolo \"A Whole New Thing\", fu pubblicato nel 1967 e venne accolto da un coro di acclamazioni da parte della critica, ricevendo il plauso entusiasta di musicisti del calibro di Mose Allison e Tony Bennett. Tuttavia la scarsa diffusione dell'album caus\u00f2 il malcontento del produttore Clive Davis e della sua industria discografica, che gli chiese di intervenire.\nDavis parl\u00f2 con Sly e lo invit\u00f2 a scrivere un singolo che riportasse la band alle vette della classifica, fu cos\u00ec che la band registr\u00f2 il singolo \"Dance to the Music\". che nel 1968 divenne subito un successo commerciale, che proiett\u00f2 la band in tutte le hit parade raggiungendo la posizione numero 8 nella famosa ed importantissima Billboard Hot 100. Proprio prima della distribuzione di \"Dance to the Music\", Rose Stone si un\u00ec al gruppo come vocalist e tastierista. I fratelli di Rose l'avevano invitata sin dall'inizio a unirsi alla band ma la ragazza si era mostrata riluttante a lasciare il suo lavoro come commessa in un negozio di dischi per unirsi al gruppo.\nSly &amp; the Family Stone iniziarono un loro tour per tutto il paese diventando presto famosi per le loro esecuzioni piene di energia e per i loro costumi appariscenti e singolari. Nonostante l'acclamazione del loro tour, l'album successivo, dal titolo \"Life\", non ebbe lo stesso successo commerciale. \nNel settembre del 1968, la band si imbarc\u00f2 per il suo primo tour oltreoceano diretti in Inghilterra. Il tour ebbe per\u00f2 vita breve a causa del fatto che Graham venne arrestato per possesso di marijuana, ma anche per una serie di divergenze con l'organizzatore dei concerti.\nIl 15 febbraio 1969 il singolo \"Everyday People\" raggiunge la prima posizione nella Billboard Hot 100 per quattro settimane.\nIl 14 febbraio 1970 il singolo \"Thank You (Falettinme Be Mice Elf Agin)\" arriva primo nella Billboard Hot 100 per due settimane.\nIl 4 dicembre 1971 il singolo \"Family Affair\" raggiunge la prima posizione nella Billboard Hot 100 per tre settimane.\nSonorit\u00e0, filosofia e influenza dei primi anni.\nSly Stone aveva lavorato con artisti sia bianchi che di colore durante i suoi primi anni, e aveva fatto diffondere i lavori di musicisti bianchi alla radio KSOL ascoltata soprattutto da afroamericani. Per questo motivo il suond del gruppo Sly &amp; the Family Stone era un miscuglio di molte influenze e culture, tra cui James Brown, la Motown, la pop music, il soul della Stax Records, ed il rock psichedelico.\nRiconoscimenti.\nSly &amp; the family stone \u00e8 sicuramente il gruppo funk pi\u00f9 rappresentato nella classifica delle 500 migliori canzoni di tutti i tempi, secondo la rivista Rolling Stone, con 6 brani:"}
{"id": "841813", "revid": "105552291", "url": "https://it.wikipedia.org/wiki?curid=841813", "title": "Scorpione (arma)", "text": "Lo scorpione era un pezzo d'artiglieria romana.\nFunzionamento.\nA differenza di tutte le altre armi da getto, lo scorpione funzionava grazie a l'elasticit\u00e0 di un arco pi\u00f9 o meno tendibile. Il suo principio di getto era basato sulla elasticit\u00e0 di fortissime gomene o sulla torsione delle stesse. Le gomene erano generalmente costituite da crini di cavallo o da capelli, specialmente di donne. In seguito gli ingegneri militari romani proposero di adoperare delle molle di bronzo composte da molte lamine.\nDescrizione.\nLo \"scorpione\" lanciava con tiro teso dardi e freccioni di medie dimensioni, ricoperti di ferro a una estremit\u00e0. Era composto da un calcio posto su di un telaio sul quale si trovavano le gomene e i corti e grossi bracci di acciaio e di un sostegno al quale potrebbe assegnarsi il nome moderno di affusto. Sul calcio scivolavano il congegno di scatto e il dardo. Queste tre parti principali erano smontabili e potevano essere portate separatamente. Una sorta di vite di puntamento serviva ad alzare o abbassare l'affusto, a seconda che i dardi dovessero essere scagliati a un'altezza superiore o inferiore. \nDa principio gli scorpioni non erano mobili, ma fissi e utilizzati come macchine da assedio o da difesa. Solo successivamente se ne consent\u00ec la mobilit\u00e0 cambiando, in diverse maniere, la forma dell'affusto, a secondo dei tempi e dei popoli. \nRappresentazioni.\nSulla Colonna Traiana di Roma, in cui sono rappresentate le principali scene delle spedizioni daciche di Traiano, si possono osservare due macchine da getto trainate da muli. Queste macchine probabilmente sono due scorpioni, posti sopra un piccolo carro a due ruote. L'atteggiamento dei soldati che stanno vicini alla macchina fa supporre che essi li stiano puntando, particolare questo di estrema importanza, giacch\u00e9 dimostra che lo scorpione rimaneva sul carro anche durante il combattimento ed era quindi dotata di notevole e preziosa mobilit\u00e0 tattica."}
{"id": "841814", "revid": "182396", "url": "https://it.wikipedia.org/wiki?curid=841814", "title": "Marboduo", "text": ""}
{"id": "841820", "revid": "767487", "url": "https://it.wikipedia.org/wiki?curid=841820", "title": "Il castello dei Carpazi", "text": "Il castello dei Carpazi (\"Le Ch\u00e2teau des Carpathes\") \u00e8 un romanzo fantastico-fantascientifico pubblicato da Jules Verne nel 1892.\nQuesto romanzo con elementi gotici precorre il \"Dracula\" di Bram Stoker (1897). In comune ha l'ambientazione transilvana e alcune delle leggende. Lo svolgimento delle vicende \u00e8, tuttavia, di tipo completamente diverso, pi\u00f9 nel campo psichiatrico che in quello soprannaturale, oltre alla presenza della tecnologia tipica di Verne e assente in Stoker.\nLa prima edizione italiana risulta quella dell'Editore Paolo Carrara (Milano - 1898).\nTrama.\nIn un villaggio della Transilvania la vita procede tranquilla. Ma il vicino castello del sinistro barone Rodolphe de Gortz sembra infestato dal demonio: i viaggiatori narrano di spaventose apparizioni, suoni orrendi, figure spettrali e urla di donne. Un ardito giovane del villaggio, accompagnato da un ciarlatano locale, decide di verificare queste storie, ma ne torna con le ossa rotte.\nArriva il giovane conte Franz de T\u00e9lek, convinto che la sua promessa sposa, la famosa cantante Stilla, creduta morta, sia tenuta prigioniera dall'oscuro, melomane barone, e con il suo attendente parte a sua volta per il castello.\nIntanto, il barone, insieme al suo assistente, misteriosamente al corrente del suo imminente arrivo, prepara una ben poco ospitale accoglienza.\nTutte le apparizioni, i mostri, gli ululati e le apparizioni di Stilla si riveleranno opera dell'assistente del barone, Orfanik, un misconosciuto genio multimediale \"ante litteram\", inventore di macchine per registrare e proiettare suoni e immagini, costruttore di microfoni per lo spionaggio e altri dispositivi futuristici.\nIl barone preferir\u00e0 lasciarsi perire nell'esplosione finale del castello, dopo la distruzione della sua collezione di registrazioni musicali. Il conte Franz soffrir\u00e0 di un esaurimento nervoso di alcuni mesi.\nCritica.\nQuesto romanzo annovera, tra i suoi estimatori, Roger Caillois, che trov\u00f2 che le manie dei suoi personaggi precorressero i tempi moderni.\nEdizioni.\n\"(elenco parziale)\""}
{"id": "841821", "revid": "31886", "url": "https://it.wikipedia.org/wiki?curid=841821", "title": "Film storico", "text": "Un film storico \u00e8 un film in costume che tratta vicende reali, veramente o almeno verosimilmente avvenute nel passato e comunque ambientate in un preciso contesto storico, ricostruito nei dettagli in modo da apparire credibile allo spettatore. Tale genere conferisce alla ricostruzione dell'ambientazione storica un'importanza notevole.\nSpesso si tratta di avvenimenti storici, realmente avvenuti, ma reinterpretati (\"romanzati\") per esigenze di copione. Per elaborare il soggetto sono a volte usati testi che narrano le gesta di antichi popoli (mitologia e poemi epici), oppure romanzi celebri ambientati nel passato (es. \"Via col vento\", \"Ben-Hur\"). Se viceversa l'aderenza storica \u00e8 assai ricercata e i toni con cui gli avvenimenti sono espressi si presentano come \"neutrali\", eliminando o mettendo in secondo piano la drammatizzazione e privilegiando la descrizione storica, \u00e8 pi\u00f9 consono parlare di \"documentario\" storico.\nAmbientazioni storiche.\nNel primo genere di film, in cui si narrano vicende di fantasia all'interno di un'ambientazione storica, l'aderenza con la realt\u00e0 degli avvenimenti pu\u00f2 essere molto labile e costituire solo un pretesto per mostrare con le immagini eventi, fatti, cronache e vite vissute nel recente passato o in un passato remoto. I fatti possono essere disastri naturali: ad esempio glaciazioni, terremoti, inondazioni ecc., o eventi creati dall'uomo: battaglie, guerre, cambiamenti sociali e culturali (es.: rivoluzione francese, rivoluzione industriale) oppure ancora grandi conquiste per l'umanit\u00e0, come scoperte scientifiche o geografiche, sino ad avvenimenti di tipo sportivo.\nIl film storico pu\u00f2 essere incentrato su una sola persona oppure su un gruppo di persone. Nel primo caso, se si tratta del racconto della sua vita \u00e8 una biografia, che pu\u00f2 essere pi\u00f9 o meno romanzata, e si parla di film biografico (es. \"Lawrence d'Arabia\", \"Ludwig\").\nSe l'ambientazione \u00e8 una guerra moderna, si parla pi\u00f9 in specifico di film bellico o di guerra (es. \"Il giorno pi\u00f9 lungo\").\nFilm in costume.\nPer le pellicole ambientate in determinati periodi storici descritti in modo sommario e stereotipato, dove l'elemento storico appare solo un suggestivo pretesto, pi\u00f9 che di film storici si preferisce parlare di film in costume (sul mercato cinematografico anglosassone definiti \"costume drama\"); ad esempio i film sui pirati o quelli di cappa e spada.\nDocumentario storico.\nNel caso invece del documentario, l'argomento ha, o dovrebbe avere, struttura sobria ed essere trattato con il supporto di immagini di repertorio (rigorosamente reali), presentare testimonianze dirette o indirette e ricostruzioni accurate basate sugli studi di storici ed archeologi.\nFilm religiosi e biblici.\nUn genere a parte \u00e8 costituito dai film a sfondo religioso, spesso basati sulle Sacre scritture, come il filone biblico che ha avuto notevole fortuna soprattutto nella prima met\u00e0 del Novecento."}
{"id": "841823", "revid": "114511542", "url": "https://it.wikipedia.org/wiki?curid=841823", "title": "Palazzo Borgherini-Rosselli del Turco", "text": "Palazzo Borgherini poi Rosselli Del Turco si trova in Borgo Santi Apostoli 17, angolo con piazza del Limbo a Firenze.\nStoria.\nVerso il 1507 Salvi Borgherini commission\u00f2 a Baccio d'Agnolo un palazzo su alcuni terreni da poco comprati dagli Altoviti e sull'ultima porzione esistente del cimitero del Limbo. Il Palazzo, completato entro il 1530, venne costruito a ridosso dell'antica chiesa di Santi Apostoli, arrivando a seguire il profilo delle cappelle della navata sinistra e dell'abside, tanto da avere un inconsueto profilo a zig-zag sul lato meridionale. L'architetto fu impossibilitato a creare al centro del palazzo il consueto cortile centrale porticato per via della particolare conformazione in pianta, e lo sostitu\u00ec con un atrio pi\u00f9 semplice dal quale le stanze prendessero luce e aria.\nVerso il 1530 Margherita Acciaiuoli, maritata con Piefrancesco Borgherini, stanca forse dell'angusto cortile che impediva di avere un giardino, fece acquistare due case antistanti al palazzo, all'angolo con via del Fiordaliso e appartenenti agli Altoviti, per creare un orto-giardino ancora esistente. Pierfrancesco fu un mecenate d'arte, infatti in occasione delle sue nozze si era fatto dipingere il mobilio della stanza da letto (la testa del letto, i cassoni, ecc.) da un \"team\" d'artisti d'eccezione, come testimonia il Vasari, che annoverava Pontormo, Andrea del Sarto, Francesco Granacci e il Bachiacca. Queste opere, che all'epoca godettero di una notevole fama (Cosimo I voleva inviarle in omaggio a Francesco I di Francia, ma Margherita si oppose) sono ora sparse in vari musei: per esempio, le pitture di Andrea del Sarto sono agli Uffizi.\nNel 1750 il palazzo fu ceduto a Giovanni Antonio, Stefano e Girolamo Rosselli del Turco, insieme al giardino e ad altri fabbricati adiacenti. Questa famiglia si \u00e8 occupata del restauro e della conservazione del palazzo senza aggiunte successive significative. Oggi \u00e8 di propriet\u00e0 dei loro discendenti nonch\u00e9 una delle sedi del College of Higher Education di diritto britannico \"European School of Economics\", che qui tiene corsi di laurea e master nel settore economico. Il palazzo ospita anche la sede operativa dell'associazione Fiorentini nel Mondo e la sede didattica dell'Arciconfraternita di Parte Guelfa. Nel Palazzo ha sede, sin dal 1950, la Pensione Alessandra, divenuta poi Hotel Alessandra, gestita dalla Fam. Gennarini sin dal 1970 che rappresenta una delle strutture ricettive pi\u00f9 longeve della citt\u00e0.\nL'interno.\nAl pian terreno c'\u00e8 il vestibolo con eleganti capitelli ed alcune stanze che venivano usate per le attivit\u00e0 mercantili dei Borgherini, mentre un'altra stanza con volta a botte permetteva di accedere su piazza del Limbo. Uno scalone da qui portava ai magazzini seminterrati.\nLo scalone per i piani superiori si trova con accesso dall'atrio e costeggia la parete che confina con la navata della chiesa.\nAl primo piano le stanze erano usate per la vita familiare. Il salone principale \u00e8 rivolto verso il borgo, e sono presenti varie camere. Accanto all'antica camera nuziale dei Borgherini si trova una cappellina (6,40 x 1,60 metri), che aveva una finestrella con grata aperta direttamente sul cleristorio della navata sinistra della chiesa, dalla quale si poteva assistere alle funzioni religiose. L'interno della cappella \u00e8 decorato da pitture a monocromo con cherubini e altri soggetti religiosi e sull'altare presenta un busto ligneo di una \"Madonna con bambino\".\nL'interno fu decorato, tra gli altri, da Benedetto da Rovezzano, amico e collaboratore di Baccio d'Agnolo, con il quale stava lavorando anche al nuovo portale della chiesa dei Santi Apostoli. I due artisti scolpirono per Palazzo Borgherini probabilmente un camino ciascuno. Quello di Benedetto da Rovezzano era nel salone ed era caratterizzato da decorazioni a bassorilievo; oggi si trova al Museo Nazionale al Bargello. Il secondo \u00e8 ancora nel palazzo in una sala al primo piano ed \u00e8 caratterizzato da un solenne linearismo senza decorazioni, tipico dello stile di Baccio d'Agnolo.\nAll'intervento di Baccio d'Agnolo \u00e8 ascrivibile anche l'altana all'ultimo piano, anche se forse realizzata in un secondo momento.\nIl lato su piazza del Limbo.\nSu piazza del Limbo il lato corto del palazzo presenta varie targhe e iscrizioni: un monogramma di Cristo e un piccolo ritratto di profilo, una \"Madonna con bambino\" scolpita a bassorilievo, tradizionalmente attribuita a Benedetto da Maiano, e due epigrafi in pietra serena di carattere devozionale.\nIl bassorilievo mariano potrebbe anche essere invece la copia di un'opera simile in via della Chiesa, presso San Frediano in Cestello, attribuita a Francesco di Simone Ferrucci.\nSulla cantonata lo stemma appartiene ai Borgherini."}
{"id": "841825", "revid": "187520", "url": "https://it.wikipedia.org/wiki?curid=841825", "title": "Partito dei Comitati di Appoggio alla Resistenza per il Comunismo", "text": "Il Partito dei Comitati di Appoggio alla Resistenza per il Comunismo (fino al 2009 chiamati semplicemente Comitati di Appoggio alla Resistenza per il Comunismo), spesso abbreviato in Partito dei CARC, P.CARC o semplicemente CARC, \u00e8 un movimento politico extraparlamentare marxista-leninista e maoista italiano.\nStoria.\nI CARC nascono con un convegno costitutivo tenutosi a Viareggio il 21 e 22 novembre 1992 a cui partecipano elementi che negli anni settanta avevano fatto parte di gruppi marxisti-leninisti, filocinesi, autonomi e trozkisti. Il primo segretario generale dell\u2019organizzazione eletto \u00e8 Giuseppe Maj, che nel 1981 era stato indagato per associazione sovversiva, venendo poi prosciolto nel 1986.\nPresente soprattutto in Campania e Toscana, negli anni finisce al centro di forti polemiche riguardo ai legami tra il partito e i movimenti sovversivi operanti in Italia. Dopo qualche mese dalla fondazione l'organizzazione si attesta su posizioni antagoniste con lo scopo di avere un ruolo guida nei confronti del proletariato e questa fisionomia risaltava nel documento del 1998 intitolato Progetto di Manifesto Programma del Nuovo Partito Comunista Italiano in cui si richiamavano le radici rivoluzionarie di matrice marxista-leninista. Nel 1999 avviene nella clandestinit\u00e0 la costituzione della commissione preparatoria del congresso di fondazione del (nuovo) Partito Comunista Italiano, resa pubblica sul periodico \"La Voce del (nuovo) Partito Comunista\", documento in cui si profila un organismo clandestino a governo dell'organizzazione legale. Tale forma di coordinamento attira in seguito le attenzioni del ministero dell'interno che situa i CARC nella galassia dell'eversione di sinistra, contigui a formazioni terroristiche anche se non direttamente implicati in azioni delittuose.\nI CARC vengono indeboliti da due scissioni, la prima nel 1997 quando un gruppo di militanti si allontana per fondare il gruppo \"LineaRossa per la ricostruzione del partito comunista italiano\", la seconda due anni dopo e qualche giorno prima dell\u2019omicidio di Massimo D'Antona quando i gruppi di minoranza facenti riferimento a Padova, Foggia e Vicenza vengono accusati dalla maggioranza della segreteria nazionale di \u00abmovimentismo e tendenze anarchiche\u00bb e di deviazione dalla linea dell'organizzazione.\nIl 2001 vede la presentazione della lista \"Fronte Popolare per la ricostituzione del partito comunista\". Secondo il segretario Pietro Vangeli questa operazione doveva servire a mettere insieme le forze in prospettiva della ricostruzione del partito comunista. Alla fine dello stesso anno l'inchiesta a carico di Maj \u00e8 archiviata.\nDal 2004, in forma diretta o pi\u00f9 spesso attraverso indicazioni di voto, i CARC partecipano alle elezioni.\nNel 2009 in seguito alla terza Lotta Ideologica Attiva si trasformano in partito assumendo la denominazione di Partito dei CARC.\nAlle elezioni comunali di Napoli del 2011 i CARC sostengono apertamente l'ex magistrato Luigi De Magistris, suscitando non poche polemiche.\nNelle elezioni politiche del 2013 decidono di schierarsi in favore del Movimento 5 Stelle.\nNel terzo congresso nazionale tenuto nell'ottobre del 2012 viene ribadito il socialismo come orizzonte, da conseguire attraverso il sostegno ai movimenti e un \u00abGoverno di Blocco Popolare\u00bb per contrastare la crisi.\nStampa.\nI CARC pubblicano un foglio mensile chiamato \"Resistenza\" ed \u00e8 attiva una casa editrice denominata Rapporti Sociali che pubblica saggi storici, pedagogici e sociali, oltre che biografie e opere dei pi\u00f9 importanti interpreti del pensiero marxista-leninista-maoista.\nVicende giudiziarie e di cronaca.\nIn una inchiesta dell'ottobre del 1999 decine di militanti dei CARC vengono denunciati con l'accusa di essere dei fiancheggiatori delle Brigate Rosse, ma il processo a loro carico si conclude con il non luogo a procedere.\nIl 12 febbraio 2007 in occasione dell'arresto di diciannove presunti militanti del Partito Comunista Politico-Militare, che si ispirerebbe alla seconda posizione dell'ala movimentista delle Brigate Rosse, esprimono \u00absostegno\u00bb e \u00absolidariet\u00e0\u00bb ai \u00abcompagni inquisiti\u00bb.\nIl 13 maggio 2008 alla Procura della Repubblica di Bologna \u00e8 iniziata l\u2019udienza preliminare dell\u2019inchiesta contro dodici militanti dei CARC, dell\u2019Associazione di Solidariet\u00e0 Proletaria e del (nuovo) Partito Comunista Italiano.\nNel luglio 2009 si verifica a Massa uno scontro fra ronde di destra e di sinistra, episodio che conduce il sindaco della citt\u00e0 a vietare le ronde di tutti i tipi con una dichiarazione fortemente polemica nei confronti dell'allora Ministro degli Interni Roberto Maroni.\nIl 12 ottobre 2009 il responsabile regionale della Toscana Alessandro Della Malva viene arrestato insieme ad altri militanti dei CARC per la devastazione di un circolo di destra avvenuta il giorno precedente a Pistoia. Il processo a carico di Della Malva e degli altri militanti accusati di devastazione, saccheggio, lesioni e violenza privata inizia nel gennaio 2010 e si conclude con la condanna di cinque esponenti dei CARC a due anni di reclusione.\nI CARC sono coinvolti in un altro episodio di violenza a Massa a seguito del quale due suoi militanti sono condannati a sei mesi di reclusione per lesioni e resistenza a pubblico ufficiale in riferimento agli scontri avvenuti durante una ronda proletaria antifascista.\nNel 2013 i militanti del CARC sono protagonisti di altri episodi giudiziari o di cronaca riportati dalla stampa, ma il 12 febbraio quattro attivisti vengono scagionati dal reato di istigazione a delinquere, diffamazione e violazione della riservatezza per avere attivato il sito web Caccia allo sbirro. Nel mese di aprile su un muro di via Tuscolana a Roma appare una scritta oltraggiosa nei confronti del Papa e un'altra che reclama la fine dell\u2019intromissione della Chiesa nei consultori pubblici, entrambe firmate dai CARC.\nAl concerto per il 1\u00ba maggio organizzato a Napoli da Confederazione Generale Italiana del Lavoro, Confederazione Italiana Sindacati Lavoratori e Unione Italiana del Lavoro si verificano incidenti addebitati anche ad attivisti CARC.\nDurante un presidio operaio nella zona di Pomigliano d'Arco si hanno scontri in cui il CARC \u00e8 al fianco del comitato di lotta di cassintegrati e licenziati FIAT e centri sociali."}
{"id": "841826", "revid": "809415", "url": "https://it.wikipedia.org/wiki?curid=841826", "title": "Leung Ting", "text": "Biografia.\nLeung Ting \u00e8 un maestro di wing chun che inizi\u00f2 la pratica con Leung Sheung, primo allievo di Yip Man a Hong Kong, per poi continuare con suo zio. Alla morte di quest'ultimo, nel 1972, cominci\u00f2 ad insegnare wing chun nel Baptist College di Hong Kong, dove lui stesso era studente di anglistica e sinologia. Fino a quel momento il wing chun non aveva avuto larga diffusione, bens\u00ec era stato insegnato solo nell'ambito di ristrette cerchie familiari e in pochissime scuole di massa. Nel 1975 fu invitato per la prima volta in Europa da Keith R. Kernspecht, che divenne suo allievo, fondando cos\u00ec la federazione \"EWTO\" e registrando il marchio \"Wing Tsun\". Da allora il loro wing chun, si \u00e8 diffuso dapprima in Germania, poi nel resto d'Europa e in America.\nLeung Ting continua a insegnare nel suo quartier generale a Hong Kong, e varie volte l'anno compie viaggi in Europa e negli Stati Uniti. Presiede la \"International Wing Tsun Association\" (\"IWTA\"), cui afferiscono varie organizzazioni europee.\nLeung Ting \u00e8 attivo anche nell'industria cinematografica, come istruttore e coordinatore di \"stunt men\".\nIl 20 novembre 2009, Leung Ting viene condannato a due mesi di prigione per aver aggredito fisicamente la sua amante. Regina Lip Sik-ying dichiaro' che Leung Ting la spinse per terra, le sbatte la testa per terra, colpendola con un calcio nello stomaco per poi afferrarla per il collo. Leung dichiaro' invece che Lip cadde per terra sbattendo la testa dopo che lui la trascin\u00f2 via dalla finestra da cui aveva minacciato di suicidarsi. Il 29 aprile 2010 Leung venne dichiarato innocente.[1]\nCuriosit\u00e0.\nFu maestro di Wing Chun di Jackie Chan."}
{"id": "841831", "revid": "287204", "url": "https://it.wikipedia.org/wiki?curid=841831", "title": "Labyrinth (film)", "text": ""}
{"id": "841833", "revid": "121837", "url": "https://it.wikipedia.org/wiki?curid=841833", "title": "Colon sigmoideo", "text": ""}
{"id": "841835", "revid": "4106", "url": "https://it.wikipedia.org/wiki?curid=841835", "title": "Cantoni svizzeri", "text": ""}
{"id": "841837", "revid": "466539", "url": "https://it.wikipedia.org/wiki?curid=841837", "title": "Mia Hamm", "text": "Ritenuta tra le migliori calciatrici della storia, ha vestito per diciassette anni la maglia della nazionale statunitense, ha vinto due FIFA Women's World Player of the Year (2001 e 2002) ed \u00e8 una delle sole due donne incluse nella FIFA 100, la lista dei migliori 125 calciatori di tutti i tempi stilata da Pel\u00e9 nel 2004.\nLa Women's Professional Soccer, che \u00e8 stata il massimo campionato di calcio femminile statunitense dal 2009 al 2012, ha avuto nel proprio logo la silhouette di Mia Hamm nell'atto di calciare un pallone.\nComproprietaria del Los Angeles F.C., Mia Hamm entr\u00f2 nel 2014 nel consiglio d'amministrazione dell'Associazione Sportiva Roma, cooptata da James Pallotta all'epoca proprietario del club.\nBiografia.\nHamm nasce a Selma, in Alabama, il 17 marzo 1972 dai genitori Bill e Stephanie Hamm, Mariel Margaret Hamm, soprannominata Mia, la quarta di sei figli. Nata con una malformazione ai piedi chiamata piede equino-varo-supinato, nell'infanzia \u00e8 stata costretta a indossare adeguate scarpe correttive. Hamm trascorse la sua infanzia in basi della United States Air Force, l'aeronautica militare statunitense, con genitori e fratelli. Per esigenze di servizio la famiglia dovette trasferirsi pi\u00f9 volte risiedendo in diversi luoghi tra cui San Antonio, Texas, e in Italia. Durante il soggiorno a Firenze Hamm si avvicin\u00f2 per la prima volta al mondo del calcio e ben presto tutta la famiglia si appassion\u00f2 a questo sport.\nHamm si sposa nel 1995 con Christian Corry, del quale si innamor\u00f2 al college, un elicotterista di Sikorsky CH-53E Super Stallion del United States Marine Corps, matrimonio che dur\u00f2 sei anni, divorziando nel 2001. In seconde nozze, il 22 novembre 2003 a Goleta, California, sposa Nomar Garciaparra, ex interbase dei Boston Red Sox, in cerimonia privata. Il 27 marzo 2007 Hamm ha dato alla luce due gemelle, Grace Isabella e Ava Caroline. Anche se partorite con cinque settimane di anticipo, entrambe superavano alla nascita oltre 5 lb (2,3 kg). La coppia ha inoltre un terzo figlio, Garrett Anthony, nato nel gennaio 2012.\nIl fratello adottivo di Mia, Garrett Hamm, mor\u00ec il 16 aprile 1997 a causa di complicazioni da anemia aplastica, una rara malattia del sangue. Hamm ebbe quindi l'iniziativa di istituire la Mia Hamm Foundation in parte per sostenere i pazienti e le loro famiglie che beneficiano di trapianti di midollo osseo.\nHamm, nella sua biografia pubblicata a Kids Sports, ha dichiarato che, oltre alla mai sopita passione per il calcio, tra gli hobby che ama sono inclusi la cucina, il golf e guardare le partite di pallacanestro dei college.\nCarriera.\nI primi anni.\nHamm inizi\u00f2 a praticare sport gi\u00e0 da giovanissima et\u00e0 e all'inizio della sua istruzione cominci\u00f2 a disputare partite con risultati eccellenti nei confronti delle squadre di ragazzi. In seguito, passata alla scuola superiore, gioc\u00f2 per due anni per la Notre Dame Catholic High School di Wichita Falls (Texas), giocando da attaccante, senza per\u00f2 realizzare reti. Hamm in seguito ha frequentato la Lake Braddock Secondary School di Burke, Virginia, per un anno, contribuendo a far vincere alla squadra di calcio del Lake Braddock il campionato statale nel 1989. Uno dei fratelli di Mia Hamm continuando la propria carriera sportiva le diede la giusta motivazione per fare altrettanto.\nNorth Carolina Tar Heels, 1989-1993.\nHamm si iscrisse all'Universit\u00e0 della Carolina del Nord a Chapel Hill, dove contribu\u00ec a far conquistare al Tar Heels, la squadra universitaria di calcio femminile, quattro campionati femminili su cinque della National Collegiate Athletic Association (NCAA), con quello del 1991 perso per la preparazione necessaria a disputare con la Nazionale statunitense il Campionato mondiale di calcio femminile 1991 in Cina. Durante il periodo in cui indoss\u00f2 la maglia del Tar Heels la squadra della Carolina del Nord perse solo una delle 95 partite in cui Hamm scese in campo. Grazie ai suoi risultati sportivi conquist\u00f2 negli ultimi tre anni il titolo di giocatrice dell'anno per la All-American e Atlantic Coast Conference (ACC), riuscendo inoltre a vincere il titolo di atleta femminile dell'anno dell'Atlantic Coast Conference nel 1993 e 1994.\nNel 1993 Hamm fece inoltre parte dell'American National college team, rappresentativa degli Stati Uniti che partecip\u00f2 alla XVII Universiade arrivando alla finale e perdendola contro la Cina, ottenendo una medaglia d'argento e conquistando il titolo di capocannoniere del torneo con sei gol. Terminato il college era riuscita a stabilire i record per l'ACC per gol realizzati, con 103 centri, per assist, 72, e punti complessivamente totalizzati, 278.\nClub.\nPer la maggior parte della sua carriera, non esisteva negli Stati Uniti una lega completamente professionale, di conseguenza Mia Hamm gioc\u00f2 solo tre campionati di calcio professionistico. Nel 2001 fu una delle calciatrici che aderirono alla neofondata Women's United Soccer Association (WUSA), la prima lega di calcio femminile professionistico istituita nello Stato nordamericano, giocando per il Washington Freedom.\nIn occasione della partita inaugurale tra il Freedom e il Bay Area CyberRays, di fronte ai 34\u00a0148 tifosi che calcavano gli spalti dell'RFK Stadium di Washington, ad Hamm venne concesso un controverso calcio di rigore che la sua compagna di squadra Pretinha trasform\u00f2, diventando il primo gol siglato in quel campionato, consentendo ai padroni di casa di aggiudicarsi l'incontro fissato sull'1-0. Oltre alla presenza degli spettatori presenti, essendo la pi\u00f9 importante partita del Major League Soccer (MLS) in quella settimana, la Turner Network Television (TNT), rete televisiva che trasmise l'evento sportivo, riusc\u00ec ad essere visto da 393\u00a0087 famiglie, pi\u00f9 delle due partite MLS in onda con le concorrenti ESPN ed ESPN2.\nLa WUSA ebbe vita breve, sospendendo ogni attivit\u00e0 definitivamente nel settembre 2003, tuttavia Hamm concluse la sua breve carriera di club con il titolo di campionessa, quando il Freedom vinse la Founders Cup nella finale di stagione.\nIl 27 ottobre 2014 entra a far parte del consiglio di amministrazione della Roma.\nNazionale.\nHamm venne convocata nella Nazionale statunitense nel 1987, all'et\u00e0 di solo 15 anni, diventando la pi\u00f9 giovane atleta a vestire la maglia della Nazionale a stelle e strisce.\nMondiali del 1991.\nNel 1991, il selezionatore della nazionale Anson Dorrance decide di inserirla in rosa per la partita inaugurale del Mondiale in Cina; a 19 anni Hamm \u00e8 la pi\u00f9 giovane giocatrice della squadra. Durante la prima partita del torneo, i 14\u00a0000 spettatori accorsi assistettero al gol risolutivo siglato al 62' da Hamm che fiss\u00f2 il risultato di 3-2 contro la Svezia. Gli Stati Uniti incontrarono il Brasile nella seconda partita della fase a gironi il 19 novembre, match finito con un secco 5-0 per le nordamericane con reti segnate da Carin Jennings, Michelle Akers, Hamm, e doppietta di April Heinrichs. La rappresentativa USA riusc\u00ec a chiudere in testa alla classifica del Gruppo B dopo la terza vittoriosa partita giocata contro il Giappone il 21 novembre aggiudicandosi il diritto di accedere alla seconda fase del torneo. Durante il match giocato per i quarti di finale contro Taipei Cinese (Taiwan), gli Stati Uniti riuscirono a superare facilmente le avversarie con un rotondo 7-0. Dopo essere riuscita a battere anche la Germania per 5-2 nella semifinale, le nazionali USA si ritrovarono in finale la Norvegia. Con 63\u00a0000 presenze sugli spalti, gli Stati Uniti riuscirono a prevalere sulle avversarie con il risultato di 2-1 aggiudicandosi la loro prima Coppa del mondo.\nMondiali del 1995.\nIn occasione del Campionato mondiale di calcio femminile 1995 in Svezia, a 23 anni Hamm ebbe la sua seconda convocazione in un Mondiale di calcio femminile, selezionata nella nazionale statunitense allora allenata da Tony DiCicco. Durante il primo incontro del torneo, il 6 giugno, al 51' sigl\u00f2 la terza rete del parziale 3-1 contro la Cina, partita conclusasi con il pareggio sul 3-3. Nella seconda partita in programma gli Stati Uniti incontrarono la Danimarca, match conclusosi per 2-0 per le statunitensi con reti di Kristine Lilly e Tiffeny Milbrett. In quell'occasione Hamm gioc\u00f2 per pochi minuti nel ruolo di portiere a causa del cartellino rosso inflitto dall'arbitro a Briana Scurry che l'allontan\u00f2 dal terreno di gioco. Con la vittoria per 4-1 sull'Australia nell'ultimo incontro del girone eliminatorio, il 10 giugno, gli Stati Uniti terminarono in prima posizione del Gruppo C accedendo alla fase successiva ed incontrando, superandolo per 4-0, il Giappone nei quarti di finale. L'accesso alle semifinali videro la squadra affrontare, venendo battuta per 1-0, la Nazionale norvegese accedendo alla finale per il terzo posto dove incontr\u00f2 nuovamente la Cina, questa volta superandola per 2-0, con il secondo gol siglato ha Hamm al 55', e conquistando il terzo posto.\nOlimpiadi del 1996.\nHamm venne convocata per rappresentare gli Stati Uniti d'America nella selezione che partecip\u00f2 al primo torneo olimpico di calcio femminile durante i Giochi della XXVI Olimpiade. Hamm scese in campo cinque volte, riuscendo a segnare un gol nella prima partita contro la Danimarca, contribuendo a far conquistare agli Stati Uniti la medaglia d'oro nel torneo ed il titolo di Campione olimpico di calcio femminile battendo in finale, davanti a oltre 76\u00a0000 spettatori, la Nazionale cinese per 2-1.\nMondiali del 1999.\nHamm gioc\u00f2 di nuovo per la nazionale statunitense nei mondiali del 1999, disputati in casa, segnandovi due gol e realizzando uno dei rigori che decisero la finale; la gara fu vista da un gran numero di spettatori, 90000, tra i maggiori per lo sport femminile.\nOlimpiadi del 2004.\nHamm aiut\u00f2 quindi la nazionale a vincere la medaglia d'oro alle Olimpiadi del 2004, venendo scelta dagli altri membri della comitiva olimpica come portabandiera della \"Stars and Stripes\" alla cerimonia di chiusura. Dopo le Olimpiadi, Hamm e le compagne di squadra effettuarono un \"tour d'addio\" degli Stati Uniti, terminato l'8 dicembre 2004 contro la Nazionale messicana all'Home Depot Center. Nella gara, vinta dalle statunitensi per 5\u20130, Hamm effettu\u00f2 due passaggi decisivi; fu una delle tre componenti \"storiche\" della nazionale che annunciarono in quell'occasione il ritiro dalle gare della nazionale, con un bilancio personale di 158 reti segnate.\nNella cultura di massa.\nLa versione calciatrice della bambola Barbie (1998) fa riferimento a Mia Hamm."}
{"id": "841841", "revid": "33751", "url": "https://it.wikipedia.org/wiki?curid=841841", "title": "Calciatrice", "text": ""}
{"id": "841842", "revid": "124123", "url": "https://it.wikipedia.org/wiki?curid=841842", "title": "Marco Valerio Messalla Messallino", "text": "Biografia.\nFamiglia.\nNato nel 36 a.C., era figlio del famoso oratore Marco Valerio Messalla Corvino, al quale assomigliava nel carattere. Divenne console nel 3 a.C. a 33 anni, in ottemperanza al normale \"cursus honorum\" delle magistrature del periodo. Ebbe due figli, una certa Valeria, ed un maschio, Marco Valerio Messalla, divenuto anch'egli console nel 20.\nProconsole in Illirico nel 6-7.\nNel 6 fu proconsole dell'Illirico ed ebbe l'incarico di sostenere l'invasione della Boemia dei Marcomanni di Maroboduo dal Danubio, partendo da Carnuntum, sotto l'alto comando di Tiberio. \nLo scoppio della rivolta dalmato-pannonica, quello stesso anno, lo costrinse a tornare in Illiria per sedare i primi fuochi della rivolta. Dopo uno primo scontro sfortunato, Messalino riusc\u00ec a battere e mettere in fuga 20.000 Dalmati che erano stati attirati in un'imboscata, e poi condusse l'intero esercito, senza grandi perdite, all'interno della fortezza legionaria di Siscia. Tiberio, che si un\u00ec a lui solo verso la fine dell'anno, a causa del procrastinarsi delle difficili trattative di pace condotte con il sovrano dei Marcomanni, Maroboduo, aveva, pertanto, costretto Valerio ad operare da solo, difendendo prima la provincia illirica, e poi sbarrando le porte di una possibile invasione dell'Italia, ai ribelli dalmati e pannoni. Per questi motivi riceveva gli \"ornamenta triumphalia\", e la legione che lo accompagn\u00f2 in questo duro anno di guerra, la legio XX, si merit\u00f2 l'appellativo di \"Valeria Victrix\", da Valerio Messalla Messalino.\nAmico di Tiberio.\nMessallino fu uno dei primi a praticare una forma di adulazione, quasi esagerata, nei confronti del \"princeps\", in questo caso di Tiberio. \nTacito racconta che, in occasione della prima riunione del Senato dopo la morte di Augusto, sugger\u00ec a Tiberio, divenuto imperatore, che a lui fosse giurata fedelt\u00e0, da parte di tutti i membri del senato, ogni anno, ma Tiberio declin\u00f2, domandandogli se una tale proposta fosse venuta da una sua espressa richiesta. Scrive Tacito:\nPropose anche di erigere una statua d'oro di Germanico, da inserire nel tempio di Marte Ultore, per celebrare Tiberio e la memoria di Germanico. Anche questa volta Tiberio non accett\u00f2.\nIl poeta Ovidio, ormai in esilio a Tomi da diversi anni, si appellava alla \"gratia\" che Valerio Messalla Messallino godeva presso il \"princeps\", il cui padre, Messalla Corvino, era stato in passato suo grande amico ed estimatore, affinch\u00e9 gli fosse concessa la possibilit\u00e0 di far ritorno in Italia. Messallino, per\u00f2, ne ignor\u00f2 la richiesta e Ovidio mor\u00ec esule nel 18, lungo le coste del Ponto."}
{"id": "841843", "revid": "125964206", "url": "https://it.wikipedia.org/wiki?curid=841843", "title": "Yip Man", "text": "Tra gli allievi di Yip Man ci fu Bruce Lee tra il 1954 e il 1957. Yip nella sua vita fu un uomo molto generoso, onesto ed educato che, nonostante la ridotta stazza fisica, riusciva ad avere potenza e velocit\u00e0 non paragonabili ad un uomo medio della stessa taglia e peso riuscendo a sconfiggere grandi maestri di arti marziali o altri stili di combattimento e masse di altri combattenti minori.\nDai 6 ai 12 anni inizia ad apprendere il Wing Chun da Chan Wah-shun, dai 13 anni, invece, con Ng Chung-sok, assistente del maestro. A 16 va a scuola al St. Stephen's College a Hong Kong. In questo periodo conosce Leung Bik, figlio del Gran Maestro Leung Jan, e si allena con lui per 4 anni, studiando inoltre in modo approfondito con Yuen Kai Shan, grande amico di famiglia.\nA Hong Kong, durante l'invasione giapponese della Cina, fonda la sua scuola di Wing Chun. Nel 1967 fonda con alcuni suoi studenti la Hong Kong Wing Chun Athletic Association (\u9999\u6e2f\u8a60\u6625\u62f3\u9ad4\u80b2\u6703).\nBiografia.\nGiovinezza.\nYip \u00e8 il terzo dei quattro figli di Yip Oi-dor e di Ng Shui. La sua era una famiglia ricca di Foshan nella regione di Guangdong ed era composta anche dal primogenito, Yip Kai-gak, da sua sorella maggiore Yip Wan-mei e da sua sorella minore Yip Wan-hum. Yip ricevette una tradizionale educazione cinese.\nYip inizi\u00f2 a imparare il Wing Chun da Chan Wah-shun quando aveva 13 anni. Visto che Chan aveva 70 anni in quel momento, Yip fu il suo ultimo studente. A causa dell'et\u00e0 del suo maestro, Yip impar\u00f2 la maggior parte delle tecniche dal secondo discepolo di Chan, Ng Chung-sok. Chan mor\u00ec tre anni dopo e uno dei suoi ultimi desideri fu che Ng continuasse l'insegnamento a Yip.\nAll'et\u00e0 di 15 anni, Yip si trasfer\u00ec a Hong Kong con l'aiuto del suo parente Leung Fut-ting. Un anno dopo si iscrisse al St. Stephen's College, una scuola di secondo livello per famiglie ricche risiedenti a Hong Kong. Durante la sua permanenza nella scuola, Yip vide un ufficiale di polizia straniero picchiare una donna e intervenne per difenderla. L'ufficiale di polizia cerc\u00f2 di attaccare Yip, ma quest'ultimo lo butt\u00f2 a terra e corse verso scuola con i compagni.\nI suoi compagni raccontarono la vicenda a un anziano che chiese a Yip quale arte marziale praticasse dicendogli poi che il suo stile non era cos\u00ec buono. L'anziano sfid\u00f2 Yip Man nel chi sao, una forma di allenamento che comportava attacco e difesa controllati, Yip vide quindi l'opportunit\u00e0 di provare che le sue abilit\u00e0 erano buone, ma venne sconfitto dall'uomo molto velocemente. L'uomo si rivel\u00f2 essere Leung Bik, primo allievo di Chan Wah-shun e figlio del suo maestro, Leung Jan. Dopo quello scontro Yip continu\u00f2 a imparare da Leung Bik.\nYip torn\u00f2 a Foshan all'et\u00e0 di 24 anni.. Yip non apr\u00ec mai ufficialmente una scuola: insegn\u00f2 soltanto ad amici e parenti, ma non a tutti. Alcuni dei suoi studenti informali pi\u00f9 famosi furono Lok Yiu, Chow Kwong-yue (\u5468\u5149\u88d5), Kwok Fu (\u90ed\u5bcc), Lun Kah (\u502b\u4f73), Chan Chi-sun (\u9673\u5fd7\u65b0) e Lui Ying (\u5442\u61c9). Tra essi il migliore fu Chow Kwong-yue, ma costui si dedic\u00f2 al commercio e abbandon\u00f2 le arti marziali.\nKwok Fu e Lun Kah iniziarono l'insegnamento e diffusero l'arte del Wing Chun nella regione di Foshan e Guangdong. Cahn Chi-sun e Lui Ying si trasferirono a Hong Kong ma nessuno dei due accett\u00f2 studenti. Yip and\u00f2 a vivere con Kwok Fu durante la seconda guerra sino-giapponese e torn\u00f2 a Foshan soltanto alla fine della guerra, dove continu\u00f2 la sua carriera come ufficiale di polizia. Yip lasci\u00f2 Foshan per Hong Kong nel 1949 dopo che il Partito Comunista Cinese prese il potere.\nVita a Hong Kong.\nInizialmente, gli affari della scuola di Yip Man furono scarsi perch\u00e9 i suoi studenti stavano nella sua scuola solo un paio di mesi. Spost\u00f2 la sua scuola due volte, la prima volta a Castle Peak Road a Sham Shui Po e la seconda volta a Lee Tat Street (\u5229\u9054\u8857) a Yau Ma Tei. Per allora alcuni dei suoi studenti erano diventati molto abili nel Wing Chun e poterono aprire delle proprie scuole. Alcuni dei suoi studenti e discendenti affrontarono avversari abili in altre arti marziali per dimostrare le loro qualit\u00e0 e le loro vittorie aumentarono la reputazione di Yip. Nel 1967, Yip e alcuni studenti fondarono l'\"Hong Kong Wing Chun Athletic Association (\u9999\u6e2f\u8a60\u6625\u62f3\u9ad4\u80b2\u6703)\".\nMorte ed eredit\u00e0.\nYip mor\u00ec il 2 dicembre del 1972 a causa di un cancro alla gola.\nCirca 6 settimane prima della sua morte e resosi conto del poco tempo rimasto a sua disposizione, Yip Man decise di documentare in video la sua forma di Wing Chun, effettuando delle riprese in Super 8 con l'assistenza dei suoi figli e dell'allievo Lau Hon Lam. Si pensa che le sue condizioni di salute gli permisero di eseguire solamente le forme di Siu Nim Tau, Cham kiu e Muk Yan Chong, tuttavia su YouTube ci sono filmati di almeno un elemento della forma del bastone lungo (lok dim boon kwan) e fotogrammi di altri elementi della stessa forma si possono trovare in diversi siti internet. Nel suo libro \"Inner Wing Tsun\" Keith Kernspecht asserisce di essere il possessore del filmato originale in cui Yip Man dimostra l'intera forma di bastone lungo, di averne data una copia anche al suo maestro Leung Ting e che le foto e frammenti circolanti in internet derivano da quel filmato. Inoltre alcune foto di Yip Man con i doppi coltelli potrebbero essere state estrapolate da fotogrammi delle riprese della forma dei doppi coltelli (baat chum dao). \u00c8 possibile quindi che i filmati delle ultime tre forme non siano semplicemente mai stati resi pubblici.\nL'eredit\u00e0 di Yip \u00e8 la pratica del Wing Tsun a livello mondiale. Tra gli studenti pi\u00f9 importanti troviamo: Leung Sheung, Lok Yiu, Chu Shong-tin, Wong Shun-leung, Wong Kiu (\u738b\u55ac), Shau Yin (\u5146\u94f6), Yip Bo-ching (\u8449\u6b65\u9752), William Cheung, Hawkins Cheung, Bruce Lee (\u674e\u5c0f\u9f8d), Wong Long, Wong Chok, Law Bing, Lee Shing, Ho Kam-ming, Moy Yat, Duncan Leung, Derek Fung Ping-bor (\u99ae\u5e73\u6ce2), Chris Chan Shing (\u9673\u6210), Victor Kan, Stanley Chan, Chow Sze-chuen, Tam Lai, Lee Che-kong, Kang Sin-sin, Simon Lau, suo nipote Lo Man-kam, i suoi figli Ip Ching e Ip Chun, Leung Ting.\nYip lasci\u00f2 anche una storia scritta del Wing Chun. Molti manufatti della sua vita sono esposti al museo \"Yip Man Tong\" di Foshan in Cina.\nInfluenze nella cultura di massa.\nAlla vita di Yip Man sono ispirati alcuni film semi-biografici:\nAllievi principali.\nMolti allievi di Yip Man divennero a loro volta maestri e fondarono proprie scuole."}
{"id": "841845", "revid": "155634", "url": "https://it.wikipedia.org/wiki?curid=841845", "title": "Football Club Internazionale Milano 1993-1994", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1993-1994.\nStagione.\nNell'estate 1993 Pellegrini si assicur\u00f2 le prestazioni degli olandesi Jonk e Bergkamp, ritenuti tra i maggiori prospetti del calcio mondiale: a completare l'organico furono poi gli italiani Paganin, Festa e Dell'Anno. L'apporto dei \"tulipani\" si rivel\u00f2 tuttavia inferiore alle attese in loro riposte, con Bergkamp che \u2014 pur risultando capocannoniere in UEFA \u2014 denunci\u00f2 problemi d'ambientamento in spogliatoio; in campionato la squadra tent\u00f2 inizialmente di contrastare i concittadini rossoneri, ritrovandosi a 4 lunghezze dagli uomini di Capello alla pausa natalizia.\nIn campo europeo fu soprattutto la prolificit\u00e0 del nuovo attaccante a risultare decisiva, con una tripletta al Rapid Bucarest nel primo turno: Bergkamp appose quindi il proprio sigillo anche contro i ciprioti dell'Apollon Limassol \u2014 sul cui campo i nerazzurri furono costretti ad un pari per 3-3 nel \"retour match\" \u2014 decidendo infine entrambe le gare col Norwich City. Sul fronte nazionale il \"gap\" dai rossoneri prese ad ampliarsi agli inizi del 1994, con la situazione sfociata nell'esonero di Bagnoli in febbraio: a gravare sul conto del tecnico, sollevato dall'incarico dopo una sconfitta casalinga con la Lazio che precipit\u00f2 la squadra al sesto posto con 9 punti di ritardo dal \"Diavolo\", fu inoltre l'insorgere di tensioni nell'ambiente che richiam\u00f2 quanto avvenuto con Orrico un biennio addietro. La panchina venne rilevata dall'ex calciatore Gianpiero Marini, ex calciatore nerazzurro del decennio passato, sconfitto a Piacenza nel suo debutto.\nIl nuovo allenatore centr\u00f2 la prima vittoria della sua gestione nell'andata dei quarti di finale della UEFA, espugnando il terreno di un Borussia Dortmund guidato in campo dall'ex Matthias Sammer: ipotecato il passaggio del turno grazie al 3-1 in Germania, nel ritorno a San Siro i milanesi cedettero col minimo scarto rimediando la seconda sconfitta consecutiva su un totale di 6 incontri. Inaugurato il filotto negativo col 4-1 sub\u00ecto a Parma, l'Inter cadde quindi per mano dei teutonici e nella stracittadina per poi capitolare anche col Genoa: piegata di misura dai connazionali del Cagliari nel primo round della semifinale europea, la \"Beneamata\" si arrese infine alla Juventus nel derby d'Italia per un autogol di Ferri.\nPiombati loro malgrado in zona-retrocessione, i lombardi \u2014 tornati alla vittoria solamente in primavera \u2014 scongiurarono il pericolo della B alla penultima giornata: chiudendo il torneo alla pari con la Reggiana a 31 punti, a \u221219 dai campioni d'Italia del Milan, fu sopravanzato di una sola lunghezza un Piacenza condannato alla relegazione. Col tredicesimo posto in graduatoria a costituire la peggior prestazioni del club in Serie A \u2014 peggiorando la dodicesima piazza raggiunta, sia pur all'interno di un campionato con 21 partecipanti, nel 1948 \u2014 l'\u00e0ncora di salvezza fu rappresentata dalla Coppa UEFA, al cui atto finale i milanesi pervennero dopo aver rimontato i sardi nel ritorno della semifinale.\nUltimo ostacolo risultarono gli austriaci del Casino Salzburg, sconfitti dapprima con rete di Berti e successivamente da un gol di Jonk: ammessa all'edizione seguente tramite la vittoria del trofeo, l'Inter iscrisse il proprio nome nell'albo d'oro della manifestazione per la seconda volta dopo il successo colto da Trapattoni nel 1991.\nMaglie e sponsor.\nLo sponsor tecnico per la stagione 1993-94 fu Umbro, mentre quello ufficiale era Fiorucci. La prima divisa manteneva il colletto a polo con strisce strette e tonalit\u00e0 chiara. La seconda aveva un colletto a polo azzurro con la banda nerazzurra e anche il bordo azzurro con nero sulle maniche. Infine, la terza rimase gialla con quadratini ispirati ai colori sociali del club.\nOrganigramma societario.\nArea direttiva\nArea comunicazione\nArea tecnica\nArea sanitaria\nRosa.\nDi seguito la rosa.\nStatistiche.\n\"Statistiche aggiornate all'11 maggio 1994\".\nStatistiche dei giocatori.\nSono indicati \"in corsivo\" i calciatori che hanno lasciato la societ\u00e0 a stagione in corso."}
{"id": "841850", "revid": "18323", "url": "https://it.wikipedia.org/wiki?curid=841850", "title": "Universit\u00e0 di Coimbra", "text": "L'Universit\u00e0 di Coimbra (in portoghese: Universidade de Coimbra) \u00e8 il pi\u00f9 antico istituto di istruzione universitaria del Portogallo.\nFu fondato a Coimbra il 1\u00ba marzo 1290 e al 2017 conta circa studenti.\nIl suo club sportivo, la Associa\u00e7\u00e3o Acad\u00e9mica de Coimbra, si \u00e8 distinto a livello nazionale soprattutto nel calcio e nel rugby.\nStoria.\nLa sua fondazione risale a un decreto emanato a Leiria da re Dinis, lo \u201cScientiae thesaurus mirabilis\u201d, che istitu\u00ec l'Universit\u00e0; successivamente fu confermato dal Papa Niccol\u00f2 IV.\nLa bolla del Papa, datata 9 agosto 1290, riconobbe l'Estudo Geral, con le facolt\u00e0 di Arti, Diritto canonico, Diritto civile e Medicina. Teologia fu riservata ai conventi domenicani e francescani\nL'universit\u00e0 fu portata a Coimbra, nel Pa\u00e7o Real da Alc\u00e1\u00e7ova, nel 1308.\nNel 1338 fu portata a Lisbona, dove rimase fino al 1354, anno nel quale fu riportata a Coimbra. Rimase qui fino al 1377, quando torn\u00f2 a Lisbona. L\u00ec rimase sino al 1537, data nella quale fu riportata definitivamente a Coimbra per ordine del re Giovanni III.\nL'universit\u00e0 ricevette i suoi primi statuti nel 1309, con il nome di \u201cCharta magna privilegiorum\u201d.\nI secondi statuti furono emessi nel 1431 (regnante Giovanni I), con disposizioni su frequenza, esami, gradi, tasse scolastiche e anche a proposito dell'uniforme tradizionale degli studenti.\nDurante il regno di Manuele I, nel 1503, l'universit\u00e0 ebbe il suo terzo statuto, che trattava di argomenti quali il rettore, la disciplina, lo stipendio dei professori, gli esami accademici e sulla cerimonia solenne di laurea.\nDurante il regno di Manuele I i regnanti assunsero il titolo di \u201cProtectores\u201d (protettori) dell'universit\u00e0, avendo la facolt\u00e0 di nominare i professori e di rilasciare statuti.\nIl potere reale (abbastanza centralizzato a partire dal regno di Giovanni II) creava una collegamento molto stretto tra universit\u00e0 da un lato e Stato e Politica dall'altro, che port\u00f2 ad avere in Portogallo una prevalenza degli studi giuridici.\nIl 27 dicembre del 1559 (regnante Sebastiano I), Baltazar de Faria emise i \"Quartos Estatutos\", con i quali si decretava che il rettore fosse eletto dal Claustro, disposizione non sempre osservata dal potere regio. Nel medesimo anno, il 1\u00ba novembre, fu dichiarata solennemente aperta l'universit\u00e0 di \u00c9vora, diretta dai Gesuiti.\nNel 1591, da Madrid, vengono i \"Sextos Estatutos\" (i \"quintos\" furono lasciati da parte, non entrando mai in vigore) presentati al Claustro l'anno seguente. Decretavano che l'universit\u00e0 indicasse tre nomi per la carica rettorale, spettando al re la scelta fra i tre.\nDurante il regno di Giuseppe I, l'universit\u00e0 soffr\u00ec una profonda alterazione. Il 28 giugno 1772 il re ratifica i nuovi statuti (Estatutos Pombalinos), che segnano l'inizio della Reforma. Veniva manifestato, innanzitutto, un grande interesse per le scienze naturali e per le scienze esatte, che precedentemente non erano molto presenti nell'insegnamento universitario.\nNel 1836 furono unificate le facolt\u00e0 di diritto canonico e di giurisprudenza che contribuiranno fortemente alla costruzione del nuovo apparato legale liberale.\nNel 1911, l'universit\u00e0 riceve dei nuovi regolamenti con l'obiettivo di creare una certa autonomia amministrativa e finanziaria e veniva contestualmente creato anche un sistema di borse di studio per far aumentare il numero degli studenti.\nFu creata la facolt\u00e0 di Lettere, che occup\u00f2 la sede della scomparsa facolt\u00e0 di Teologia e le facolt\u00e0 di Matematica e di Filosofia (creata dalla Reforma Pombalina) erano trasformate nella facolt\u00e0 di Scienze.\nNel 1956 viene fondato il coro.\nCon la rivoluzione dei garofani, il 25 aprile 1974, inizia un nuovo periodo nella vita portoghese e universitaria, con l'obiettivo di effettuare varie riforme per accompagnare una nuova dinamica politica. Nel 1989 furono pubblicati gli statuti attualmente in vigore.\nDurante i suoi sette secoli di esistenza, l'universit\u00e0 \u00e8 andata crescendo, inizialmente per tutta l'Alta de Coimbra e in seguito un po' per tutta la citt\u00e0, rimanendo fortemente legata alla gestione della scienza e della tecnologia e alla diffusione della cultura portoghese nel mondo.\nContinuando a tenere alta la fama dei tempi antichi, \u00e8 indiscutibile la qualit\u00e0 dell'insegnamento dell'ateneo. Per quel che riguarda la facolt\u00e0 di diritto, \u00e8 notare il rapporto della valutazione esterna delle altre facolt\u00e0 di diritto portoghese, essendo Coimbra il luogo pi\u00f9 importante per quel che riguarda l'insegnamento della legge.\nFacolt\u00e0.\nAttualmente l'universit\u00e0 di Coimbra conta otto facolt\u00e0 (Lettere, Diritto, Medicina, Scienze e Tecnologia, Farmacia, Economia, Psicologia e Scienza dell'educazione, Scienza dello sport ed Educazione Fisica), e circa 22.000 studenti.\nL'universit\u00e0 si sviluppa su tre grandi poli:\nQueima das Fitas.\nOgni anno vi si tiene la \"Queima das Fitas\" (\"Rogo dei Nastri\", in portoghese), una festivit\u00e0 accademica tradizionale che ha avuto le sue origini di questo ateneo e si \u00e8 poi diffusa in diverse citt\u00e0 universitarie portoghesi.\nLa ricorrenza festiva viene celebrata dagli studenti al termine di ciascun anno accademico, per otto giorni, a partire dalla mezzanotte del primo venerd\u00ec di maggio. Il programma della \"Queima das Fitas\" comprende una serenata notturna di fado, una processione di carri (\"cortejo\"), e varie altre attivit\u00e0 culturali e sportive."}
{"id": "841857", "revid": "2730", "url": "https://it.wikipedia.org/wiki?curid=841857", "title": "Trattato di Basilea (luglio 1795)", "text": "Il trattato di Basilea o pace di Basilea fu un trattato firmato il 22 luglio 1795, ossia il 4 termidoro III, dalla Francia della Convenzione termidoriana e dalla Spagna di Godoy e comport\u00f2 la fine della campagna nota come guerra del Rosell\u00f3n o guerra della Convenzione, che vedeva i due paesi fronteggiarsi dal 1793.\nStoria.\nSin dal giugno 1795, visto un non favorevole andamento del conflitto, il primo ministro spagnolo, Manuel Godoy aveva proposto un accordo che comportasse il riconoscimento della Repubblica francese in cambio del mantenimento dei suoi confini, del ristabilimento del culto cattolico in Francia, della liberazione dei figli di Luigi XVI cos\u00ec come la stipula di un'alleanza contro l'Inghilterra; quest'ultima richiesta era dovuta al risentimento della Spagna verso la sua alleata per certi scontri nei Caraibi.\nNel frattempo la situazione sul campo era andata aggravandosi, con l'armata del generale francese Moncey che aveva preso Vitoria il 17 luglio e Bilbao il 19. Tali eventi accelerarono la firma, il 22 luglio, di un trattato di pace. Questo constava di un preambolo e 17 articoli e stabiliva che la Francia restituiva i territori occupati in Spagna, ribadendo il confine sullo spartiacque dei Pirenei, ed in cambio la Spagna cedeva alla Francia la parte spagnola dell'isola di Santo Domingo (i francesi controllavano gi\u00e0 la parte occidentale dell'isola, Haiti, dalla firma del trattato di Ryswick del 1697); infine si normalizzavano le relazioni commerciali tra i due paesi. Le clausole segrete del trattato disponevano che la Spagna non avrebbe perseguitato i suoi sudditi che avevano parteggiato per la Francia, mentre i francesi avrebbero scarcerato la figlia dell'ex re Luigi XVI. Si rimand\u00f2 ad un nuovo trattato la formalizzazione dell'alleanza contro l'Inghilterra.\nIl trattato, soprattutto, permetteva alla Francia di concentrarsi sul fronte del Reno ed italiano, ed inaugurava una collaborazione che avrebbe portato a due decenni di guerre: il successivo Secondo Trattato di San Ildefonso, del 18 agosto 1796, inaugur\u00f2 una inedita alleanza militare, che costrinse il regno ad una sfortunata campagna contro la potente Inghilterra, segnata dal disastro di Cabo San Vicente. Tornato al potere nel 1798, Godoy riprese l'alleanza con la Francia, che port\u00f2 al disastro di Trafalgar e, soprattutto, consent\u00ec l'ingresso in Spagna di circa 65\u00a0000 soldati francesi. La sua destituzione, a seguito dei cosiddetti moti di Aranjuez del 6 aprile 1808, scaten\u00f2 l'iniziativa di Napoleone, il quale mand\u00f2 Murat ad occupare Madrid, dando inizio alla guerra d'indipendenza spagnola."}
{"id": "841858", "revid": "76963", "url": "https://it.wikipedia.org/wiki?curid=841858", "title": "Shanica Knowles", "text": "Carriera.\n\u00c8 conosciuta per il ruolo di Amber Adesen nella serie \"Hannah Montana\" della Disney, ed \u00e8 stata inoltre ospite in \"Unfabulous\" sul canale Nickelodeon interpretando Vanessa la \"cheerleader\". Nel 2011 \u00e8 apparsa in un episodio di \"Harry's Law\", interpretando Shonda, e nella serie TV \"Untitled Jamie Foxx Sketch Show\", nel ruolo di Ella.\nHa interpretato il ruolo di Sierra in \"\" con Alyson Michalka, e quello di Shauna Keaton nel film \"Jump in!\" insieme a Keke Palmer e Corbin Bleu.\nVita privata.\nSua cugina \u00e8 la cantante Beyonc\u00e9."}
{"id": "841863", "revid": "767487", "url": "https://it.wikipedia.org/wiki?curid=841863", "title": "Palazzo del Circolo dell'Unione", "text": "Il palazzo del Circolo dell'Unione \u00e8 un palazzo situato in via Tornabuoni 7, a Firenze. \u00c8 conosciuto anche come palazzo Corsi, palazzo della Commenda da Castiglione o palazzo Montauto\nStoria e descrizione.\nIn questa zona avevano alcune case degli Ughi, poi dei Monaldi, vendute nel 1485 agli Strozzi e poi ai Sassetti, finch\u00e9 non vennero acquistate nel 1559 da Simone di Jacopo Corsi, che affid\u00f2 i lavori per la creazione di un palazzo di famiglia a Giorgio Vasari, al quale succedette l'Ammannati.\nL'architetto di Cosimo I de' Medici realizz\u00f2 un sobrio prospetto in facciata, caratterizzato da pi\u00f9 file di finestre incorniciate dalla pietra serena con motivi simili a quelle delle specchiere o delle cornici di dipinti. Il portale sormontato da terrazzo \u00e8 uno dei primi esempi di questa combinazione a Firenze e fu ripreso in numerosi palazzi nei secoli successivi. \nDalla fine del Cinquecento la facciata presentava anche una ricca decorazione ad affresco, come testimonia una veduta di autore anonimo e varie testimonianze tra le quali quella di Agostino Lapini che riport\u00f2 nel suo \"Diario\" del 1596 come vi fossero raffigurati quattro ritratti di uomini illustri tra i quali Cosimo I. Di questo periodo restano forse le decorazioni a grottesche sulla volta dell'androne d'ingresso, nello stile vicino a quello di Bernardino Poccetti. Per Anton Francesco Grazzini, la facciata era la pi\u00f9 bella di tutte le facciate dipinte della citt\u00e0.\nI Corsi tennero il palazzo fino al 1780, passato poi ai Da Castiglione, che fecero installare il busto di Francesco I de' Medici di Giambologna sul portale, opera del 1577 legata alla concessione alla famiglia della Commenda dell'Ordine di Santo Stefano, da cui uno dei nomi del palazzo.\nNel 1790 fu acquistato dagli Uguccioni-Gherardi, che fecero ammodernare l'edificio dall'architetto Giulio Mannaioni. In questo periodo vennero anche decorate le sale prospicienti via Tornabuoni con affreschi di paesaggi agresti nei quali compaiono le propriet\u00e0 rurali della famiglia come poggio Gherardo e villa Moreni. Tra i pittori che parteciparono alla decorazione vi furono Tommaso Gherardini, Agostino Fortini, Luigi Lorenzi, Pietro della Nave, Giuseppe Nobili e Domenico Fabbroni. Pass\u00f2 quindi ai Barbolani di Montauto nella cui famiglia pervennero, per via di Luisa e Emilia Uguccioni - sposate rispettivamente ai marchesi Ferdinando e Giovanni Barbolani di Montauto - i rami Uguccioni-Gherardi.\nIl Circolo dell'Unione era originariamente un gruppo di amici del principe Anatolio Demidoff nato nel 1852 nella villa San Donato e che venne trasferito in questo palazzo nel 1853, prima di diventare Societ\u00e0 Anonima per le Corse dei Cavalli e poi Jockey Club 1871. In quest'ultima occasione si fecero dei lavori di ammodernamento e fu rinnovato l'arredamento dal principe Ferdinando Strozzi. Dopo essersi tenute qui le riunioni del Circolo per molti decenni, nel 1920 il Circolo dell'Unione acquist\u00f2 dai Montauto il palazzo ufficializzando il nuovo nome di \"palazzo del Circolo dell'Unione\" ormai in uso dal secolo precedente.\nIl Circolo dell'Unione possiede tuttora il palazzo, che \u00e8 in compropriet\u00e0 dei soci. Nella cappella gentilizia del palazzo venne creato nel Novecento un sacrario per ricordare i soci caduti nelle guerre.\nVoci correlate.\nI Corsi ebbero vari palazzi a Firenze, compreso il vicino Palazzo Corsi-Tornabuoni."}
{"id": "841876", "revid": "767487", "url": "https://it.wikipedia.org/wiki?curid=841876", "title": "Inversione (cromosoma)", "text": "Nella biologia molecolare l'inversione \u00e8 di solito una mutazione cromosomica, ovvero comprendente un lungo tratto di DNA. Tale mutazione consiste nella rottura del filamento di DNA in due punti; il frammento cos\u00ec ottenuto viene reincorporato, grazie alla riparazione ad opera di specifici enzimi (come le DNA ligasi), nel cromosoma, ma viene invertito di orientamento.\nTipi di inversione.\nEsistono due tipi di inversione:\nL'inversione nel cromosoma 9 inv(9)(p11q12) \u00e8 una delle pi\u00f9 frequenti.\nEffetti biologici.\nNormalmente le inversioni non causano malattie all'individuo, sempre che la rottura non sia avvenuta proprio all'interno di un gene (il che risulta poco probabile dato che meno del 5% del genoma \u00e8 occupato da geni). Oppure, pu\u00f2 rivelarsi dannoso se un gene attivo viene a trovarsi in una regione sottoposta normalmente a inibizione o viceversa.\nTuttavia, i problemi possono verificarsi durante la meiosi. Mettendo il caso di una inversione in stato di eterozigosi, la pi\u00f9 comune\u00a0\u2013 ovvero nel caso in cui uno solo dei cromosomi omologhi abbia subito tale mutazione\u00a0\u2013 le sequenze omologhe tendono ad appaiarsi per procedere al crossing-over; anche la regione invertita tende ad allinearsi a quella normale sull'altro cromosoma, dovendo cos\u00ec fare un'ansa.\nOra abbiamo tre possibili scenari:"}
{"id": "841879", "revid": "118231721", "url": "https://it.wikipedia.org/wiki?curid=841879", "title": "\u00c4lvkarleby", "text": "\u00c4lvkarleby \u00e8 un comune svedese di abitanti (2020), situato nella contea di Uppsala. Il suo capoluogo \u00e8 la cittadina di Skutsk\u00e4r.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "841883", "revid": "124248637", "url": "https://it.wikipedia.org/wiki?curid=841883", "title": "Conflitto del delta del Niger", "text": "Il conflitto del delta del Niger \u00e8 una lunga serie di scontri e contrasti etno-politici originatisi nei primi anni novanta nella zona del delta del Niger in Nigeria, e protrattisi fino ai giorni nostri.\nLa causa delle tensioni risiede negli interessi economici contesi tra le multinazionali produttrici di petrolio, il governo nigeriano ed un numero di gruppi etnici della zona del delta che si sono sentiti defraudati e sfruttati, in particolare il gruppo degli Ogoni e quello degli Ijaw, supportati da gruppi paramilitari. I contrasti politici ed etnici sono continuati per tutti gli anni novanta a dispetto della conversione alla democrazia della Nigeria con l'elezione del governo di Obasanjo nel 1999.\nLa competizione per la conquista dell'oro nero ha portato ad innumerevoli violenze fra gruppi etnici causando la militarizzazione dell'intera regione che \u00e8 stata occupata da milizie quali l'esercito della Nigeria e forze di polizia (tra cui la Polizia Mobile paramilitare, MOPOL). Le vittime dei crimini legati al conflitto quasi sempre evitano di cercare giustizia con azioni legali a causa della dilagante impunit\u00e0 degli esecutori e dei responsabili di questi abusi dei diritti umani. Ci\u00f2 ha creato un devastante circolo vizioso di violenza facendo degenerare il conflitto in vere e proprie guerriglie a sfondo etnico permanenti. I conflitti a livello regionale ed a sfondo etnico sono cos\u00ec numerosi e diversificati che \u00e8 pressoch\u00e9 impossibile e poco pratico farne una catalogazione dettagliata.\nIl petrolio come causa di fondo.\nLa Nigeria, dopo circa quattro decenni di produzione ininterrotta di petrolio, \u00e8 diventata, dagli inizi degli anni novanta, completamente dipendente a livello economico dall'estrazione petrolifera, generando con la produzione del greggio il 40% del prodotto interno lordo (2000). A dispetto delle incredibili ricchezze generate dal petrolio, i benefici della produzione di questa materia prima hanno toccato marginalmente la popolazione nativa che solo lentamente, dagli anni sessanta in poi, ha cominciato ad abbandonare le campagne e quella che \u00e8 sempre stata l'attivit\u00e0 principale: l'agricoltura.\nLa produzione annuale di prodotti agricoli \u00e8 crollata nell'ultima decade del XX secolo; la produzione di cacao \u00e8 diminuita del 43% (la Nigeria era una delle pi\u00f9 grandi esportatrici di cacao negli anni sessanta); la produzione del grano \u00e8 diminuita del 29%, quella del cotone del 65%, quella di arachidi del 64%.. A differenza del pur considerevole numero di nigeriani impiegati nell'industria petrolifera, la maggior parte degli strati della popolazione, specialmente di quella del delta del Niger, sono rimasti poveri e degradati esattamente come negli anni sessanta.\nIl delta del Niger ha una popolazione stabilmente in crescita stimata in circa 30 milioni di persone (2005), il 23% circa della popolazione totale della Nigeria. La densit\u00e0 abitativa \u00e8 tra le pi\u00f9 alte del mondo con 265 individui per chilometro quadrato (riferimento: Commissione per lo sviluppo del Delta del Niger, NDDC). Questa popolazione si sta espandendo al ritmo del 3% all'anno e la capitale del petrolio, Port Harcourt, sta subendo una enorme crescita urbana. La povert\u00e0 e l'urbanizzazione hanno portato ad uno stato in cui la corruzione \u00e8 un fatto acquisito. Lo scenario risultante vede un'incredibile urbanizzazione non accompagnata da sviluppo economico; di qui la disoccupazione a livelli intollerabili. La popolazione \u00e8 stata forzata a distruggere lo stesso ecosistema che era basilare per il suo sostentamento.\nIl caso degli Ogoni (1992-1995).\nLa zona del gruppo etnico degli Ogoni \u00e8 un'area di 404 miglia quadrate situata nel sud-est del delta del Niger. Giacimenti di petrolio furono scoperti nelle terre degli Ogoni nel 1957, appena un anno dopo la scoperta del primo deposito di greggio di tutta la Nigeria. Ci\u00f2 ha portato, nei due decenni successivi, la Shell e la Chevron ad insediarsi stabilmente nella regione. Gli Ogoni, una minoranza etnica di circa mezzo milione di individui, sono stati costretti ad abbandonare le terre di origine per far posto alle multinazionali senza nessun preavviso o consultazione preventiva.\nQuesta azione \u00e8 stata supportata inoltre da una legge costituzionale che ha reso il governo nigeriano l'unico proprietario e l'unico detentore dei diritti di tutto il territorio nigeriano; il compenso per l'abbandono delle terre di origine sarebbe stato valutato in base al valore dei raccolti prodotti nella regione al tempo dell'acquisizione e non sul valore effettivo degli stessi appezzamenti. Il governo nigeriano avrebbe poi potuto distribuire le terre alle compagnie petrolifere, calpestando ogni forma di diritto umano e scatenando la scintilla per gli attuali conflitti, etnici e non.\nGli anni settanta e ottanta videro le promesse a vuoto del governo fatte al popolo del delta sui benefici per la popolazione di un futuro sviluppo economico della regione. L'insoddisfazione degli Ogoni crebbe rapidamente, ed il tessuto sociale ed economico locale cominci\u00f2 un irreversibile processo di distruzione. In questo contesto, fu creato nel 1992 il Movimento per la Sopravvivenza del Popolo Ogoni (MOSOP, dall'inglese \"Movement for the Survival of the Ogoni People\"). Il MOSOP, supportato dai principali artisti e autori ogoni, tra cui Ken Saro-Wiwa, divenne presto popolarissimo rappresentando il popolo degli Ogoni nella loro battaglia contro l'abuso dei diritti umani e dell'ambiente naturale della regione. Gli obiettivi primari furono subito ben chiari: contrastare, nel processo di assoggettamento della regione da parte di corporazione straniere, il governo nigeriano e la compagnia petrolifera Shell.\nNel dicembre del 1992, il conflitto tra gli Ogoni e le corporazioni straniere arriv\u00f2 ad un punto di tensione altissimo. Entrambe le parti si produssero in un\"escalation\" caratterizzata da gravi episodi di violenza. Il MOSOP lanci\u00f2 un ultimatum alle compagnie petrolifere Shell, Chevron e alla Corporazione Petrolifera Nazionale Nigeriana (NNPC); si richiedevano la somma di dieci miliardi di dollari in \"royalties\" per la compensazione dei danni, un immediato stop alla degradazione ambientale causata in primis dall'inquinamento delle industrie e l'avvio di un tavolo di concertazione per tutti i futuri accordi sullo sfruttamento del sottosuolo.\nCon questa clamorosa azione, gli Ogoni cominciarono a focalizzare i loro obiettivi non pi\u00f9 sul governo nigeriano, ma direttamente sulle multinazionali estere, negando, di fatto, il ruolo stesso delle autorit\u00e0 nigeriane. Il governo rispose rendendo vietate tutte le manifestazioni pubbliche contro l'estrazione petrolifera della regione dichiarando che tutte le attivit\u00e0 tese a disturbare la produzione di greggio in Nigeria sarebbero state considerate alto tradimento. L'estrazione petrolifera sub\u00ec comunque un forte rallentamento arrivando a una produzione giornaliera di circa 10.000 barili (5% della produzione totale).\nL\"'escalation\" della repressione militare arriv\u00f2 al culmine nel maggio del 1994: il 21 maggio, soldati e reparti della Polizia Mobile eseguirono blitz in tutti i villaggi Ogoni e quattro capi ogoni furono uccisi; le forze occupanti, guidate dal maggiore Paul Okuntimo della Sicurezza Interna dello Stato di Rivers, dichiararono di essere alla ricerca dei responsabili per i quattro omicidi. Saro-Wiwa fu in seguito ritenuto connesso in qualche modo agli omicidi. Amnesty International etichett\u00f2 questo atto di polizia come terrorismo puro. A giugno dello stesso anno, 30 villaggi ogoni erano stati completamente distrutti, 600 persone arrestate, e 40 persone uccise; in seguito furono calcolati 100.000 rifugiati e 2.000 morti tra civili.\nNel maggio del 1994, nove attivisti del movimento, conosciuti poi come \"I nove Ogoni\", tra cui Ken Saro-Wiwa, furono arrestati e accusati di incitamento all'omicidio a seguito dei quattro ogoni ammazzati nel corso dei blitz. Saro-Wiwa e i suoi fedelissimi negarono le accuse ma furono imprigionati per oltre un anno prima di essere riconosciuti colpevoli ed essere condannati a morte da un tribunale speciale il 10 novembre 1995. La condanna fu eseguita per tutti e nove gli imputati con impiccagione. Le esecuzioni ebbero un'eco internazionale. Il processo fu aspramente criticato dalle organizzazioni per i diritti umani e dai governi internazionali.\nIl Commonwealth delle Nazioni sospese l'unione della Nigeria all'organizzazione. Gli Stati Uniti, il Regno Unito e i governi europei implementarono forti sanzioni delle quali nessuna ebbe impatti significativi sulla produzione del petrolio. Nel 2001 Greenpeace afferm\u00f2 in un \"reportage\" che i due testimoni che accusarono Saro-Wiwa e gli altri attivisti in seguito ammisero di essere stati pagati dalla Shell e dalle autorit\u00e0 nigeriane. La Shell ammise di aver dato denaro ai militari nigeriani che avevano brutalmente messo fuori causa le voci che chiedevano giustizia. La situazione oggi per gli Ogoni \u00e8 migliorata, grazie anche alla transizione ad uno Stato democratico nigeriano avvenuta nel 1999. Comunque, nessun tentativo \u00e8 stato mai intrapreso dal governo o da un'istituzione internazionale per portare giustizia e fare chiarezza a seguito degli avvenimenti del 1994.\nIl conflitto Ijaw-Itsekiri (1997).\nNella seconda met\u00e0 degli anni novanta ci fu un aumento delle tensioni tra i militanti del gruppo etnico Ijaw, il pi\u00f9 grande di tutta la regione del delta con una popolazione di oltre sette milioni, e quelli degli Itsekiri, composti da soli 450.000 individui. Il conflitto tra i due gruppi si \u00e8 rivelato particolarmente intenso nella citt\u00e0 di Warri. Gli Ijaw e gli Itsekiri hanno vissuto gli uni accanto agli altri per secoli, quasi sempre in modo armonioso. Durante il XVI secolo, gli Itsekiri hanno avuto i loro primi contatti con commercianti europei e molto facilmente acquisirono la cultura europea e le conoscenze necessarie per trarre vantaggi dagli scambi commerciali; fino all'arrivo della \"National Africa Company\" (in seguito denominata \"Royal Niger Company\") di Sir George Taubman Goldie, nel 1879, gli Itsekiri monopolizzavano il commercio con gli europei in tutta la regione del delta del Niger. Il successo degli Itsekiri e la loro posizione predominante agli occhi dello straniero, ha, di fatto, provocato un senso di odio e risentimento \"storico\" negli Ijaw.\nL'indipendenza dal regno Unito non ha poi portato, come ci si aspettava, a una diminuzione delle tensioni tra i due gruppi. La scoperta delle immense riserve petrolifere nel sottosuolo del delta, negli anni cinquanta, ha infine portato nuovi motivi di contrasto, tra i quali il diritto di possesso delle terre, pubblicizzate all'epoca come nuove \"terre dell'oro\". La rivalit\u00e0 tra le due etnie non \u00e8 sfociata in un vero e proprio conflitto armato fino alla morte del generale Sani Abacha nel 1997. Altre motivazioni riguardavano l'allocazione dei profitti riguardanti la cessione degli appezzamenti di terreno al governo: gli Ijaw contestavano il fatto che la distribuzione degli stessi appezzamenti non rispecchiava il reale numero di compensi attribuiti all'etnia Itsekiri. In special modo \u00e8 stato oggetto di contesa il controllo della citt\u00e0 di Warri, la pi\u00f9 grande area metropolitana dello Stato di Delta. I gruppi degli Ijaw, degli Itsekiri e degli Urhobo reclamavano ognuno la propria \"sovranit\u00e0\" nella regione, dichiarando che il controllo della stessa sarebbe dovuto finire nelle mani della \"vera\" popolazione indigena.\nLe agitazioni degli Ijaw (1998-1999).\nNel dicembre del 1998 la \"All Ijaw Youths Conference\" si concentr\u00f2 sulla questione delle risorse petrolifere e del loro controllo e form\u00f2 lo \"Ijaw Youth Council\" (IYC, \"Congresso dei Giovani Ijaw\") rendendo la dichiarazione pubblica di Kaiama, concernente la perdita del controllo delle terre di origine in favore delle multinazionali estere. In una lettera aperta alle compagnie, gli Ijaws chiesero alle multinazionali di sospendere le operazioni dal territorio Ijaw. L'IYC dichiar\u00f2 di \"combattere pacificamente per la libert\u00e0, l'auto-determinazione e l'equilibrio ambientale\" e che si apprestava a \"sostenere una campagna di celebrazione, preghiera e azione diretta\". L'operazione \"Climate Change\" (\"cambio climatico\") ebbe inizio il 28 dicembre. Due navi da guerra e circa 10-15.000 militari nigeriani occuparono gli Stati di Bayelsa e Delta appena l'IYC si mobilit\u00f2 per l'operazione. I soldati entrarono nella capitale di Bayelsa, Yenagoa.\nNella mattina del 30 dicembre 2.000 giovani si impegnarono in una processione per le strade di Yenagoa, vestiti tutti di nero, ballando e cantando. I soldati aprirono il fuoco con fucili automatici, mitragliatrici e gas lacrimogeno uccidendo tre protestanti e arrestandone 25. Dopo una richiesta a vuoto da parte dei dimostranti per la liberazione dei detenuti, ne furono uccisi altri tre, inclusi Nwashuku Okeri e Ghadafi Ezeifile. I militari dichiararono lo stato di emergenza in tutto lo Stato di Bayelsa, imponendo il coprifuoco e vietando gli assembramenti pubblici. Ai blocchi stradali, molti residenti furono malmenati o arrestati. Nella notte i soldati invasero le case dei civili, terrorizzando i residenti. Il 4 gennaio 1999 circa un migliaio di soldati attacc\u00f2 Opia e Ikiyan, due comunit\u00e0 Ijaw nello Stato di Delta.\nBright Pablogba, un \"leader\" storico di Ikiyan, che arriv\u00f2 per negoziare con i militari, fu ucciso insieme a un'altra dozzina di persone, tra cui una bambina di sette anni. Delle circa mille persone che abitavano nei due villaggi, 4 sono state trovate morte mentre 62 sono risultate disperse dopo gli attacchi. Gli stessi militari distrussero le attrezzature per la pesca, uccisero bestiame e distrussero chiese e luoghi di culto. L'operazione \"Climate Change\" continu\u00f2: furono distrutte riserve di petrolio per tutto il 1999 nel territorio Ijaw. Nel contesto del conflitto tra gli Ijaw e il Governo Federale Nigeriano, i militari furono responsabili del massacro di Odi, in cui furono uccisi centinaia, se non migliaia, di Ijaw.\nLa creazione della Commissione per lo sviluppo del Delta del Niger (2000).\nLa Commissione per lo sviluppo del Delta del Niger (NDDC, \"Niger Delta Development Commission\") fu stabilita dal presidente Olusegun Obasanjo con il solo mandato di sviluppare a livello economico la regione del delta del Niger. Dalla sua inaugurazione, la NDDC si \u00e8 concentrata soprattutto sullo sviluppo di infrastrutture sociali e di rimedi per l'inquinamento portato dall'estrazione petrolifera.\nL'emergenza dei gruppi armati nella regione del delta (2003-2004).\nLe agitazioni a sfondo etnico e i conflitti degli ultimi anni novanta contribuirono a una diffusa disponibilit\u00e0 di armi da parte della popolazione locale favorendo, di fatto, una militarizzazione della regione. Da questo periodo, ufficiali locali e statali furono coinvolti nel supporto, economico e politico, a tutti quei gruppi paramilitari che credevano potessero contrastare il proprio cammino. Prima del 2003, l'epicentro delle violenze era Warri. Dopo la convergenza dei pi\u00f9 grandi gruppi militari della regione, la Forza volontaria popolare del Delta del Niger (NDPVF) guidata da Mujahid Dokubo-Asari e la Niger Delta Vigilante (NDV), guidata da Ateke Tom, i conflitti si concentrarono in Port Harcourt e nei villaggi circostanti. I due gruppi raccoglievano una pletora di piccole milizie, circa un centinaio. Questi gruppi hanno adottato nomi in parte basati sulla cultura occidentale, come \"Icelanders\" (Islandesi), \"Greenlanders\" (Groenlandesi), \"KKK\", \"Vultures\" (Avvoltoi). Sono in larga parte costituiti da giovani dei sobborghi e della aree urbane di Warri e Port Harcourt.\nSebbene siano autonomi, molti di loro hanno stretto alleanze e sono controllati quasi tutti dal NDPDF o dal NDV. Il NDPVF \u00e8 stato fondato da Asari, un ex-presidente dello \"Ijaw Youth Council\" che nel 2003 \"ritorn\u00f2 sui propri passi\" formando un gruppo di azione con l'unico scopo di acquisire il controllo delle risorse petrolifere. Il NDPVF ha provato a prendere il controllo dei giacimenti soprattutto attraverso azioni di \"bunkering\", un processo in cui le condutture del greggio vengono tappate provocando la fuoriuscita del petrolio in una chiatta. Il bunkering \u00e8 illegale sia per il governo che per le corporazioni straniere ma viene di norma giustificato dalle milizie che si reputano sfruttate e non pagate in modo adeguato. Il petrolio trafugato pu\u00f2 infatti essere rivenduto, il pi\u00f9 delle volte con destinazione Africa orientale, ma anche all'estero. Il \"bunkering\" \u00e8 oggi una pratica comune nelle regioni del delta.\nUn intenso confronto tra il NDPVF e il NDV \u00e8 stato causato dal rapporto di natura finanziaria tra Asari e il governatore dello Stato di Rivers, Peter Odili (eletto nel 2003). Dopo l'aspra critica pubblica di Asari a seguito delle elezioni, per lui portate avanti in modo fraudolento, il governo Odili ha cominciato a finanziare il NDV di Tom, lanciando, di fatto, una campagna di natura paramilitare nei confronti del NDPVF. Questa situazione ha portato a numerose violenze occorse nei villaggi a sud di Port Harcourt, con i due gruppi che si sono combattuti per il controllo dei siti di \"bunkering\". I contrasti sono poi sfociati in una vera e propria guerra civile con numerosi morti anche tra i civili, che ha causato il blocco di numerose attivit\u00e0 sociali, come le scuole e le attivit\u00e0 economiche. La campagna governativa contro il NDPVF ha portato Asari a porsi in modo pi\u00f9 populista alla gente, con atteggiamenti anti-governativi e tentativi di basare il conflitto in termini di scontro tra nazionalismo Ijaw e auto-determinazione delle popolazioni locali.\nConseguentemente il governo dello Stato di Rivers ha collocato le forze della Polizia mobile, dell'esercito nigeriano e della Marina in Port Harcourt, nel giugno 2004, nel chiaro tentativo di opporsi al NDPVF. Le forze governative hanno collaborato con il NDV, proteggendo anche fazioni del gruppo dagli attacchi del NDPVF e sono state poi accusate di aver usato il conflitto come scusa per razziare le case dei villaggi, dichiarando che i civili erano complici del NDPVF. Quest'ultimo, dal suo canto, ha accusato i militari di condurre attacchi aerei contro villaggi di civili inermi accusati essere membri o quantomeno complici del gruppo di Asari. La brutalit\u00e0 dello scontro \u00e8 precipitata in molte situazioni e molti civili innocenti ci hanno rimesso la vita. Dal settembre del 2004 la situazione si \u00e8 aggravata ulteriormente catturando l'attenzione della comunit\u00e0 internazionale.\nLa crisi petrolifera.\nDopo il lancio di una missione per la distruzione totale del NDPVF, approvata ufficialmente dal presidente Olusegun Obasanjo nel settembre del 2004, Asari ha dichiarato guerra totale allo Stato nigeriano e alle multinazionali straniere, annunciando la distruzione delle attrezzature per l'estrazione. Questo ha causato una crisi petrolifera quando, il 26 settembre 2004, la Shell ha dovuto evacuare 235 membri del personale da due basi estrattive, portando la produzione di greggio a soli 30.000 barili al giorno. I giorni seguenti sono stati caratterizzati da una serie di eventi conosciuti come la \"crisi petrolifera nigeriana\"\nIl Movimento per l'Emancipazione del Delta del Niger (2005 e 2006).\nNegli anni 2005 e 2006, nel contesto del conflitto nel delta del Niger, ha fatto la propria comparsa il Movimento per l'Emancipazione del Delta del Niger, gruppo militante caratterizzato da un'organizzazione forte e da obiettivi precisi, quali la liberazione della regione dalle multinazionali straniere e il controllo delle ricchezze del sottosuolo da parte delle popolazioni native considerate legittime. In questo contesto, vengono tutt'oggi portati a compimento attacchi di guerriglia di varia natura tra i quali distruzione di oleodotti e sequestri di personale di compagnie petrolifere.\nLa repressione del governo (2008).\nNell'agosto del 2008, il governo nigeriano lanci\u00f2 una massiccia repressione militare contro i militanti. Le forze governative pattugliarono le acque e diedero la caccia ai militanti. Perquisirono tutte le imbarcazioni civili a caccia di armi e fecero numerose irruzioni nei nascondigli dei militanti.\nL'offensiva contro il MEND e l'amnistia (2009).\nIl 15 maggio 2009, Il governo diede il via ad un'operazione militare, attuata da una Joint Task Force (JTF), contro i militanti del Mend. L'operazione era la risposta al rapimento di soldati nigeriani e marinai stranieri nella regione del Delta. Migliaia di nigeriani abbandonarono i loro villaggi e si stimarono centinaia di morti a causa dell'offensiva. Il 26 giugno 2009, il governo nigeriano annunci\u00f2 che avrebbe concesso l'amnistia e l'indulto incondizionato ai militanti nel Delta del Niger, una possibilit\u00e0 che sarebbe durata per 60 giorni a partire dal 6 agosto 2009 fino al 4 ottobre 2009. L'ex presidente nigeriano Umaru Musa Yar'Adua firm\u00f2 l'amnistia, previa consultazione con il Consiglio Nazionale di Stato. Durante il periodo di 60 giorni i guerriglieri avrebbero dovuto consegnare le armi al governo e iniziare una formazione e una riabilitazione attuata dal governo. Durante il periodo di 60 giorni diversi militanti consegnarono le armi e si arresero al governo."}
{"id": "841885", "revid": "33689", "url": "https://it.wikipedia.org/wiki?curid=841885", "title": "Provincia del Gov'-Altaj", "text": " \nLa provincia del Gov'-Altaj (in mongolo: \u0413\u043e\u0432\u044c-\u0410\u043b\u0442\u0430\u0439 \u0410\u0439\u043c\u0430\u0433) \u00e8 una provincia della Mongolia che confina a sud con la Cina, ad ovest con la provincia di Hovd, a nord con quella del Zavhan e ad est con la provincia di Bajanhongor.\nNel territorio ci sono la parte orientale dell'Altai mongolo ad ovest e i monti Hangaj (che arrivano a 3.500 m) a nord e per il resto \u00e8 occupato dal deserto del Gobi.\nL'unica risorsa economica della popolazione \u00e8 la pastorizia, praticata nonostante la povert\u00e0 del terreno desertico.\nSuddivisione amministrativa.\nLa provincia del Gov'-Altaj \u00e8 suddivisa nei seguenti distretti (\"sum\"):\n(*) Il distretto di Altaj, con il suo omonimo centro amministrativo, che si trova nella parte sud-occidentale della regione, non va confuso con il capoluogo regionale Altaj.\n(**) Es\u00f4nbulag \u00e8 il distretto del capoluogo regionale Altaj."}
{"id": "841896", "revid": "120747834", "url": "https://it.wikipedia.org/wiki?curid=841896", "title": "Fran\u00e7ois-Andr\u00e9 Danican Philidor", "text": "Era considerato uno dei migliori giocatori di scacchi della Francia di fine del Settecento.\nBiografia.\nProveniva da un'antica famiglia di musicisti, il cui capostipite era Jean Danican Philidor (1620-1679), oboista della \"Grande \u00c9curie\", la banda militare di corte. Secondo tradizione, il soprannome \"Philidor\" gli sarebbe stato dato dal re Luigi XIII, perch\u00e9 il suo modo di suonare l'oboe gli ricordava quello del virtuoso senese Filidori. I suoi genitori erano il musicista Andr\u00e9 Danican Philidor e la sua seconda moglie Elizabeth Le Roy, di molto pi\u00f9 giovane. Alla nascita, suo padre aveva 79 anni e sua madre 26.\nIl suo \"Carmen saeculare\" \u00e8 una delle prime composizioni massoniche del Settecento.\nIntorno al 1740 comincia a frequentare il famoso Caf\u00e9 de la R\u00e9gence di Parigi (nella \"Place du Palais Royal\"), dove ebbe come insegnante Legall de Kermeur, considerato il migliore giocatore francese dell'epoca. Qui gioc\u00f2 anche con Benjamin Franklin, che Philidor chiamava \"il mio amico del New England\". \nNel 1745 viene contattato da Jean-Jacques Rousseau per il completamento dell'opera \"Le Muse galanti\", con la promessa che si sarebbero spartiti il guadagno.\nTuttavia, Philidor non si dimostr\u00f2 molto interessato alla collaborazione, e il suo contributo fu limitato. Rousseau port\u00f2 a compimento il lavoro da solo.\nNel 1747 visit\u00f2 l'Inghilterra e batt\u00e9 in un match il siriano Philip Stamma per +8 -1 =1, dandogli il vantaggio di giocare sempre col bianco.\nSu invito del duca di Cumberland, nel 1749 pubblic\u00f2 il famoso libro \"Analyse du jeu des \u00e8checs\", tradotto in tedesco, francese e italiano, che sarebbe stato considerato un manuale fondamentale degli scacchi per oltre un secolo. Nel testo analizza nove differenti aperture di gioco, caratterizzate da un forte centro di pedoni. In questo libro analizz\u00f2 anche alcune posizioni di torre e alfiere contro torre, nonch\u00e9 una tecnica per ottenere la patta da una situazione di svantaggio, una particolare posizione (detta oggi posizione di Philidor) nei finali di torre e pedone contro torre.\nIl suo motto era \"I pedoni sono l'anima degli scacchi\". Nel 1754 torn\u00f2 a Parigi dove continu\u00f2 a dedicarsi alla sua attivit\u00e0 di musicista. Nel 1760, sposa Ang\u00e9lique Henriette Elisabeth Rich\u00e9 (1741-1809), figlia di Fran\u00e7ois Joseph Rich\u00e9 (Richer, 1714-1757) musicista e compositore del Duca di Chartres, e di Elisabeth Leroy (1715-?).\nAlla vigilia della rivoluzione francese \u00e8 costretto a riparare in Inghilterra, in quanto le sue conoscenze altolocate lo avevano posto sulla lista nera del Governo rivoluzionario. Pochi mesi dopo la sua morte, a Piccadilly Londra, nel 1795, il suo nome verr\u00e0 rimosso dalla lista.\nPhilidor fu uno dei primi giocatori a cimentarsi negli scacchi alla cieca. Il 9 maggio del 1783 dest\u00f2 sensazione a Londra giocando una simultanea alla cieca su tre scacchiere in un circolo di St. James. \nCon Philidor, la teoria scacchistica conobbe un \"salto di qualit\u00e0\" che contribu\u00ec in misura determinante a collocare il gioco degli scacchi sul piano della logica, sottraendolo alle sperimentazioni empiriche.\nIl suo insegnamento riscosse un grande successo, anche perch\u00e9 seppe fondere il freddo raziocinio con un virtuosismo tecnico, quale nessuno dei suoi predecessori aveva mai saputo esibire.\nUn busto di Philidor \u00e8 esposto sulla facciata del palazzo dell'Op\u00e9ra Garnier di Parigi.\nSotto il busto, racchiusa in uno scudo, \u00e8 raffigurata una scacchiera. Alla sua memoria \u00e8 dedicata \"Rue Philidor\", nel XX arrondissement di Parigi.\nLa difesa Philidor 1.e4 e5 2.Cf3 d6 (Eco C41) prende il suo nome."}
{"id": "841902", "revid": "46931", "url": "https://it.wikipedia.org/wiki?curid=841902", "title": "Guerra del Delta del Niger", "text": ""}
{"id": "841904", "revid": "46931", "url": "https://it.wikipedia.org/wiki?curid=841904", "title": "Guerra del delta del Niger", "text": ""}
{"id": "841906", "revid": "46931", "url": "https://it.wikipedia.org/wiki?curid=841906", "title": "Conflitto del Delta del Niger", "text": ""}
{"id": "841908", "revid": "287204", "url": "https://it.wikipedia.org/wiki?curid=841908", "title": "Anna Maria Perez de Tagle", "text": "Biografia.\nAnna Maria \u00e8 nata a San Francisco, ma ha vissuto a San Jose. Si \u00e8 trasferita nella California del Sud con la sua famiglia quando ha accettato il ruolo di Ashley Dewitt nella serie \"Hannah Montana\" della Disney. La sua famiglia \u00e8 di origine filippina.\nCarriera.\nHa esordito nel 2003 nel talent show \"Star Search\", cantando la canzone \"Somewhere\" dal film \"West Side Story\". Anna Maria inoltre ha avuto una parte importante nel film \"Bee Season\". Ha recitato anche in \"Cinderella\", \"Bugsy Malone\" e \"The King and I\". \u00c8 nota principalmente per avere interpretato Ashley Dewitt nella serie \"Hannah Montana\", ma \u00e8 anche molto conosciuta per il ruolo di Ella in \"Camp Rock\" su Disney Channel.\nAnna Maria ha lavorato molto come modella ed \u00e8 apparsa in numerosi cataloghi, tra i quali Macy's e Mervyn's.\nAnna Maria ha anche dato la voce a Safety Patrol in \"Higglytown Heroes\", della Playhouse Disney.\nAnna Maria \u00e8 apparsa anche nel video di Demi Lovato \"Remember December\".\nNel 2009 ha ottenuto il ruolo di protagonista nel film \"Fame - Saranno famosi\", mentre nel 2010 ha recitato in \"\". Nello stesso anno ha ripreso la sua carriera di cantante incidendo vari singoli."}
{"id": "841913", "revid": "45927", "url": "https://it.wikipedia.org/wiki?curid=841913", "title": "Stadio di Enna", "text": ""}
{"id": "841915", "revid": "110157", "url": "https://it.wikipedia.org/wiki?curid=841915", "title": "Azione nonviolenta", "text": "Azione nonviolenta \u00e8 una rivista fondata a Perugia da Aldo Capitini nel 1964, come organo mensile del Movimento nonviolento il cui direttore responsabile \u00e8 oggi Massimo Valpiana. Su Azione nonviolenta hanno scritto molte persone importanti del pensiero pacifista e nonviolento come Norberto Bobbio, Don Lorenzo Milani, Padre Ernesto Balducci, Giuliano Pontara, Danilo Dolci, Lanza del Vasto, Pietro Pinna, Nanni Salio, Sandro Canestrini e Alexander Langer.\nDa allora esce regolarmente, ora \u00e8 bimestrale, edita a Verona dal Movimento Nonviolento, ed \u00e8 un punto di riferimento per tutti i sostenitori della nonviolenza. Azione nonviolenta tratta le tematiche della nonviolenza in Italia e nel mondo con articoli di approfondimento dell'attualit\u00e0 e della teoria della nonviolenza e vengono mensilmente proposte le rubriche.\nNegli anni la rivista ha anche ospitato rubriche fisse di associazioni, come la Campagna di obiezione alle spese militari e la Lega obiettori di coscienza, che avevano difficolt\u00e0 a gestire in proprio un organo di informazione delle loro attivit\u00e0.\nOltre alla versione cartacea, la rivista esce anche \"in rete\".\nAssieme alla rivista mensile viene pubblicata la periodica collana dei \"Quaderni di Azione nonviolenta\", agili opuscoli che divulgano i testi fondamentali della letteratura e della tradizione nonviolenta (come quelli scritti ad esempio da Mahatma Gandhi, Lev Tolstoj, Martin Luther King)."}
{"id": "841916", "revid": "1005847", "url": "https://it.wikipedia.org/wiki?curid=841916", "title": "Elezioni parlamentari in Finlandia del 1954", "text": "Le elezioni parlamentari in Finlandia del 1954 si tennero il 7 e l'8 marzo per il rinnovo dell'Eduskunta."}
{"id": "841917", "revid": "729019", "url": "https://it.wikipedia.org/wiki?curid=841917", "title": "Guerra del Rossiglione", "text": "La guerra del Rossiglione, anche detta guerra dei Pirenei o guerra della Convenzione, fu un conflitto che coinvolse da un lato la Francia rivoluzionaria e dall'altro la Spagna (appoggiata dal Portogallo e da reparti di \"\u00c9migr\u00e9\" monarchici francesi) tra il 1793 e il 1795, nell'ambito del pi\u00f9 ampio conflitto generale che oppose la Francia alla Prima coalizione.\nDopo l'esecuzione di Luigi XVI di Francia (21 gennaio 1793), Manuel Godoy, capo del governo spagnolo, firm\u00f2 con il Regno di Gran Bretagna la sua adesione alla Prima Coalizione contro la Francia, provocando per reazione la dichiarazione di guerra da parte della Convenzione nazionale francese. Bench\u00e9 la Repubblica francese si fosse mobilitata ed avesse attaccato la Spagna il 7 marzo attraverso la frontiera catalana, il capitano generale spagnolo Antonio Ricardos, al comando dell'esercito che si era preparato per invadere i territori catalani persi dalla monarchia ispanica pi\u00f9 di un secolo prima, il Rossiglione, diresse il contrattacco. Mentre una flotta anglo-spagnola operava a Tolone a sostegno dei realisti francesi, l'esercito di Ricardos inflisse varie sconfitte agli eserciti francesi e cattur\u00f2 diverse fortezze di confine; prive di rifornimenti, le forze ispano-portoghesi dovettero per\u00f2 tornare sulle posizioni di partenza subendo il contrattacco dei francesi.\nDurante le campagne del 1794 e del 1795, le truppe francesi penetrarono in Catalogna, Paesi Baschi e Navarra. Di fronte alla minaccia francese, il 22 luglio 1795 Godoy firm\u00f2 con la Francia la pace di Basilea: in cambio della restituzione dei territori occupati in Spagna, quest'ultima riconosceva la Repubblica Francese e cedeva alla Francia la parte spagnola dell'isola di Santo Domingo; le relazioni commerciali venivano riprese e normalizzate.\nAntefatti.\nIl 21 gennaio 1793 il re Luigi XVI di Francia venne ghigliottinato per decisione della Convenzione nazionale, salita al potere dopo i tumultuosi eventi della rivoluzione francese. L'esecuzione del re scaten\u00f2 la riprovazione e la rabbia delle altre monarchie europee: la Francia si trovava gi\u00e0 in stato di guerra con la Monarchia asburgica e il Regno di Prussia, ma dopo la vittoria riportata dalle armate francesi nella battaglia di Jemappes e la seguente invasione dei Paesi Bassi austriaci (l'odierno Belgio) anche il Regno di Gran Bretagna scese in guerra contro i rivoluzionari. Si costitu\u00ec ben presto una grande coalizione anti-francese man a mano che altre nazioni rompevano le relazioni diplomatiche con la Francia e subivano di conseguenza la dichiarazione di guerra da parte della Convenzione: il 1\u00ba febbraio 1793 la Francia dichiar\u00f2 guerra alla Gran Bretagna e alla Repubblica delle Sette Province Unite, mentre il 7 marzo fu la volta della dichiarazione di guerra dei francesi ai danni del Regno di Spagna, un vecchio alleato della Francia monarchica e legato da vicoli dinastici al sovrano decapitato.\nLa guerra.\nI Pirenei orientali.\nAllo scoppio della guerra, il re Carlo IV di Spagna nomin\u00f2 il capitano generale Antonio Ricardos al comando dell'\"Armata di Catalogna\" dislocata lungo la frontiera franco-spagnola nei Pirenei orientali. L'armata di Ricardos invase la regione della Cerdagna e cattur\u00f2 la cittadina di Saint-Laurent-de-Cerdans il 17 aprile 1793; tre giorni dopo, gli spagnoli misero in rotta una forza francese a C\u00e9ret su fiume Tech e, preso dalla disperazione, il comandante francese della regione del Rossiglione, generale Mathieu Henri Marchant de La Houli\u00e8re, si suicid\u00f2. Il 30 aprile la Convenzione decret\u00f2 quindi la suddivisione dell'Armata dei Pirenei francese in due distinte formazioni: l'Armata dei Pirenei occidentali sotto il generale Joseph Marie Servan de Gerbey, responsabile del fronte dall'estuario della Gironda all'alto corso del fiume Garonna, e l'Armata dei Pirenei orientali del generale Louis-Charles de Flers, incaricata di difendere tutto il territorio compreso tra la Garonna e il Rodano.\nIl 19 maggio 1793 Ricardos inflisse una sconfitta alle forze di de Flers nella battaglia di Mas Deu, consentendo alle forze spagnole di porre il blocco alla piazzaforte di Fort de Bellegarde il 23 maggio seguente; l'assedio si concluse quindi con la capitolazione della guarnigione francese il 24 giugno. Il 17 luglio fu invece de Flers a infliggere una sconfitta agli spagnoli della battaglia di Perpignano, anche se le perdite riportate dai francesi furono pesanti; il 28 agosto invece una forza francese sotto il generale Luc Sim\u00e9on Auguste Dagobert sconfisse un'analoga formazione spagnola sotto il generale Manuel la Pe\u00f1a nei pressi di Puigcerd\u00e0 nella Cerdagne.\nAll'inizio di settembre Ricardos distacc\u00f2 due divisioni sotto i generali Jer\u00f3nimo Gir\u00f3n-Moctezuma e Juan de Courten per tagliare fuori e assediare la piazzaforte francese di Perpignano, ma questa forza sub\u00ec una disfatta ad opera delle truppe del generale Eustache Charles d'Aoust nella battaglia di Peyrestortes il 17 settembre; questa mossa rappresent\u00f2 la pi\u00f9 profonda penetrazione delle forze spagnole all'interno del Rossiglione: il 22 settembre Ricardos sconfisse le truppe francesi di Dagobert nella battaglia di Truillas, ma diede poi ordine di ripiegare su una posizione difensiva dietro il corso del fiume Tech. Il 3 ottobre Ricardos respinse le truppe di d'Aoust a Le Boulou, mentre tra il 13 e il 15 ottobre la battaglia del Tech (o battaglia di Pla del Rei) vide le forze spagnole fronteggiare con successo i ripetuti assalti delle unit\u00e0 francesi del generale Louis Marie Turreau. Una divisione di 5.000 soldati portoghesi sotto il generale John Forbes si un\u00ec alle forze di Ricardos giusto in tempo per partecipare a una nuova sconfitta inflitta alle truppe di d'Aoust nella battaglia di Villelongue-dels-Monts il 7 dicembre; nella battaglia di Collioure del 20 dicembre, invece, una forza spagnola sotto il generale Gregorio Garc\u00eda de la Cuesta riusc\u00ec a scacciare i reparti francesi dalle cittadine di Collioure e Port-Vendres.\nRicardos mor\u00ec di polmonite il 13 marzo 1794, e i successi della Spagna morirono con lui. Il capitano generale Alejandro O'Reilly mor\u00ec dieci giorni dopo aver preso il posto di Rocardos, e il comando dell'Armata di Catalogna pass\u00f2 quindi al generale Luis Firmin de Carvajal; anche l'Armata dei Pirenei orientali francese ebbe un nuovo comandante nella persona del generale Jacques Fran\u00e7ois Dugommier. Tra il 29 aprile e il 1\u00ba maggio Dugommier ottenne una vittoria sulle forze ispano-portoghesi nella battaglia di Boulou, obbligando il nemico a una ritirata a sud del confine abbandonando gran parte della sua artiglieria e delle sue salmerie; la cittadina di Collioure fu ricatturata dai francesi alla fine di maggio, un successo che port\u00f2 alla cattura dell'intera guarnigione spagnola, forte di 7.000 uomini sotto il generale Eugenio Navarro, e a una precipitosa fuga via mare dei monarchici francesi presenti in citt\u00e0. Dugommier impose quindi il blocco alla fortezza di Bellegarde a partire da 5 maggio; segu\u00ec quindi l'inconcludente battaglia di La Junquera il 7 giugno, mentre il 13 agosto il generale Pierre Augereau sconfisse un tentativo spagnolo di rompere il blocco di Bellegarde nella battaglia di San Lorenzo de la Muga. La fortezza capitol\u00f2 quindi nelle mani dei francesi il 17 settembre, dopo che la guarnigione spagnola venne ridotta alla fame.\nTra il 17 e il 20 novembre, la sanguinosa battaglia della Sierra Nera vide tanto il comandante francese Dugommier quanto quello spagnolo Firmin de Carvajal cadere uccisi in azione; il generale Dominique-Catherine de P\u00e9rignon prese quindi il comando delle forze francesi e le condusse alla vittoria sugli ispano-portoghesi. Figueres e la vicina fortezza del Castello di Sant Ferran capitolarono quindi rapidamente lasciando in mano ai francesi 9.000 prigionieri spagnoli. Le truppe del generale Pierre Fran\u00e7ois Sauret portarono vittoriosamente a compimento l'assedio di Roses il 4 febbraio 1795, ma il 14 giugno seguente il generale Barth\u00e9lemy Louis Joseph Sch\u00e9rer, che aveva rimpiazzato P\u00e9rignon alla guida dell'armata francese, sub\u00ec una pesante sconfitta ad opera degli spagnoli del generale Jos\u00e9 de Urrutia y de las Casas nella battaglia di Bascara; ci\u00f2 consent\u00ec agli spagnoli di riprendere le cittadine di Puigcerd\u00e0 e Bellver il 26 e 27 luglio, prima che l'annuncio dell'avvenuta stipula del trattato di pace raggiungesse le forze sul campo.\nI Pirenei occidentali.\nNel corso del 1793 il fronte dei Pirenei occidentali fu interessato solo da alcune scaramucce minori, tra cui le vittoriose azioni condotte dalla \"demi-brigade\" del generale Bon Adrien Jeannot de Moncey a Chateau-Pignon il 6 giugno, ad Aldudes in giugno e a Saint-Jean-de-Luz il 23 luglio; uno scontro pi\u00f9 ampio fu invece la battaglia del Campo Sans Culottes il 5 febbraio 1794, che vide le truppe francesi difendere con successo una collina fortificata nei pressi di Hendaye dagli assalti di 13.000 fanti e 700 cavalieri spagnoli sotto il generale Jos\u00e9 Urrutia y de las Casas. Il 3 giugno fu la volta dei francesi attaccare: una brigata di 2.300 soldati attacc\u00f2 le postazioni spagnole al passo di Izpegi (o Col d'Ispeguy), circa 13,5 chilometri in linea d'aria a occidente di Saint-Jean-Pied-de-Port, scacciandone la guarnigione di 1.000 tra spagnoli ed \"\u00c9migr\u00e9\" francesi della \"L\u00e9gion Royal\" che lasci\u00f2 94 morti e 307 prigionieri in mano al nemico.\nIl 3 marzo 1794 i villaggi di frontiera di Sara, Itxassou e Ascain e altri nove piccoli centri abitati della regione del Paese basco furono dichiarati \"ignobili\" dalle autorit\u00e0 della Repubblica francese dopo che 74 giovani del posto, invece di presidiare il confine per conto dell'esercito francese, erano fuggiti a sud per unirsi alle forze spagnole; l'intera popolazione locale venne ritenuta responsabile del fatto e tratta con metodi draconiani: tutti gli abitanti di et\u00e0 compresa tra i 3 e gli 88 anni furono stipati in carri come criminali e deportati a forza nella regione della foresta di Landes pi\u00f9 a nord, con gli uomini separati dalle donne e tutte le loro propriet\u00e0 confiscate o distrutte. Nel giro di cinque mesi circa 1.600 dei deportati erano ormai morti, e solo dopo diversi anni i superstiti poterono tornare ai loro villaggi.\nIl 23 giugno 1794 il capitano generale Don Ventura Caro, al comando di una forza di 8.000 fanti e 500 cavalieri, tent\u00f2 senza successo di scacciare le truppe francesi da una postazione fortificata posta sulla cima di Mont Calvaire; gli spagnoli riportarono 500 tra morti e feriti oltre a 34 prigionieri, mentre i francesi ammisero la perdita di 30 morti e 200 feriti; il 10 luglio furono invece i francesi ad attaccare, con una brigata di 4.000 uomini sotto il generale Antoine Digonet che espugn\u00f2 la postazione del Monte Argintzu, circa 10 chilometri a sud di Elizondo, tenuta dagli spagnoli del Reggimento \"Zamora\" e dagli \"\u00c9migr\u00e9\" della \"L\u00e9gion Royal\": il comandante della Legione realista, il marchese de Saint-Simon, fu gravemente ferito nello scontro mentre 49 monarchici caduti prigionieri furono tutti giustiziati dai repubblicani francesi.\nIl 23 luglio le forze dell'Armata dei Pirenei occidentali (formalmente agli ordini del generale Jacques L\u00e9onard Muller ma guidate sul campo dal generale de Moncey) sferrarono un'offensiva contro le postazioni fortificate spagnole tra Elizondo e Santesteban: la battaglia della Valle del Baztan si concluse con una chiara vittoria dei francesi, che alla fine del mese avevano ormai varcato il corso del fiume Bidasoa e catturato la cittadina di Hondarribia lungo la costa; per il 1\u00ba agosto de Moncey aveva costretto alla resa le forze del generale Don Vicente de los Reyes, prendendo prigionieri 2.000 spagnoli e impossessandosi di 300 cannoni. Il 3 agosto de Moncey fece un ingresso incontrastato a San Sebasti\u00e1n, dove furono catturati altri 1.700 spagnoli e 90 cannoni, per poi prendere pochi giorni dopo anche Tolosa; questi successi fruttarono ben presto al generale la nomina a comandante dell'intera Armata dei Pirenei occidentali.\nDal 15 al 17 ottobre de Moncey lanci\u00f2 un'offensiva attraverso il Passo di Roncisvalle alla volta della citt\u00e0 di Pamplona pi\u00f9 a sud. Nel corso della battaglia di Orbaitzeta l'armata francese, forte di 46.000 uomini, mise in rotta i 13.000 spagnoli del generale Pedro T\u00e9llez-Gir\u00f3n che registrarono la perdita di 4.000 tra morti e feriti e 50 cannoni; le grandi fonderie belliche situate a Orbaitzeta ed Eugi, come pure il magazzino della flotta spagnola situato a Irati, caddero in mano ai francesi, i quali tuttavia dovettero sospendere l'avanzata per l'approssimarsi dell'inverno e lo scoppio di varie epidemie. Un ultimo scontro si verific\u00f2 il 7 novembre a Bergara, quando i francesi misero in rotta la divisione di 4.000 uomini del generale Cayetano Pignatelli infliggendole la perdita di 150 morti e 200 prigionieri; la citt\u00e0 fu presa e saccheggiata dai francesi, ma fu infine ricatturata da unit\u00e0 della milizia spagnola sotto il comando di Gabriel Mendizabal.\nNel corso dell'inverno de Moncey riorganizz\u00f2 la sua armata, che aveva perso almeno 3.000 uomini a causa delle malattie; per il giugno 1795 il generale ricevette infine il rinforzo di un treno di artiglieria d'assedio come pure di 12.000 uomini distaccati dall'Armata dell'Ovest. Il 28 giugno de Moncey lanci\u00f2 la sua offensiva mettendo rapidamente in rotta le forze spagnole che lo fronteggiavano: Vitoria cadde in mano ai francesi il 17 luglio seguita da Bilbao due giorni pi\u00f9 tardi. Quando infine alle truppe giunse la notizia della stipula del trattato di pace, de Moncey aveva ormai varcato la linea del fiume Ebro e si preparava a investire Pamplona.\nAltri teatri.\nUna forza navale e terrestre spagnola al comando degli ammiragli Juan de L\u00e1ngara y Huarte e Federico Carlo Gravina fu inviata a prendere parte, dal 18 settembre al 18 dicembre 1793, all'assedio di Tolone a fianco delle truppe britanniche, napoletane e dei realisti francesi; gli alleati dovettero infine sgombrare la citt\u00e0 dopo che l'artiglieria francese (al comando di un giovane Napoleone Bonaparte) ebbe preso di mira il porto e le navi qui ancorate.\nSul mare, l'azione del 14 febbraio 1795 nelle acque del golfo di Roses in Catalogna vide il vascello spagnolo \"Reina Mar\u00eda Luisa\" fare prigioniera la fregata francese \"Iphigenie\" al termine di una dura battaglia.\nConclusione.\nCon i francesi ormai alle porte di Pamplona e le popolazioni basche in fermento, il primo ministro spagnolo Manuel Godoy si affrett\u00f2 a cercare la pace con la Francia rivoluzionaria. Il 22 luglio 1795 i delegati francesi e spagnoli siglarono quindi la pace di Basilea: in cambio della restituzione dei territori spagnoli occupati da de Moncey nella regione del Gipuzkoa, la Spagna cedette alla Francia due terzi della porzione orientale della colonia di Hispaniola nei Caraibi, oltre a riconoscere formalmente il nuovo governo repubblicano insediato a Parigi. Nessun accordo di pace fu invece raggiunto con il Portogallo, che rimase in guerra contro la Francia.\nGli antichi contrasti tra Spagna e Gran Bretagna per il possesso delle colonie nei Caraibi tornarono ben presto a galla, favorendo un riavvicinamento tra i vecchi alleati spagnoli e francesi. Il 19 agosto 1796 Francia e Spagna siglarono il trattato di San Ildefonso al fine di stabilire un'alleanza in funzione anti-britannica."}
{"id": "841919", "revid": "446353", "url": "https://it.wikipedia.org/wiki?curid=841919", "title": "Organizzazione militare spartana", "text": ""}
{"id": "841924", "revid": "124992111", "url": "https://it.wikipedia.org/wiki?curid=841924", "title": "Jimmy Cliff", "text": "\u00c8 noto per le canzoni \"Reggae Night\", \"Hot Shot\", \"Sitting in Limbo\", \"Wild World\", \"I Can See Clearly Now\", \"You Can Get It If You Really Want\" e \"Many Rivers to Cross\", inserita in \"Pi\u00f9 duro \u00e8, pi\u00f9 forte cade\" (\"The Harder They Come\"), un film che ebbe un ruolo importante nella diffusione mondiale della musica reggae.\nBiografia.\nLa sua carriera inizi\u00f2 dopo \"Hurricane Hattie\", singolo che divenne presto un successo discografico. Era prodotto da Leslie Kong, con cui Cliff collabor\u00f2 fino alla di lui morte. Tra i suoi primi singoli, \"King of Kings\", \"One Eyed Jacks\" e \"Pride and Passion\" che non vendettero mai bene fuori dai confini giamaicani. Nel 1964 Jimmy venne scelto come rappresentante dell'Esposizione universale, dove fu ben presto reclutato dall'Island Records, etichetta discografica britannica.\nNel 1968 usc\u00ec il suo primo album, \"Hard Road to Travel\", che lo rende noto e gradito anche alla critica. Con il singolo \"Waterfall\" vinse l'International Festival in Brasile. Subito dopo compose \"Wonderful World, Beautiful People\" che scala le classifiche inglesi seguito dall'inno pacifista \"Vietnam\", che il musicista folk-rock Bob Dylan giudic\u00f2 la miglior canzone di protesta che avesse mai sentito.\nPubblic\u00f2 poi altri due singoli, \"Wild World\", cover di un pezzo di Cat Stevens, e \"You Can Get It If You Really Want\", successi del 1970.\nNel 1971 Leslie Kong mor\u00ec di attacco cardiaco. Nello stesso anno usc\u00ec la colonna sonora di \"Pi\u00f9 duro \u00e8, pi\u00f9 forte cade\", \"The Harder They Come\", che fu un grande successo. Dopo una serie di album, Cliff prese una pausa dal mondo della musica viaggiando attraverso l'Africa nella sua riscoperta fede islamica.\nSuon\u00f2 con i Kool &amp; the Gang per \"Power &amp; the Glory\" nel 1983. E finalmente, nel 1985, vinse un Grammy Award con l'album \"Cliff Hanger\". Seguirono molti singoli e album: il cantante continu\u00f2 a vendere bene specialmente in Giamaica.\nNel 1990 apparve nel film \"Programmato per uccidere\" con Steven Seagal dove esegu il brano \"John Crow\".\nJimmy Cliff \u00e8 noto anche per aver fatto una \"cover\" della nota canzone di ispirazione africana \"The Lion Sleeps Tonight\" portata al successo nel 1961 da Hank Medress dei The Tokens.\nVita privata.\nHa tre figli: due femmine - una delle quali \u00e8 l'attrice Nabiyah Be - e un maschio."}
{"id": "841931", "revid": "1543377", "url": "https://it.wikipedia.org/wiki?curid=841931", "title": "Sebed\u00edn-Be\u010dov", "text": "Sebed\u00edn-Be\u010dov (in tedesco \" Siebenhain-Altmannsdorf\", in ungherese \"Szebed\u00e9ny-Becs\u00f3\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl comune di Sebed\u00edn-Be\u010dov \u00e8 sorto nel 1964 dall'unione di due municipalit\u00e0 preesistenti: Sebed\u00edn e Be\u010dov. Il villaggio di Sebed\u00edn \u00e8 citato per la prima volta nel 1294 (con il nome di \"Zebenyn\"). A quell'epoca apparteneva alla signoria di V\u00edg\u013ea\u0161. Nel 1688 fu saccheggiato dai Turchi.\nIl villaggio di Be\u010dov, invece, viene citato per la prima nel 1351. Nel 1582 e nel 1668 venne devastato dai Turchi. "}
{"id": "841935", "revid": "399", "url": "https://it.wikipedia.org/wiki?curid=841935", "title": "Fondue bourguignonne", "text": "La fondue bourguignonne (tradotto dal francese \"fonduta borgognona\"), conosciuta anche solo come bourguignonne, \u00e8 una specialit\u00e0 originaria della Svizzera (anche se l'etimologia del termine lascerebbe pensare ad un'origine francese), che consiste nel cuocere dei piccoli pezzi di carne (di solito manzo ma anche vitello, pollo o maiale) in olio vegetale bollente, accompagnati da varie salse di condimento.\nPer questa preparazione viene utilizzata una pentola apposita, riscaldata da un fornelletto ad alcool o da un lumino, simile al caquelon da fonduta.\nOgni commensale, che ha a disposizione un piatto con scomparti in cui mettere le salse e una forchetta da fonduta a manico lungo, si prepara da s\u00e9 la pietanza. Un boccone di carne viene infilzato con la forchetta; introdotto nella pentola, il tempo di immersione e quindi di cottura \u00e8 breve ma viene scelto dal commensale a suo gusto per ottenere la carne \"al sangue\" o ben cotta; estratto dalla pentola il boccone viene immerso in una delle salse a disposizione.\nLa \"bourguignonne\" in Piemonte.\nFatta salva l'origine svizzera del piatto, essendo da tempo ormai molto diffusa anche in Valle d'Aosta e Piemonte, specie nelle province di Torino e Cuneo, la \"bourguignonne\" dai piemontesi \u00e8 considerata ormai quasi come un piatto locale; caratteristiche peculiari sono l'uso dell'olio di oliva (anzich\u00e9 olio di semi come nella ricetta originale), la presenza anche della salsiccia e del pollo oltre a manzo e maiale, e delle immancabili salse utilizzate anche per il bollito misto, ovvero bagnet verd e bagnet ross."}
{"id": "841939", "revid": "1005847", "url": "https://it.wikipedia.org/wiki?curid=841939", "title": "Elezioni parlamentari in Finlandia del 1958", "text": "Le elezioni parlamentari in Finlandia del 1958 si tennero il 6 e il 7 gennaio per il rinnovo dell'Eduskunta. Esse furono vinte dalla Lega Democratica Popolare Finlandese, un partito di estrazione comunista.\nL'esito elettorale, tuttavia, non consent\u00ec ai comunisti di prendere le redini del governo finlandese: primo ministro infatti divenne il socialdemocratico Karl-August Fagerholm (seppur con una fragilissima maggioranza) mentre Presidente della Repubblica rest\u00f2 Urho Kekkonen della Lega Agraria."}
{"id": "841940", "revid": "287204", "url": "https://it.wikipedia.org/wiki?curid=841940", "title": "Contea di Houston", "text": "Contea di Houston o Houston County \u00e8 la denominazione delle seguenti contee degli Stati Uniti:"}
{"id": "841941", "revid": "287204", "url": "https://it.wikipedia.org/wiki?curid=841941", "title": "Campionato italiano di hockey su ghiaccio 1963-1964", "text": "Il campionato italiano di hockey su ghiaccio 1963-1964 \u00e8 stato organizzato dalla FISG.\nSerie A.\nFormazioni.\nIl torneo viene ulteriormente allargato risultando iscritte 6 formazioni: il Torino viene ammesso dalla Commissione Tecnica dopo la rinuncia forzata dell'Alleghe, vincitore del Campionato di Promozione (il torneo della serie cadetta).\nPartecipano al campionato quindi: Cortina, HC Bolzano, Ortisei, Diavoli Milano, SSV Bolzano e Torino.\nFormula.\nIl regolamento prevede un girone eliminatorio e uno finale, al quale accedono le prime 3 classificate che mantengono i punti acquisiti nella prima fase; in entrambi i gironi sono previste partite di andata e di ritorno.\nCampionato.\nI Campioni d'Italia del Bolzano confermano la squadra della stagione precedente, mentre a Cortina sbarca Jack Siemon che gi\u00e0 nelle prime amichevoli mette in mostra le proprie doti; i Diavoli Milano rafforzano la difesa con Bill Dobbyn e a campionato in corso e per rinfoltire il roster, ingaggiano Enrico Benedetti dal Cortina. La forte linea d'attacco ABC (Agazzi-Branduardi-Crotti), causa impegni di lavoro, non assicura la presenza costante; viene riconfermato anche il forte attaccante Bryan Whittal. La squadra che tuttavia si rafforza maggiormente \u00e8 il Sudtiroler Sportverein di Bolzano, che ingaggia il canadese Garnett Vasey e i nazionali Edmondo Rabanser (dall'Ortisei) e Giorgio Zerbetto (dal Bolzano). Al contrario, il Torino non riesce ad accordarsi con Carlo Longarini, Bragagnolo, Lalonde ed Elwin Friederich.\nPrima Fase.\nLa prima fase del campionato si chiude con il Cortina in testa alla classifica con 19 punti, frutto di nove vittorie e un pareggio (contro i Diavoli a Milano per 2-2), al secondo posto il Bolzano, il terzo e ultimo posto per l'accesso al Girone finale \u00e8 occupato dall'Ortisei. Non si qualificano alla fase finale i Diavoli Milano, quarti, che disputano una stagione sottotono, l'SSV Bozen e il Torino, ultimo con 0 punti, che ritornava in Serie A dopo 7 anni.\nSeconda Fase.\nNella seconda fase il Cortina conferma la propria superiorit\u00e0 vincendo tutte le gare totalizzando 27 punti nella classifica finale. Per gli ampezzani \u00e8 sesto scudetto ed il miglior campionato della sua storia. Il Bolzano perde tutte le gare, ma l'ampio margine acquisito nella prima fase gli consente di chiudere al secondo posto; l'Ortisei ottiene due vittorie, entrambe contro la squadra del capoluogo altoatesino, riscattando cos\u00ec le sconfitte patite nella prima fase.\nLa partita dove sono state segnate pi\u00f9 reti \u00e8 Cortina\u2013Torino 20-1, giocata il 28 dicembre 1963.\nClassifica.\n La Sportivi Ghiaccio Cortina vince il suo sesto scudetto.\nFormazione Campione d'Italia: Isidoro Alver\u00e0 - Dino Costantini - Alberto Da Rin - Gianfranco Da Rin - Bruno Frison - Paolo Gaspari - Bruno Ghedina - Ivo Ghezze - Ernesto Franceschi - Giuseppe Lorenzi - Francesco Macchietto - Giovanni Mastel - Giulio Oberhammer - Jack Siemon - Giulio Verocai.\nClassifica marcatori.\nIvo Ghezze (Cortina) si aggiudica la classifica cannonieri con 14 reti, seguito da Walter Piccolruaz (Ortisei, 13 reti), Enrico Bacher (Bolzano, 13 reti), Bruno Frison (Cortina, 12 reti) e Gianfranco Da Rin (Cortina, 12 reti)."}
{"id": "841942", "revid": "121702125", "url": "https://it.wikipedia.org/wiki?curid=841942", "title": "Provincia del H\u0117ntij", "text": "La provincia del H\u0117ntij (in mongolo: \u0425\u044d\u043d\u0442\u0438\u0439 \u0410\u0439\u043c\u0430\u0433,\" H\u0117ntij Ajmag\") \u00e8 una suddivisione della Mongolia centro-orientale.\nConfina a nord con la Russia, ad est con le province di Dornod e S\u00f9hbaatar, a sud con quella del Dornogov\u2019 e ad ovest con quella del T\u00f4v.\nAl centro-sud, il territorio si estende formato da un altopiano stepposo (1.715 m) ed \u00e8 attraversato dal fiume H\u0117rl\u0117n, mentre al nord \u00e8 chiuso dall'omonima catena montuosa dei monti H\u0117ntij (2.452 m) ed \u00e8 attraversato dal fiume Onon.\n\u00c8 in questa regione che nacque e, secondo molti studiosi, \u00e8 sepolto il grande condottiero fondatore dell'Impero Mongolo, Gengis Khan. \nIl capoluogo \u00e8 \u00d4nd\u00f4rhaan, situata sul fiume H\u0117rl\u0117n. Di rilievo i musei che la citt\u00e0 ospita tra i quali quello delle armi risalenti all'epoca di Gengis Khan.\nEconomia.\nNel distretto di M\u00f4r\u00f4n, 53\u00a0km ad ovest del capoluogo provinciale \u00d4nd\u00f4rhaan, si trova la miniera di carbone di \"\u010candgana Tal\" (\u0427\u0430\u043d\u0434\u0433\u0430\u043d\u0430 \u0422\u0430\u043b), importante per l'economia locale.\nSuddivisione amministrativa.\nLa provincia del H\u0117ntij \u00e8 suddivisa nei seguenti distretti (\"sum\"):"}
{"id": "841944", "revid": "154639", "url": "https://it.wikipedia.org/wiki?curid=841944", "title": "Genealogia della morale", "text": "Genealogia della morale. Uno scritto polemico (\"Zur Genealogie der Moral. Eine Streitschrift\") \u00e8 un'opera del filosofo tedesco Friedrich Nietzsche composta e pubblicata nel 1887.\nContenuto.\n\u00c8 l'opera in cui il filosofo espone la contrapposizione tra \"morale dei signori\" e \"morale del gregge o degli schiavi\" (Hegel scrive del signore e dei servi, Marx distingue tra oppressori e oppressi) e indaga le origini stesse della morale, intendendo provocatoriamente criticarne il \"valore oggettivo\". Alla base di quest'opera \u00e8 quindi la riflessione sull'origine del bene e del male, a cui Nietzsche afferma di essersi dedicato sin dalla giovinezza, quando \"a quel tempo, ebbene, com'\u00e8 logico, resi l'onore a Dio e feci di lui il padre del male\".\nTre dissertazioni (\"Buono e malvagio, buono e cattivo\", \"Colpa, cattiva coscienza e simili\" e \"Che significano gli ideali ascetici?\") sono anticipate da una prefazione di cui \u00e8 famoso l'incipit:\nL'ultimo paragrafo della prefazione si riferisce allo \"Zarathustra\", e in qualche modo colloca la Genealogia alla luce di quello.\nPrima dissertazione. Buono e malvagio. Buono e cattivo..\nNel primo trattato Nietzsche riflette sui valori di \"bene e male\" e \"buono e cattivo\", trovando che essi hanno due origini differenti e che il valore \"buono\" ha in principio due significati radicalmente opposti. Il filosofo si riferisce ipoteticamente all'antica societ\u00e0 greco-romana, prima dell'avvento dell'ebraismo e del cristianesimo, una societ\u00e0 originaria di uomini forti e fieri che \"dicono s\u00ec alla vita\": il loro agire, pienamente positivo e creativo, \u00e8 in se stesso la morale dei signori.\nQuesta capacit\u00e0 umana di godere della vita e di attuare il \"bene\" in terra \u00e8 per\u00f2 visto, all'altro capo della scala sociale, come un male. I deboli infatti interpretano l'agire dei signori come \"il\" male per eccellenza: la morale del gregge, quindi, \u00e8 una morale di \"reazione\" guidata dal \"ressentiment\" verso i nobili e potenti. L'attacco che i deboli muovono al potere dominante consiste quindi nel rovesciare la scala dei valori e nel trasformare ci\u00f2 che per i signori \u00e8 buono in qualcosa di moralmente cattivo e sbagliato. Per attuare questa rivoluzione dal basso \u00e8 per\u00f2 necessario \"giustificare\" il ribaltamento in atto.\nNell'identificare i valori appartenenti ai signori, Nietzsche muove la sua teoria dalla constatazione che tutte le societ\u00e0 umane originarie fossero rigidamente suddivise in caste, e che l'appartenenza a ciascuna di esse fosse indice di un differente modus vivendi oltre che di differenti valutazioni morali. La casta dominante era quella dei guerrieri-sacerdoti, mentre quella dominata era in generale di quanti non avevano peso politico, spirituale o militare, e che Nietzsche riconosce piuttosto genericamente negli \"schiavi\". La morale aristocratica \u00e8 rappresentata dalla contrapposizione di \"buono e cattivo\", mentre quella plebea dall'antitesi \"buono e malvagio\". Sostanzialmente il \"buono\" dei nobili \u00e8 il \"malvagio\" dei plebei: il buono nell'accezione aristocratica \u00e8 un individuo puro di mente e di cuore, pervaso di salute, audace e gioioso, costumato con i suoi pari ma indifferente alla condizione dei sottoposti che si sente in diritto di dominare; per l'appunto queste caratteristiche sono viste dallo schiavo come orribili vizi. Lo schiavo, invece, essendo impotente, a differenza del signore che ha la forza di sottomettere gli altri anche con l'esercizio della brutalit\u00e0, apprezza quelle qualit\u00e0 che gli consentono di sopravvivere, ovvero la pazienza, l'umilt\u00e0, la gentilezza, la sopportazione dei soprusi. Lo schiavo cova un odio profondo per il suo dominatore, ma non potendolo manifestare dal momento che non ha n\u00e9 la forza n\u00e9 l'energia per opporsi al suo nemico, \u00e8 costretto a trattenere dentro il s\u00e9 il \"risentimento\" perdendo cos\u00ec l'amore per la vita. (Qui Nietzsche riprende, quasi alla lettera, gli argomenti esposti da Callicle nel Gorgia di Platone).\nNonostante la morale aristocratica sia una morale affermativa che dice di s\u00ec alla vita, la morale degli schiavi alla fine trionfa su di essa prendendo il sopravvento lentamente e inesorabilmente. Responsabili del rovesciamento del codice di valutazione morale sono principalmente i sacerdoti. Nel progresso della societ\u00e0, secondo Nietzsche, il ruolo dei sacerdoti \u00e8 destinato a differenziarsi da quello dei guerrieri, creando cos\u00ec conflitti sul criterio di valutazione. Il sacerdote, essendo fondamentalmente impotente come lo schiavo, nutre risentimento per i guerrieri, cos\u00ec crea i concetti di puro e impuro. Da questa contrapposizione iniziale sviluppa una serie di categorie in base alle quali \u00e8 puro chi decide di vivere secondo il dettame dei capi spirituali; il sacerdote, capendo che l'unico modo per sconfiggere il guerriero \u00e8 quello di \"allearsi\" - naturalmente solo per convenienza e con lo scopo di dominio assoluto - con la plebe, stabilisce che la vita terrena non \u00e8 altro che una copia della vera vita, quella ultraterrena che \u00e8 riservata soltanto ai buoni nella concezione degli schiavi. Nietzsche imputa principalmente agli ebrei e ai loro eredi cristiani di aver inquinato ogni visione positiva e terrena della vita con promesse ultramondane illusorie. In particolare \u00e8 stata la diffusione del cristianesimo ad aver portato alle estreme conseguenze questo processo di disgregamento della morale affermativa.\nSeconda dissertazione. Colpa, cattiva coscienza e simili..\nLa seconda dissertazione verte sulla psicologia della coscienza. La pi\u00f9 antica umanit\u00e0 ha fondato la propria giustizia sulla \"compensazione\" dell'atto trasgressivo. Questa compensazione era attuata tramite azioni violente, esemplificate nelle condanne a morte, nell'idea fondamentale che la violenza fosse qualcosa di naturale, di spontaneo nell'uomo quanto nelle bestie selvatiche. In questo senso, la crudelt\u00e0 non aveva bisogno di giustificazioni, e il danneggiato poteva esigere dal danneggiatore una pena brutale senza che la sua coscienza ne fosse inorridita. Il senso di colpa veniva letteralmente instillato con l'esempio della fine orrenda riservata a tutti i trasgressori, anche se a provocare questo sentimento di colpa non era l'origine ma solo lo scopo finale della pena: la commisurazione della pena era stabilita da quanti avevano potere. Per Nietzsche, contrariamente ai contemporanei genealogisti del diritto, il criterio di giudizio del reo non era prestabilito con una sorta di contratto tra libere persone; solo i \"forti\", tutti quanti avevano maggiore volont\u00e0 di potenza, in virt\u00f9 della loro superiorit\u00e0 rispetto alla massa di impotenti, erano in grado di stabilire ci\u00f2 che fosse giusto e sbagliato.\nLa primaria utilit\u00e0 della pena, dunque, era spaventare il cittadino e in un certo modo ammansirlo. Venuti a mancare i presupposti fondamentali del castigo, con la trasvalutazione dei valori aristocratici in quelli plebei, l'entit\u00e0 della pena e il suo senso si sono ridotti progressivamente, generando cos\u00ec una contraddizione storica di cui la societ\u00e0 attuale di Nietzsche subiva le conseguenze: ogni forma di cattiva coscienza si assenta nel criminale, accrescendo anzi in lui il desiderio di perpetrare i suoi crimini una volta uscito dal circolo inutile della pena detentiva.\nLa metamorfosi della cattiva coscienza \u00e8 avvenuta gradualmente per effetto dell'edificazione di comunit\u00e0 umane sempre pi\u00f9 costumate e pacifiche. Quegli uomini, non potendo pi\u00f9 sfogare i propri istinti bestiali contro un bersaglio esterno, non poterono che sfogarli contro se stessi, interiorizzandoli in maniera acuta.\nAlla coscienza della colpa, invece, ha contribuito in maniera preponderante il timore reverenziale dell'uomo antico per gli antenati e gli dei; Nietzsche, convinto che ogni forma di giustizia dell'antichit\u00e0 fosse basata sul basilare rapporto creditore-debitore, ravvisa l'origine di questo principio nel \"debito\" che ogni uomo della comunit\u00e0 sentiva di pagare ai propri antenati: volendo glorificarli per aver dato vita e possibilit\u00e0 al presente, l'uomo di oggi compie sacrifici in onore dell'uomo di ieri, pagando spesso tributi di sangue, fino addirittura a deificare gli avi, provando cos\u00ec un sempre maggior timore. La creazione tutta umana del Dio cristiano ha parimenti generato un debito di cos\u00ec vasta portata da non essere pi\u00f9 sopportabile, in altre parole l'uomo del presente non pu\u00f2 sostenere psichicamente questo enorme senso di responsabilit\u00e0 nei confronti di Dio, e inevitabilmente sar\u00e0 spinto all'ateismo, quindi a una regressione all'innocenza della coscienza che non avverte pi\u00f9 alcuna colpa (questo almeno \u00e8 quello che auspica Nietzsche, sottolineando come questo messaggio non sia rivolto alla massa, verso cui il filosofo non nutre alcuna speranza, ma solo a una cerchia ristretta di liberi spiriti in grado di sorreggere la morte di Dio).\nTerza dissertazione. Che significano gli ideali ascetici?\nNietzsche parla dell'ascetismo, ossia l'abnegazione della vita terrena, come un atto di sublimazione, ossia di trasformazione di stato o meglio spiritualizzazione di bassi istinti.\nQuindi anzich\u00e9 considerare l'ideale asceta come un'elevazione pura alla carnalit\u00e0, esso viene invece visto come ingegnoso camuffamento della volont\u00e0 di potenza. Per il filosofo, l'asceta \u00e8 fortemente attaccato al proprio ego che manifestamente tanto aborre, e nel suo apparente disinteresse per la vita vige invece un profondo attaccamento alla stessa. L'innalzarsi sulle mediocrit\u00e0 conflittuali delle persone, \u00e8 invece solo un altro modo per imporsi terrenamente su di esse, ed il desiderio di morte \u00e8 impregnato di un orgoglio profondo.\nEvidente quindi come Nietzsche punti a smontare qualsiasi valore puro e spirituale descrivendo come ancora una volta l'uomo non \u00e8 divisibile dalla natura, dalla materia, e che anzi la negazione di quest'ultima \u00e8 un'esaltazione ancora maggiore della volont\u00e0 di potenza, puramente terrena."}
{"id": "841945", "revid": "1529788", "url": "https://it.wikipedia.org/wiki?curid=841945", "title": "Silvio Spaventa Filippi", "text": "Biografia.\nTrascorse l\u2019infanzia ad Avigliano, dove frequent\u00f2 la scuola elementare, trasferendosi nel 1880 all'Aquila, intraprendendo la carriera giornalistica e letteraria. Nel 1900, ventinovenne, si trasfer\u00ec quindi a Milano dove gli fu affidata la direzione del quotidiano \"La Lombardia\". Nel 1904 pass\u00f2 al \"Corriere della Sera\" dove diresse \"Il Romanzo mensile\". Nel 1908 Luigi Albertini gli affid\u00f2 la direzione del \"Corriere dei Piccoli\" dalla fondazione alla sua morte, avvenuta nel 1931.\nMolto attivo nella traduzione di autori inglesi, scrisse anche alcuni romanzi, poesie e saggi letterari. In \"Tre uomini e una farfalla\" del 1921 descrisse la vita mondana aquilana che aveva conosciuto da giovanissimo, ed in particolare l'affascinante figura di Paolina Giorgi.\nSuo figlio Leonardo Spaventa Filippi fu un noto pittore. Sua figlia, Lia Spaventa Filippi fu docente di storia e traduttrice delle sorelle Bront\u00eb (Agnes Grey, Jane Eyre e Cime tempestose), H. G. Wells e altri autori inglesi. Suo nipote, Paolo Dell\u2019Oro, fu fisico, scrittore e funzionario scientifico EU.\nOpere principali.\nTraduzioni.\nFu traduttore anche di Emily Bront\u00eb, George Eliot e Louisa May Alcott."}
{"id": "841946", "revid": "190914", "url": "https://it.wikipedia.org/wiki?curid=841946", "title": "La donna del tenente francese (romanzo)", "text": "La donna del tenente francese (titolo originale \"The French Lieutenant's Woman\") \u00e8 un romanzo dello scrittore britannico John Fowles, pubblicato nel 1969.\nIl romanzo godette di un grandissimo successo fin dalla sua apparizione ed \u00e8 considerato uno dei capolavori della letteratura in inglese del Novecento. La trama \u00e8, in estrema sintesi, una delle classiche storie d'amore quali si possono trovare nei romanzi vittoriani, sullo sfondo di nobili e ricche famiglie e di vari intrighi. La narrazione tuttavia \u00e8 \"post-moderna\", nel senso che lo scrittore non si mostra distaccato, non esitando per esempio a intervenire per spiegare quanto sia difficile mantenere il controllo dei personaggi da lui stesso creati; si possono individuare citazioni e riferimenti a Darwin, Marx, Freud e McLuhan.\nVengono descritti i valori fondamentali dell'et\u00e0 vittoriana, quali la riservatezza, la discrezione, l'autocontrollo, l'obbedienza al dovere. Agli stessi valori \u00e8 ancorato un giovane gentiluomo inglese, Charles, paleontologo dilettante che si occupa di recuperare fossili lungo la costa. Queste certezze sono destinate a traballare quando il protagonista incontra la donna del tenente francese, che \u00e8 rimasta vittima del perbenismo dominante.\nOrigine.\nPrima della pubblicazione di \"La donna del tenente francese\" nel 1969, Fowles aveva gi\u00e0 stabilito la propria reputazione letteraria con i romanzi \"Il collezionista\" (1963) e \"Il mago\" (1965). Mentre scriveva \"La donna del tenente francese\", stava lavorando sulla sceneggiatura dell'adattamento cinematografico di \"Il mago\"; \"Il collezionista\" aveva gi\u00e0 avuto una versione cinematografica nel 1965, che gli aveva dato una certa notoriet\u00e0.\nFowles ha descritto la sua principale ispirazione per \"La donna del tenente francese\" come l'immagine persistente di una 'donna vittoriana', che in seguito si svilupp\u00f2 fino a divenire Sarah Woodruff, la donna che d\u00e0 il titolo al romanzo. In un saggio del 1969 intitolato \"Notes on an Unfinished Novel,\" Fowles riflette sul suo processo di scrittura. Racconta che nell'autunno del 1966 gli si present\u00f2 l'immagine di \"Una donna che si trova all'estremit\u00e0 di un molo deserto e fissa il mare.\" Stabil\u00ec che apparteneva all'\"et\u00e0 vittoriana\" e aveva qualit\u00e0 \"misteriose\" e \"vagamente romantiche\". A quell'epoca scrisse una nota sulla funzione del romanzo, dicendo \n In un commento aggiunto in seguito, con la data \"27 ottobre 1967\", scrive di aver finito la prima bozza del romanzo, che aveva una lunghezza di circa 140.000 parole.\nNel saggio, Fowles descrive le varie influenze e tematiche importanti per lo sviluppo del romanzo, tra cui i suoi debiti verso autori come Thomas Hardy. Sostiene di essere sorpreso dal ruolo primario assunto dal personaggio femminile di Sarah. In seguito Fowles indic\u00f2 un'altra influenza, osservando che i personaggi e la storia di \"La donna del tenente francese\" erano legati al romanzo \"Ourika\" di Claire de Duras (1823), che narra di una tragica relazione tra una donna africana e un militare francese. Fowles nel 1977 pubblic\u00f2 una traduzione inglese di \"Ourika\".\nRiassunto della trama.\nLa vicenda \u00e8 ambientata intorno alla met\u00e0 del diciannovesimo secolo, e il narratore identifica la protagonista come Sarah Woodruff, la \"Donna\" del titolo, nota anche come \"Tragedia\" e \"La puttana del tenente francese\". Sarah vive nella cittadina di Lyme Regis sulla costa del Devon, dove \u00e8 considerata una donna disonorata, dopo essere stata abbandonata da un ufficiale di marina francese di nome Varguennes con cui aveva avuto una breve relazione. Sarah inizialmente non ne era a conoscenza, ma Varguennes era gi\u00e0 sposato con un'altra donna, e dopo l'incontro con Sarah aveva fatto ritorno in Francia. Sarah, emarginata e triste, trascorre il poco tempo libero sul Cobb, un lungo molo nei pressi della cittadina, con lo sguardo rivolto verso il mare.\nUn giorno, Charles Smithson, un gentiluomo, ed Ernestina Freeman, fidanzata di lui e figlia di un ricco commerciante, vedono Sarah camminare lungo la scogliera; Ernestina racconta a Charles parte della storia di Sarah, e lui inizia a provare curiosit\u00e0 su di lei. Anche se continua a corteggiare Ernestina, Charles vede di nuovo Sarah, incontrandola clandestinamente tre volte. In questi incontri Sarah racconta a Charles la sua storia e gli chiede sostegno emotivo e sociale. Charles viene a sapere che rischia la perdita dell'eredit\u00e0 del suo anziano zio, che si \u00e8 fidanzato con una donna abbastanza giovane da partorirgli un erede. Intanto Sam, il domestico di Charles, si innamora, ricambiato, di Mary, cameriera di Ernestina.\nCharles si innamora di Sarah, che nel frattempo \u00e8 rimasta senza lavoro e senza alcun appoggio, e le chiede di andare con lui ad Exeter. Al ritorno da un viaggio a Londra, in cui si \u00e8 consultato con il padre di Ernestina sulla possibile perdita della sua eredit\u00e0, Charles si ferma ad Exeter per vedere Sarah. A questo punto il narratore, che interviene in tutto il corso del romanzo e alla fine diviene un personaggio di rilievo, offre tre diversi momenti in cui il romanzo potrebbe finire:\nPrima degli altri due finali, il narratore compare nella storia come un personaggio che viaggia in treno nello stesso scompartimento di Charles. Il narratore lancia una moneta per stabilire l'ordine in cui racconter\u00e0 gli altri due possibili finali, sottolineandone l'uguale plausibilit\u00e0. I due finali sono i seguenti:\nInfluenza.\nIl successo e la popolarit\u00e0 ottenuti dal romanzo hanno ispirato o influenzato opere di altri autori e adattamenti cinematografici e teatrali.\nReazioni in letteratura.\nLa pi\u00f9 rilevante reazione a \"La donna del tenente francese\" \u00e8 il romanzo Possessione di A. S. Byatt. Questa scrittrice presenta il suo romanzo come risposta al modello di metanarrativa postmoderna che i critici vedono in quello di Fowles. Byatt descrive la sua motivazione nei suoi saggi in \"On Histories and Stories\", in questo modo:\nAdattamenti.\nNel 1981 dal romanzo fu ricavato un film con lo stesso titolo con sceneggiatura scritta dal noto drammaturgo Harold Pinter, diretto da Karel Reisz e interpretato da Meryl Streep e Jeremy Irons. Il film ha ricevuto notevole consenso dalla critica e diversi premi, tra cui BAFTA, Golden Globe e David di Donatello.\nNel 2006 il romanzo \u00e8 stato adattato per il palcoscenico da Mark Healy, in una versione rappresentata in diversi teatri del Regno Unito."}
{"id": "841950", "revid": "198739", "url": "https://it.wikipedia.org/wiki?curid=841950", "title": "Operatore ecologico", "text": ""}
{"id": "841951", "revid": "2163589", "url": "https://it.wikipedia.org/wiki?curid=841951", "title": "Il Corsaro Nero (romanzo)", "text": "Il Corsaro Nero \u00e8 un romanzo d'avventura di Emilio Salgari. Fu il primo di una serie di cinque romanzi collettivamente noti col titolo \"I corsari delle Antille\", e avente come protagonista il personaggio del Corsaro Nero (Emilio di Roccabruna, signore di Ventimiglia) o suoi parenti stretti.\nTrama.\nUltimo quarto del Seicento: Inghilterra e Francia combattono contro la potenza degli spagnoli e iniziano ad inviare navi corsare in scorribanda per l'Oceano per derubare quelle nemiche e danneggiare cos\u00ec il commercio delle loro colonie. Gi\u00e0 nel 1625 due navi gettano l'ancora davanti all'isola di San Cristoforo, dove i corsari (bucanieri e i filibustieri) a bordo si stabiliscono, ma una nave spagnola distrugge dopo cinque anni la loro base e i pochi che riescono a sopravvivere trovano un rifugio all'isola della Tortuga (Tortue in francese) facendone la base di partenza per tutte le loro spedizioni.\nGli abitanti di Santo Domingo (a cui appartiene la Tortuga), vedendo che il loro commercio \u00e8 in pericolo, dopo un attacco riescono a sconfiggere e allontanare i corsari; tuttavia, alla fine essi riescono a far ritorno all'isola. Arriva intanto alla Tortuga un nobile italiano circondato dal mistero, un certo Emilio signore di Ventimiglia, Valpenta e Roccabruna. \nDurante un assedio in Europa, nel corso della guerra fra Francia e Spagna, gli spagnoli, tagliatagli la ritirata, avevano corrotto un duca fiammingo, Wan Guld, ordinandogli di tradire i superstiti italo-francesi rifugiatisi in una rocca. Il Duca era riuscito nel suo malvagio piano e aveva ucciso il fratello maggiore di Emilio; quest'ultimo, dopo essersi salvato dalla carneficina degli Spagnoli, per vendicarsi, lo aveva inseguito nei Caraibi dove lui e i suoi due fratelli erano diventati il Corsaro Nero, Rosso e Verde.\nIl romanzo ha inizio quando due filibustieri, Carmaux e Wan Stiller, vengono ripescati dalla \"Folgore\", la nave del Corsaro Nero, a largo della Tortuga. Una volta a bordo, i due raccontano al comandante che suo fratello, Enrico di Ventimiglia conosciuto come il Corsaro Rosso, era stato impiccato nella piazza di Maracaibo per ordine di Wan Guld, governatore della citt\u00e0. Emilio decide cos\u00ec di recarsi a Maracaibo per trafugare il cadavere del fratello e, reclutati Carmaux e Wan Stiller, affida il comando della nave a Morgan, suo luogotenente.\nDopo aver catturato una guardia spagnola e guadagnato l'aiuto di Moko, un africano eremita, i filibustieri giungono a Maracaibo.\nA questo punto il racconto s'interrompe e l'autore introduce una parentesi storica, citando le imprese di grandi filibustieri realmente esistiti e spiegando cosa siano la filibusteria e la bucaneria.\nHa poi inizio il racconto della spedizione per assalire Maracaibo. La caccia del Corsaro lo porta, insieme a Carmaux, Wan Stiller, Moko e il soldato che avevano catturato poco tempo prima, promosso a guida del drappello, nella foresta vergine. L\u00ec il gruppo incontrer\u00e0 coguari e puzzole, vampiri, sabbie mobili e antropofagi. Giunti quasi alla meta, il soldato e Moko si fermano, mentre i tre filibustieri proseguono la caccia. Seguir\u00e0 uno scontro con le forze di Wan Guld e l'assalto a Gibraltar. A questo punto il Corsaro Nero riesce a rapire la salma del fratello Corsaro Rosso e a reimbarcarsi sulla Folgore dove, dopo aver celebrato il funerale del fratello, giura solennemente che sterminer\u00e0 Wan Guld (sopravvissuto all'assalto) e tutta la sua famiglia.\nSulla strada del ritorno per la Tortuga, i filibustieri assaltano una nave spagnola che trasporta una bionda fanciulla che si fa chiamare Honorata Willerman, duchessa di Weltrendrem, di cui il Corsaro Nero si innamora, ricambiato. Dopo essersi imbattuti in un terribile uragano nei pressi delle Antille la nave giunge finalmente alla Tortuga. Qui, il Corsaro scopre che Honorata \u00e8 in realt\u00e0 la figlia di Wan Guld e, combattuto tra onore e amore, far\u00e0 imbarcare la giovane su una scialuppa e l'abbandoner\u00e0 in mare con enorme dolore: il romanzo si conclude quindi con Carmaux che dice al suo amico Wan Stiller: \u00abGuarda lass\u00f9! Il Corsaro Nero piange\u00bb.\nSeguito.\nLe vicende successive sono narrate nel successivo romanzo salgariano, \"La regina dei Caraibi\", che \u00e8 anche l'antefatto di \"Jolanda, la figlia del Corsaro Nero\".\nFilmografia.\nFilm tratti dal romanzo salgariano:"}
{"id": "841953", "revid": "1305772", "url": "https://it.wikipedia.org/wiki?curid=841953", "title": "Coat of Many Cupboards", "text": "Coat of Many Cupboards (2002) \u00e8 una compilation degli XTC.\nIl disco.\nIl cofanetto, pubblicato il 25 marzo 2002, vuole essere un'antologia dei quindici anni trascorsi dal gruppo alla casa discografica Virgin Records, e propone 42 brani inediti su 62. Peculiarit\u00e0 di questo cofanetto \u00e8 infatti la presenza di due tracce fantasma all'inizio dei CD 2 e 3; per poterle ascoltare \u00e8 necessario tornare indietro manualmente prima della traccia 1 con il tasto REWIND.\nNon esiste una versione in vinile di questa raccolta."}
{"id": "841956", "revid": "400694", "url": "https://it.wikipedia.org/wiki?curid=841956", "title": "Siracusa calcio", "text": ""}
{"id": "841960", "revid": "33751", "url": "https://it.wikipedia.org/wiki?curid=841960", "title": "Metodo top-down", "text": ""}
{"id": "841961", "revid": "729019", "url": "https://it.wikipedia.org/wiki?curid=841961", "title": "Netturbino", "text": "Il netturbino, noto anche come spazzino e operatore ecologico, \u00e8 un lavoratore manuale impiegato nel settore della nettezza urbana.\nMansioni.\nPu\u00f2 svolgere compiti diversi, che vanno dalla pulizia delle strade a mano o con mezzi meccanici appositi, alla pulizia di edifici, a quella della raccolta dei rifiuti solidi urbani e della differenziata fatta con i camion che raccolgono il contenuto dei cassonetti o con il porta a porta dei bidoni pi\u00f9 piccoli. \nSpesso viene richiesto all'operatore di guidare il camion se in possesso della patente che abilita alla guida dello stesso.\nCaratteristica della professione \u00e8 lo svolgimento in orari alternativi a quelli della vita diurna: per poter svolgere il lavoro in modo pi\u00f9 efficiente, viene spesso compiuto di notte o al mattino presto.\nNella cultura di massa.\nConsiderato da sempre un lavoro umile, un tempo aveva una connotazione negativa per il contatto diretto dell'operatore con i rifiuti. L'automatizzazione del processo di raccolta dei rifiuti permette oggi di svolgere il lavoro con una maggiore garanzia d'igiene. \nVengono considerati operatori ecologici anche gli operatori scolastici nelle scuole.\nSi ricorda l'aneddoto di Tot\u00f2 in 'A livella, a proposito del Marchese e del netturbino."}
{"id": "841962", "revid": "287204", "url": "https://it.wikipedia.org/wiki?curid=841962", "title": "Contea di Houston (Alabama)", "text": "La contea di Houston, in inglese Houston County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 88.787 abitanti. Il capoluogo di contea \u00e8 Dothan. Il nome le \u00e8 stato dato in onore a George S. Houston, governatore dell'Alabama.\nGeografia fisica.\nLa contea si trova nella parte sud-orientale dell'Alabama, e confina ad est con lo Stato della Georgia ed a sud con lo Stato della Florida. Lo United States Census Bureau certifica che l'estensione della contea \u00e8 di 1.506 km\u00b2, di cui 3 km\u00b2 di acque interne.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Houston venne costituita il 9 febbraio 1903."}
{"id": "841964", "revid": "74801", "url": "https://it.wikipedia.org/wiki?curid=841964", "title": "Slovensk\u00e1 \u013dup\u010da", "text": "Slovensk\u00e1 \u013dup\u010da (in tedesco \"Lipsch an der Gran\", in ungherese \"Z\u00f3lyomlipcse\"), \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nHa dato i natali all'architetto Emil Bellu\u0161.\nStoria.\nLa citt\u00e0 \u00e8 citata per la prima volta nel 1250 come insediamento direttamente dipendente dalla Corona d'Ungheria e al quale erano stati concessi numerosi privilegi. Nel 1255 pass\u00f2 alla citt\u00e0 di Bansk\u00e1 Bystrica e poi a quelle di \u013dubietov\u00e1 e di Brezno. In questo periodo, elementi germanici provenienti dall'Austria, dal Tirolo e dalla Boemia si insediarono nella citt\u00e0. Successivamente appartenne alla Camera di Bansk\u00e1 Bystrica e dal 1672 al 1848 a varie famiglie nobili (D\u00f3czy, Rubigall, Tribel, Sz\u00e9chy, Wessel\u00e9ny). Nel XIX secolo cominci\u00f2 l'industrializzazione della citt\u00e0. Durante la seconda guerra mondiale, oppose una strenua resistenza alle armate tedesche. \nLa citt\u00e0 conserva un castello in stile gotico-rinascimentale del XIII secolo, meta di numerosi visitatori ogni anno, una chiesa del XIII secolo e le suggestive rovine di un monastero medievale."}
{"id": "841966", "revid": "1543377", "url": "https://it.wikipedia.org/wiki?curid=841966", "title": "International Linear Collider", "text": "L'International Linear Collider (ILC) \u00e8 il nome di un acceleratore lineare di particelle in fase di realizzazione. Il progetto prevede una prima fase di funzionamento a un'energia di collisione di 500 GeV, da portare poi 1000 GeV in una successiva fase di potenziamento. Per quanto riguarda la collocazione geografica, la candidatura pi\u00f9 probabile \u00e8 quella del Giappone, dato che il suo governo si \u00e8 offerto di contribuire a coprire met\u00e0 dei costi. Nel complesso, IIC, la cui costruzione non sar\u00e0 ultimata prima del 2026, dovrebbe essere costituito da due acceleratori lineari da 15 o 20 chilometri e dovrebbe far collidere elettroni con positroni. La sua lunghezza superer\u00e0 di dieci volte quella del famoso Stanford Linear Accelerator Center, il pi\u00f9 lungo acceleratore lineare concepito in precedenza.\nConfronto con LHC.\nEsistono due tipologie fondamentali per gli acceleratori; gli acceleratori lineari, come lo Stanford Linear Accelerator Center (SLA), e gli acceleratori circolari, come il Large Hadron Collider (LHC) del CERN. Gli acceleratori circolari forniscono energie maggiori, dato che le particelle possono effettuare molte rotazioni all'interno della struttura prima di collidere e quindi possono acquisire molta pi\u00f9 energia di quanto pu\u00f2 fornirne un acceleratore lineare, visto che in quest'ultimo la collisione con il bersaglio deve per forza avvenire dopo aver terminato il percorso. Gli acceleratori di particelle circolari, di solito, accelerano adroni dato che l'accelerazione di elettroni sarebbe disturbata dalle perdite dovute all'emissione di radiazione di sincrotrone.\nIn rapporto a LHC, ILC fornir\u00e0 un'energia relativamente ridotta (nella migliore delle ipotesi ILC avr\u00e0 un quattordicesimo dell'energia di collisione dell'LHC), ma, mentre nell'LHC l'energia viene ripartita tra tutte le componenti degli adroni (quark, antiquark, e gluoni), nell'ILC l'intera energia verr\u00e0 utilizzata dagli elettroni per la collisione. Inoltre le collisioni dell'ILC saranno meno affette da disturbi rispetto a quelle dell'LHC e quindi permetteranno di effettuare misurazioni di precisione delle particelle individuate dall'LHC. In conclusione, LHC e ILC sono due strutture complementari.\nObiettivi di ricerca.\nILC dovrebbe avere un notevole impatto sulla futura ricerca nella fisica delle particelle. I suoi promotori si aspettano di poter migliorare la descrizione del modello standard utilizzando LHC e ILC. In particolare, ritengono di poter individuare particelle e interazioni descritte dal modello standard ma non ancora rilevate. Dall'ILC, nello specifico, i fisici sperano di:\nFusione di progetti locali in un unico progetto.\nNell'agosto 2004 l'International Technology Recommendation Panel (ITRP) raccomand\u00f2 l'utilizzo di tecnologie superconduttori per lo sviluppo del nuovo acceleratore. Dopo la decisione, i tre progetti di acceleratori lineari allora in essere, il Next Linear Collider (NLC), il Global Linear Collider (GLC), e il Teraelectronvolt Energy Superconducting Linear Accelerator (TESLA), vennero fusi per creare un singolo progetto (l'ILC). L'8 febbraio 2007 fu presentato il Draft Reference Design Report per lo sviluppo dell'ILC.\nNel marzo 2005 l'International Committee for Future Accelerators (ICFA) rese noto la nomina del direttore del Global Design Effort, nella persona di Barry Barish, in precedenza a capo dell'ITRP.\nProgetto.\nLa sorgente di elettroni sar\u00e0 un laser da 2 nanosecondi che emetter\u00e0 elettroni tramite un fotocatodo; gli elettroni saranno accelerati a 5 GeV da uno stadio lineare lungo 250 metri. La radiazione di sincrotrone produrr\u00e0 un accoppiamento elettrone-positrone su un obiettivo di lega di titanio. I positroni verranno raccolti e accelerati a 5 GeV da uno stadio lineare separato.\nPer compattare gli elettroni e positroni in modo da rendere probabile le collisione, questi verranno fatti circolare per 0.2 secondi in un anello circolare di 7 chilometri di circonferenza. L'anello concentrer\u00e0 le particelle in pacchetti da pochi millimetri di lunghezza e da 100 micrometri di diametro.\nDopo l'acceleratore circolare i pacchetti saranno indirizzati verso l'acceleratore principale, lungo 12 chilometri, che fornir\u00e0 un'accelerazione di 250 GeV. In quel momento ogni pacchetto avr\u00e0 una potenza di circa 10 megawatt. Verranno prodotti cinque pacchetti al secondo.\nDopo l'accelerazione i pacchetti verranno concentrati in uno spazio di pochi nanometri di altezza e qualche centinaia di nanometri di lunghezza. I pacchetti focalizzati collideranno all'interno di due rivelatori di particelle.\nCosti e tempistiche.\nIl Draft Reference Design Report stima in 6.65 miliardi di dollari statunitensi il costo di realizzazione dell'ILC, escludendo la R&amp;D, i prototipi, il costo del terreno, il costo di scavi, il costo dei rivelatori di particelle e l'inflazione. Dall'approvazione finale, la realizzazione dell'impianto e dei rivelatori dovrebbe richiedere sette anni."}
{"id": "841967", "revid": "729019", "url": "https://it.wikipedia.org/wiki?curid=841967", "title": "XGAM-71 Buck Duck", "text": "Il Convair XGAM-71 Buck Duck (anatra maschio) era un ingannatore radar attivo (decoy) ideato per essere lanciato dai bombardieri strategici dell'United States Air Force (USAF) come contromisura elettronica.\nFu progettato per imitare l'eco radar del bombardiere Convair B-36, con lo scopo di disperdere le forze della difesa aerea dell'Unione Sovietica, generando falsi bersagli durante un attacco strategico.\nStoria del progetto.\nNel 1949 la RAND Corporation stil\u00f2 un rapporto designato \"Strategic Bombing Systems Analysis\" in cui chiedeva l'utilizzo di appositi missili \"civetta\" (decoy) al fine di difendere i bombardieri strategici quando erano in volo.\nVerso la fine del 1952 l'US Air Force inizi\u00f2 a studiare un nuovo tipo di missile esca a lungo raggio, con decollo da terra, e nel marzo 1953 emise il General Operational Requirement (GOR) 16. Il nuovo mezzo doveva avere un'autonomia di 7\u00a0400\u00a0km a una velocit\u00e0 di Mach 0,85 alla quota di 15\u00a0000 m, trasportando un carico utile, formato da riflettori per aumentare la riflettivit\u00e0 radar, del peso di 227\u00a0kg. Dopo aver percorso 4\u00a0700\u00a0km tale decoy doveva iniziare a operare come missile civetta, simulando il comportamento in volo di un bombardiere B-47 Stratojet o B-52 Stratofortress negli ultimi 2\u00a0700\u00a0km. Il 50% dei missili doveva essere lanciato nella prima ora di allarme, mentre il restante nell'ora successiva, e si prevedeva che l'85% dei missili dovesse arrivare a 185\u00a0km dal bersaglio in condizioni di assenza di vento.\nIl progetto venne identificato dall'Air Material Command (AMC) con la sigla \"MX-2223\", e nel luglio 1954 ottennero contratti di sviluppo la Convair e la Fairchild, che poi risult\u00f2 vincitrice del concorso con il suo XSM-73 Bull Goose.\nAll'epoca la Convair stava realizzando le ultime serie del bombardiere Convair B-36, e inizi\u00f2 autonomamente con fondi propri la costruzione di un decoy di missione, pi\u00f9 piccolo del precedente, che poteva essere trasportato a bordo del B-36, ricevendo un contratto ufficiale di sviluppo dall'USAF il 16 agosto 1954 con la sigla \"MX-2224\", venendo poi designato ufficialmente \"GAM-71\" per la produzione.\nTecnica.\nSi trattava di un velivolo senza pilota dotato di fusoliera circolare, ala dritta in posizione alta, ripiegabile al fine di consentirne il trasporto all'interno delle stive bombe del B-36, e dotata di impennaggi cruciformi. Due derive verticali, di piccole dimensioni, erano posizionate alle estremit\u00e0 dei piani di coda orizzontali.\nIl peso al lancio era pari a 700\u00a0kg, e il propulsore era un motore a razzo a propellente liquido Aerojet XLR-85, erogante una spinta variabile da 220 a 400 kN, che garantiva un'autonomia di volo di 38 minuti (fino a 380\u00a0km) a una velocit\u00e0 di 0,55 Mach. I riflettori radar, posti all'interno della fusoliera, simulavano l'eco di ritorno radar del B-36.\nImpiego operativo.\nIl piano di utilizzo inizialmente contemplato dall'aeronautica americana prevedeva che uno dei tre B-36 componenti la formazione di attacco standard avrebbe assunto un ruolo esclusivamente di supporto per la guerra elettronica venendo equipaggiato solamente con sette ingannatori GAM-71. Il B-36 poteva trasportare due GAM-71 per ogni vano bombe (tranne il vano numero 3 che ne conteneva uno solo). Successivamente fu studiata una configurazione mista bombe-decoy, che vedeva l'utilizzo di due decoy e un carico bellico ridotto, ma non fu mai presa in considerazione dall'USAF.\nIl primo prototipo XGAM-71 fu completato nel novembre 1954, e i test in caduta libera iniziarono il 14 febbraio 1955 utilizzando un B-29 come aereo madre. Furono costruiti complessivamente quattro esemplari, che effettuarono un totale di sette voli, tutti senza motore funzionante, prima che il programma venisse cancellato nel gennaio 1956. Esso sub\u00ec ritardi sia per mancanza di fondi sia perch\u00e9 la Convair aveva altre priorit\u00e0, ma pi\u00f9 presumibilmente per il fatto che era gi\u00e0 stato previsto il ritiro dal servizio del B-36 che avrebbe dovuto equipaggiare, cosa che avvenne effettivamente tra il 1957 e gli inizi del 1959."}
{"id": "841968", "revid": "599013", "url": "https://it.wikipedia.org/wiki?curid=841968", "title": "Ilc", "text": ""}
{"id": "841969", "revid": "125307783", "url": "https://it.wikipedia.org/wiki?curid=841969", "title": "Vittorio Emanuele Parsi", "text": "Biografia.\nE' professore ordinario di \"Relazioni Internazionali\" presso la facolt\u00e0 di Scienze Politiche e Sociali dell'Universit\u00e0 Cattolica del Sacro Cuore di Milano, dove insegna anche \"Studi strategici\" e docente presso la facolt\u00e0 di Economia all'Universit\u00e0 di Lugano (USI). \u00c8 direttore di ASERI dell'Universit\u00e0 Cattolica del Sacro Cuore di Milano. Fa parte del Gruppo di Riflessione e Indirizzo Strategico del Ministero degli Affari Esteri. E' inoltre membro fondatore della Societ\u00e0 per lo Studio della Democrazia (SSD) e insegna presso la Scuola di Formazione della Presidenza del Consiglio dei Ministri.\nHa insegnato alla Royal University di Phnom Penh in Cambogia, alla Kazakhstan Law Academy di Alma Ata in Kazakistan, all'Universit\u00e0 statale di Novosibirsk in Russia e alla Saint Joseph University di Beirut in Libano. Dal 2002 al 2013 \u00e8 stato professore a contratto nella Facolt\u00e0 di Economia dell'Universit\u00e0 della Svizzera italiana. Dal 2005 dirige il Master in Economia e politiche internazionali (una joint venture tra l'Alta Scuola di Economia e Relazioni Internazionali e l'Universit\u00e0 della Svizzera italiana).\nGi\u00e0 editorialista dei quotidiani \"La stampa\" (dal 2008 al 2012), \"Avvenire\" (dal 1999), \"Il sole 24 ore \" (2013), attualmente collabora con \"il Messaggero\". Scrive su \"Filosofia politica\", \"Affari internazionali\", \"La comunit\u00e0 internazionale\", \"Paradoxa\", \"Aspenia\", \"Biblioteca della libert\u00e0\", \"Oasis\" e \"Vita e Pensiero\".\n\u00c8 membro dell'Advisory Board del LSE IDEAS (Center for Diplomacy and Strategy at the London School of Economics) e socio della Societ\u00e0 italiana di scienza politica (SISP). Fa parte del Comitato scientifico di Confindustria. \nE' ufficiale della Riserva Selezionata della Marina Militare con il grado di Capitano di Fregata. Ha partecipato all' operazione Mare Sicuro a bordo della Fregata Bergamini (2016 e 2021) e ha prestato servizio presso il Quartier generale di UNIFIL a Naqoura (2015 e 2016). Ha ricevuto la \"UN Peacekeeping Medal\" e la \"Croce Commemorativa per operazioni di Pace\" in Libano (2015 e 2016).\nI suoi ambiti di ricerca riguardano principalmente le relazioni transatlantiche, le politiche di sicurezza in Medio Oriente e nel Mediterraneo e il rapporto tra politica ed economia nelle trasformazioni del sistema globale.\nHa un passato sportivo che si \u00e8 concluso nel Rugby Monza come terza linea nella squadra degli Old."}
{"id": "841971", "revid": "228587", "url": "https://it.wikipedia.org/wiki?curid=841971", "title": "Schadenfreude", "text": "Schadenfreude ( ) \u00e8 un termine tedesco che significa \u201cpiacere provocato dalla sfortuna (altrui)\u201d e pu\u00f2 essere tradotto con \u201cgioia maligna\u201d, \u201csoddisfazione cinica\u201d. Pi\u00f9 rara la variante \"Schadensfreude\" (dall'inserzione epentetica della \"s\", per ragioni di eufonia).\nEtimologia e semantica.\nIl termine deriva da \"Schaden\" (\"danno\") e \"Freude\" (\"gioia\"). In tedesco il termine ha sempre una connotazione negativa. Esiste una distinzione tra la \"\"Schadenfreude\" segreta\" (un sentimento privato) e la \"\"Schadenfreude\" aperta\" (\"Hohn\"). \nViene talvolta usato come prestito linguistico in molte lingue, compreso l'italiano, sebbene sia attestato il termine analogo aticofilia (dal greco \u1f00\u03c4\u03c5\u03c7\u03ae\u03c2 \"atych\u1e17s\" \"sfortunato\" e \u03c6\u03b9\u03bb\u03af\u03b1 \"phil\u00eda\" \"amore, passione\"). Bench\u00e9 tale termine tradisca in parte la \"popolarit\u00e0\" della parola tedesca, come giustamente afferma la traduttrice Marina Taffetani, il termine si presta ad un utilizzo di tipo scientifico: in tale contesto, ad esempio, la psicologa e psicoterapeuta Grazia Aloi sottolinea la caratteristica che accomuna Schadenfreude e sadismo, quella di essere \"filie\", cio\u00e8 \u201cpiaceri, passioni, amori per...\u201d Il concetto di \"Schadenfreude\" potrebbe anche venire parafrasato come \"compiacimento malevolo\" verso il prossimo, derivante, secondo la psicologa, dalla \"considerazione di scarsissimo valore di S\u00e9 che si riflette nella consolazione (molto spesso errata) che anche il S\u00e9 degli altri sia scarso e non degno.\" La questione dell'aticofilia \u00e8 \"s\u00ec anche di interesse clinico ma - fin qui - ancora nell'ordine della morale; tant'\u00e8 che nessuno pu\u00f2 essere punito o curato per ci\u00f2\" sebbene possa \"arrivare alla cattiveria pi\u00f9 efferata\".\nNel Buddhismo, il concetto di \"mudita\", \"gioia comprensiva\" o \"felicit\u00e0 per la buona sorte dell'altro\", viene spesso indicato come l'opposto della \"Schadenfreude\".\nStudi scientifici.\nUn articolo del \"New York Times\" del 2002 ha citato una serie di studi scientifici sulla \"Schadenfreude\", che ha definito come \"delizia delle disgrazie altrui\". Molti di questi studi si basano sulla \"teoria del confronto sociale;\" l'idea \u00e8 che quando le persone intorno a noi hanno avuto eventi sfortunati, guardiamo meglio a noi stessi. Altri ricercatori hanno scoperto che le persone con una bassa autostima sono pi\u00f9 propense a provare \"Schadenfreude\" rispetto a persone che hanno una grande autostima.\nUno studio del 2009 indica un possibile coinvolgimento dell'ormone ossitocina nella sensazione di \"Schadenfreude\". La somministrazione intranasale di ossitocina in giocatori impegnati in giochi d'azzardo risultava infatti aumentare i livelli di invidia (in caso di sconfitta) e di \"Schadenfreude\" (in caso di vittoria), rispetto al placebo.\nTermini simili in altre lingue.\nAnche in svedese e norvegese esiste il detto \"Skadegl\u00e4djen/fryd \u00e4r den enda sanna gl\u00e4djen/fryd\" (\"La \"Schadenfreude\" \u00e8 l'unica vera gioia\"). Una variante finlandese dice \"Vahingonilo on aidointa iloa, sill\u00e4 siihen ei sis\u00e4lly tippaakaan kateutta\" (\"La \"Schadenfreude\" \u00e8 la gioia pi\u00f9 pura, finch\u00e9 non vi si aggiunge un pizzico di invidia\"). Una variante slovacca \u00e8 \"\u0160kodorados\u0165 je najv\u00e4\u010d\u0161ia rados\u0165\" (\"La \"Schadenfreude\" \u00e8 la gioia pi\u00f9 grande\"), vicina alle varianti magiara \"Legszebb \u00f6r\u00f6m a k\u00e1r\u00f6r\u00f6m\" ed estone \"Kahjur\u00f5\u00f5m on k\u00f5ige suurem r\u00f5\u00f5m\". In ebraico il detto \u00e8 '\u05d0\u05d9\u05df \u05e9\u05de\u05d7\u05d4 \u05db\u05e9\u05de\u05d7\u05d4 \u05dc\u05d0\u05d9\u05d3' (\"Non c'\u00e8 gioia come la \"Schadenfreude\"\"). In danese si dice che \"Egen lykke er at foretr\u00e6kke men andres ulykke er dog ikke at foragte\", ovvero \"La propria felicit\u00e0 dovrebbe essere preferita, ma anche la sfortuna di un altro non va affatto disprezzata\". La versione olandese del detto \u00e8 \"Er is geen beter vermaak dan leedvermaak\" (\"Non c'\u00e8 gioia pi\u00f9 grande della \"Schadenfreude\"\").\nNella lingua thai, la frase \u0e2a\u0e21\u0e19\u0e49\u0e33\u0e2b\u0e19\u0e49\u0e32, \"Som nam na\", pu\u00f2 essere interpretata come \"Hai avuto quel che ti meritavi\"; \"Ti sta bene\"; o \"Sto ridendo della tua sfortuna\".\nIn coreano, la frase \uace0\uc18c\ud558\ub2e4, \"Goso hada\", tradotta letteralmente significa \"Annusare olio di sesamo\" (in Corea l'odore dell'olio di sesamo \u00e8 considerato particolarmente piacevole); tale frase pu\u00f2 essere usata anche quando si \u00e8 molto compiaciuti di un particolare evento, e specialmente se tale avvenimento implica la sfortuna di qualcun altro.\nIn cinese, l'espressione \u5e78\u707e\u4e50\u7978 , \"X\u00ecngz\u0101i l\u00e8hu\u00f2\", \u00e8 un termine che significa \"Compiacersi dell'(altrui) calamit\u00e0 e ridere dell'(altrui) sfortuna\".\nIn giapponese, \u00e8 attestata la frase \u4ed6\u4eba\u306e\u4e0d\u5e78\u306f\u871c\u306e\u5473, \"Tanin no fuk\u014d wa mitsu no aji\", traducibile come \"Le sfortune altrui hanno il sapore del miele\"."}
{"id": "841973", "revid": "74801", "url": "https://it.wikipedia.org/wiki?curid=841973", "title": "Comuni della Svizzera", "text": "I comuni, municipalit\u00e0, a volte detti anche comunit\u00e0 (in tedesco \"Gemeinden\", in francese \"communes\" e in romancio \"vischnanca\") sono il pi\u00f9 basso livello amministrativo in Svizzera, dove se ne contano (al 1\u00ba gennaio 2019) .\nOgni Cantone decide le loro responsabilit\u00e0. Queste possono includere la fornitura di servizi pubblici locali come istruzione, assistenza medica e sociale, trasporti pubblici e raccolta delle tasse. Il grado di centralizzazione dipende da un cantone all'altro.\nIstituzioni.\nI comuni sono generalmente governati da un consiglio guidato da un sindaco (potere esecutivo) e dall'assemblea generale di tutti i residenti svizzeri adulti (potere legislativo). Molti cantoni lasciano ai municipi pi\u00f9 grandi la possibilit\u00e0 di optare per un parlamento cittadino.\nCittadinanza.\nLa cittadinanza svizzera si basa sulla cittadinanza di un comune. Ogni cittadino svizzero \u00e8 per prima cosa cittadino di un comune (\"diritto di cittadinanza comunale\" o \"di origine\") e di un cantone (\"diritto di cittadinanza cantonale\" o \"indigenato\"). Il diritto di cittadinanza si trasmette di padre in figlio, indipendentemente dal luogo di nascita o di residenza. \u00c8 per\u00f2 possibile acquisire il diritto di cittadinanza di un altro comune, per mezzo di una tassa che varia a seconda del comune (\"naturalizzazione comunale\").\nFinanziamento.\nI comuni si finanziano attraverso la tassazione diretta (ad esempio la tassa sul reddito), con tassi che variano all'interno di un intervallo stabilito dal cantone.\nMolti comuni stanno avendo difficolt\u00e0 a mantenere le strutture necessarie a fornire i servizi pubblici che gli vengono richiesti. Nel tentativo di ridurre le spese, molti comuni si stanno unendo (tramite fusione o creazione di distretti specifici). Questa ristrutturazione viene solitamente incoraggiata dai governi cantonali e il tasso di queste unioni \u00e8 in aumento.\nComuni \"speciali\".\nLe \"Citt\u00e0\" (\"villes\" o \"St\u00e4dte\") sono le municipalit\u00e0 con pi\u00f9 di abitanti, o luoghi pi\u00f9 piccoli che ottennero i diritti cittadini in epoca medioevale.\nIn certi cantoni, \u00e8 possibile trovare dei comuni \"specifici\", sullo stesso territorio dei comuni \"politici\" (\"Einwohnergemiende\" o \"politische Gemeinde\"). Tra i vari comuni \"specifici\" citiamo:\nPopolazione.\n111 comuni con pi\u00f9 di abitanti hanno l'appellativo di \"citt\u00e0\".\nComuni per altitudine (altezza massima e minima territorio comunale).\nCon l'altidudine si intende il punto pi\u00f9/meno culminante del comune e quindi il punto pi\u00f9 alto e il punto pi\u00f9 basso della Svizzera."}
{"id": "841974", "revid": "1543377", "url": "https://it.wikipedia.org/wiki?curid=841974", "title": "Numerazione ufficiale dei comuni svizzeri", "text": "La numerazione ufficiale dei comuni svizzeri \u00e8 uno strumento dell'Ufficio federale di statistica (UFS).\nLista dei comuni.\nL'elenco ufficiale dei comuni svizzeri \u00e8 aggiornato dal Dipartimento federale dell'interno in virt\u00f9 dell'articolo 6 dell'Ordinanza federale del 30 dicembre 1970 sui nomi di luogo, dei comuni e delle stazioni. Tale elenco funge da riferimento a livello federale per quanto concerne la determinazione, l'ortografia e il cambiamento di comuni e stazioni ed \u00e8 ordinato per cantone e per distretto.\nL'elenco ufficiale pu\u00f2 essere scaricato dall'apposita pagina web dell'Ufficio federale di statistica.\nRegole di numerazione.\nOltre all'ordinamento per cantone e per distretto, i comuni sono elencati in ordine alfabetico. Un numero incrementale \u00e8 attribuito a ciascun comune, dato un certo numero di cifre vuote fra un distretto o cantone al successivo quale margine per un'eventuale modifica.\nA titolo di esempio:\nProblemi attuali e soluzioni.\nAl di l\u00e0 della sua struttura significativa, la numerazione attualmente in uso presenta vari problemi, in particolare in caso di modifica dell'elenco o nella possibilit\u00e0 di mantenere una traccia storica dello stato dei comuni. Una revisione completa del sistema di attribuzione dei numeri di comune, prevista nel 2007, dovrebbe consentire di risolvere questi problemi."}
{"id": "841976", "revid": "104458", "url": "https://it.wikipedia.org/wiki?curid=841976", "title": "Lista dei comuni della Svizzera", "text": "I Comuni della Svizzera sono i seguenti; per ciascuno di essi \u00e8 indicata la popolazione relativa al 2001."}
{"id": "841977", "revid": "1543377", "url": "https://it.wikipedia.org/wiki?curid=841977", "title": "Streln\u00edky", "text": "Streln\u00edky, gi\u00e0 \u0160ajba (in tedesco \"Scheiben\", in ungherese \"Seb\u0151\"), \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nFondato nel XIV secolo da coloni di lingua tedesca provenienti da Zvolen (\"Schaiba\"), nel 1948 ha preso l'attuale denominazione di Streln\u00edky. Nel 1577 fu razziato dai Turchi."}
{"id": "841986", "revid": "46291", "url": "https://it.wikipedia.org/wiki?curid=841986", "title": "Boehmeria nivea", "text": "Il rami\u00e8 (Boehmeria nivea) \u00e8 una urticacea di provenienza asiatica. Dalla sua corteccia si ricava una fibra tessile (\"ramia\" o \"rami\u00e8\"). Nell'Estremo Oriente viene anche utilizzata come pianta ornamentale.\nRaggiunge un'altezza compresa tra 1 e 2,5 metri, le foglie hanno forma di cuore, lunghe dai 7 ai 15\u00a0cm e larghe 6 \u2013 12\u00a0cm, bianche e pelose nella parte inferiore.\nIl \"rami\u00e8 bianco\" \u00e8 coltivato in Cina, mentre una seconda variet\u00e0, il \"rami\u00e8 verde\", si pensa abbia avuto origine nella penisola malese. Quest'ultima ha foglie pi\u00f9 piccole, verdi nella parte inferiore, e cresce in ambiente tropicale.\nStoria.\nIl rami\u00e8 \u00e8 stato utilizzato fin da tempi molto antichi, come testimoniano gli abiti delle mummie egiziane, intorno al 5000-3300 a.C., ed \u00e8 stato coltivato in Cina per molti secoli.\nIl Brasile ne cominci\u00f2 la produzione verso la fine degli anni trenta, raggiungendo il culmine nel 1971. Da allora, la produzione ha subito un declino costante, come risultato della competizione con fibre tessili alternative, quali quelle sintetiche."}
{"id": "841988", "revid": "287204", "url": "https://it.wikipedia.org/wiki?curid=841988", "title": "Contea di Jackson", "text": "Contea di Jackson o Jackson County \u00e8 la denominazione delle seguenti contee degli Stati Uniti:"}
{"id": "842007", "revid": "1855146", "url": "https://it.wikipedia.org/wiki?curid=842007", "title": "Rossiglione (regione)", "text": "Il Rossiglione (in francese: \"Roussillon\"; in catalano: \"Rossell\u00f3\"; in occitano: \"Rosselhon\"; in spagnolo: \"Rosell\u00f3n\") era una delle antiche province francesi. Il capoluogo storico e centro principale \u00e8 la citt\u00e0 di Perpignano.\nNel medioevo costituiva la Contea del Rossiglione nel Principato di Catalogna; nel 1659 fu ceduta dalla Spagna alla Francia con la pace dei Pirenei, assieme ad altre quattro comarche catalane (Alta Cerdanya, Capcir, Conflent e Vallespir). La provincia francese cos\u00ec costituita fu chiamata semplicemente Rossiglione (ignorando quindi le altre quattro comarche) e corrisponde quasi esattamente al dipartimento dei Pirenei Orientali (con la sola aggiunta di Fenolleda).\nIn ambito catalano, l'intera area ceduta nel 1659 \u00e8 tuttora definita Catalogna del Nord.\nStoria.\nL'origine del Casato di Barcellona, che dopo l'apparentamento con la casa reale aragonese arriver\u00e0 a regnare su tutta l'Aragona, ebbe origine in zona. Goffredo il Villoso, il primo Conte di Barcellona che ottenne il diritto di trasmettere legittimamente le contee ai suoi figli, era nato nel paese di Ri\u00e0, anticamente Arri\u00e0, vicino a Prada, nel Conflent.\nIn passato la regione era rappresentata da vicariati e sub-vicariati in cui Giacomo II di Maiorca divise il territorio nel XIV secolo.\nGli eserciti francesi intervennero nella sollevazione dei catalani contro Filippo IV di Spagna a favore degli insorti, che consegnarono la corona al re di Francia, Luigi XIII, nel gennaio del 1641. La dominazione francese, durata un decennio, non fu migliore di quella madrilena. Nel 1652 l'esercito castigliano, al comando di Don Giovanni d'Austria, riusc\u00ec a recuperare Barcellona e a porre fine alla secessione. Filippo IV amnisti\u00f2 i ribelli e giur\u00f2 fedelt\u00e0 alle leggi catalane. Il Rossiglione rimase, nondimeno, nelle mani della Francia. In seguito alla firma del Trattato dei Pirenei (7 novembre del 1659) Filippo IV di Spagna cedette queste terre alla Francia, della quale da quel momento hanno fatto ininterrottamente parte.\nIl 2 aprile 1700, con decreto reale, venne bandito l'uso della lingua catalana dagli atti e documenti ufficiali e vennero sciolte le istituzioni catalane (la \"Generalitat\", i consoli ecc.), malgrado lo stesso trattato ne prevedesse il mantenimento.\nLa nuova amministrazione francese diede al territorio il nome di provincia del Rossiglione. Nel 1790, quando a seguito della Rivoluzione francese, l'Assemblea Nazionale decise di dividere tutto il regno in dipartimenti e sopprimere le antiche province, l'antica provincia del Rossiglione rimase inglobata nel dipartimento dei Pirenei Orientali.\nGeografia.\nIl Rossiglione \u00e8 una pianura aperta al mare e circondata da montagne, come la pianura gemella dell'Empord\u00e0, che d\u00e0 origine a un gruppo di paesaggi diversi e singole sotto-contee:\nAltre denominazioni.\nIn castigliano la denominazione tradizionale \u00e8 \"Rosell\u00f3n\", seguendo la denominazione francese che estende il nome dell'antica Contea del Rossiglione a tutto il territorio.\nSotto l\"'Ancien R\u00e9gime\" ebbe il nome di provincia del Rossiglione e per secoli la denominazione \"Catalunya Nord\" cadde in disuso, tornando ad essere impiegata solo negli anni settanta del XX secolo. Per i catalani \u00e8 attualmente la pi\u00f9 usata nel proprio ambito linguistico, mentre al di fuori della Catalogna e dei Paesi catalani tale regione storica continua generalmente ad essere designata con il termine di Rossiglione. La \"Catalunya Nord\" si pu\u00f2 tradurre in castigliano con \"Catalu\u00f1a Norte\" ed \u00e8 frequente attualmente nelle aree della Spagna nelle quali entrambe le lingue sono nazionali (Paesi catalani). In lingua francese viene talvolta utilizzato il termine di \"Pays Catalan\" dalle amministrazioni locali, con finalit\u00e0 turistiche e culturali.\nLingua.\nDal 1700 il francese continua ad essere l'unica lingua ufficiale riconosciuta (principio sancito dalla Costituzione francese) ed utilizzata nel pubblico insegnamento. Tuttavia, la lingua catalana \u00e8 ancora viva e parlata. Anche se uno statuto di bilinguismo per la Catalogna del Nord sembra lontano, la lingua ha trovato rinnovata vitalit\u00e0 grazie alla maggiore consapevolezza storica, ai mezzi di informazione ed a iniziative culturali mirate.\nGli ultimi dati socio-linguistici di cui dispone la Generalitat de Catalunya (2004) riflettono che il francese \u00e8 la lingua maggioritaria nel Rossiglione, con una presenza minoritaria del catalano. La lingua catalana, infatti, pur essendo compresa dal 65,3% della popolazione, viene parlata solo dal 37,1% di essa (e scritta dal 10,6%). Le percentuali diminuiscono ulteriormente se si considera che viene parlata come prima lingua dal 3,5% dei residenti (mentre il 92% ha il francese come prima lingua, l'1% entrambe le lingue e il 3,5% altri idiomi non identificati)."}
{"id": "842012", "revid": "110157", "url": "https://it.wikipedia.org/wiki?curid=842012", "title": "Valentovce", "text": "Valentovce (in tedesco \"Walentitz\", in ungherese \"Valent\u00f3c\", in ruteno \"Valentivci\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nStoria.\nIl comune \u00e8 nato nel 1808 quando \u00e8 stato distaccato dal comune di Zbudsk\u00e1 Bel\u00e1."}
{"id": "842013", "revid": "3115", "url": "https://it.wikipedia.org/wiki?curid=842013", "title": "Bystri\u010dany", "text": "Bystri\u010dany (in ungherese \"Besztercs\u00e9ny\", in tedesco \"Bistrizing\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1388."}
{"id": "842014", "revid": "15756", "url": "https://it.wikipedia.org/wiki?curid=842014", "title": "Levriero russo", "text": "Il levriero russo o Borzoi \u00e8 una razza canina di origine russa riconosciuta dalla FCI (Standard N. 193, Gruppo 10, Sezione 1).\nIl suo nome originale: \"Russkaja Psovaja Borzaja\", significa \"cane rapido a pelo lungo\".\nStoria.\nPer molti secoli la storia del levriero russo \u00e8 stata legata alla storia degli Zar di Russia, non poteva essere acquistato ma solo donato dagli Zar. Il Granduca Nikolaj Nikolaevi\u010d ne fu un grande allevatore: nel suo canile privato ne possedeva centinaia.\nCon la caduta degli Zar il numero dei levrieri russi in Russia cal\u00f2 drasticamente, ma i nobili in fuga dalla rivoluzione russa riuscirono comunque a salvarli e ad esportarli nel resto d'Europa, garantendo cos\u00ec la sopravvivenza della razza.\nTemperamento.\nA dispetto della sua mole il levriero russo \u00e8 un cane calmo e riflessivo, si scatena solo alla vista della selvaggina o quando gli si d\u00e0 la possibilit\u00e0 di correre coi suoi simili. Non mostra aggressivit\u00e0 o dominanza verso le persone e generalmente non sono cani territoriali, sono quindi inadatti alla guardia come la maggioranza dei levrieri.\nCuriosit\u00e0.\nIl brano \"Mademoiselle Nobs\", del celeberrimo film-concerto senza il pubblico \"\" dei Pink Floyd (1972), \u00e8 stato interpretato da un levriero russo di nome Nobs, di propriet\u00e0 di un'artista di circo, una certa Madonna Bouglione. Nobs \u00e8 anche un anagramma di Snob."}
{"id": "842016", "revid": "287204", "url": "https://it.wikipedia.org/wiki?curid=842016", "title": "Bystricany", "text": ""}
{"id": "842019", "revid": "287204", "url": "https://it.wikipedia.org/wiki?curid=842019", "title": "Contea di Jackson (Alabama)", "text": "La contea di Jackson, in inglese Jackson County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 53.926 abitanti. Il capoluogo di contea \u00e8 Scottsboro.\nLa Contea di Jackson fa parte dell'area metropolitana di Huntsville-Decatur, e copre parte del territorio della ex Contea di Decatur. Il nome le \u00e8 stato dato in onore di Andrew Jackson, generale dell'esercito statunitense e Presidente della Repubblica.\nGeografia fisica.\nLa contea si trova nella parte nord-orientale dell'Alabama e confina con gli Stati della Georgia e del Tennessee. Lo United States Census Bureau certifica che l'estensione della contea \u00e8 di 2.918 km\u00b2, di cui 2.794 km\u00b2 composti da terra e i rimanenti 124 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Jackson venne costituita il 13 dicembre 1819."}
{"id": "842028", "revid": "125369447", "url": "https://it.wikipedia.org/wiki?curid=842028", "title": "MCA (azienda)", "text": "La MCA, sigla di Music Corporation of America, \u00e8 stata una societ\u00e0 statunitense attiva nei settori della musica, della televisione e dell'editoria.\nStoria.\nLa Music Corporation of America fu fondata a Chicago Illinois nel 1924 da Jules Stein come agenzia di spettacoli musicali. Furono impresari, tra gli altri, di King Oliver e Jelly Roll Morton.\nSuccessivamente le attivit\u00e0 della societ\u00e0 si estesero al settore televisivo e a quello discografico. Dopo aver rilevato alcune etichette discografiche dalla Decca Records, nel 1968 la MCA fond\u00f2 la casa discografica MCA Records.\nNel 1975 la MCA entr\u00f2 nel settore dell'editoria.\nNel 1996 la Music Corporation of America, acquisita per l'80% dalla Seagram l'anno prima, cambi\u00f2 nome in Universal Studios, e la sua divisione musicale prese il nome di Universal Music Group.\nNel 1997, la Music Corporation of America \u00e8 stata acquisita da MGM per formare MGM / MCA.\nLa MCA Records rimase attiva come etichetta discografica facente capo all'Universal Music Group fino al 2003, quando fu acquistata dalla Geffen Records."}
{"id": "842029", "revid": "2116954", "url": "https://it.wikipedia.org/wiki?curid=842029", "title": "MCA Records", "text": "La MCA Records \u00e8 stata un'etichetta discografica statunitense, fondata nel 1968 dalla Music Corporation of America. \u00c8 molto nota per aver prodotto artisti come Elton John, Lynyrd Skynyrd, Tom Petty, George Strait, Mary J. Blige, Cher.\nNel 1996 la casa madre, acquisita per l'80% dalla Seagram l'anno prima, cambi\u00f2 nome in Universal Studios, e la sua divisione musicale prese il nome di Universal Music Group.\nLa MCA Records rimase attiva come etichetta discografica facente capo all'Universal Music Group fino al 2003, quando fu acquistata dalla Geffen Records.\nIn Italia \u00e8 stata distribuita da Messaggerie Musicali, poi da Dischi Ricordi, poi dalla WEA Italiana, poi dalla BMG, prima di mettersi in proprio."}
{"id": "842030", "revid": "287204", "url": "https://it.wikipedia.org/wiki?curid=842030", "title": "Uzovsk\u00e9 Pek\u013eany", "text": "Uzovsk\u00e9 Pek\u013eany (in tedesco \"Herdegenshau\", in ungherese \"\u00daszpekl\u00e9ny\") \u00e8 un comune della Slovacchia facente parte del distretto di Sabinov, nella regione di Pre\u0161ov.\nStoria.\nIl villaggio venne fondato da coloni tedeschi nel 1337 con il nome di Herdunghau e Herdegenshorr. Per lungo tempo, nella localit\u00e0 venne amministrata la giustizia secondo il diritto germanico. A quell'epoca il villaggio apparteneva ai nobili Tekul\u00f3. Nel 1427 pass\u00f2 alla famiglia dei Usz\u00f3. "}
{"id": "842031", "revid": "474175", "url": "https://it.wikipedia.org/wiki?curid=842031", "title": "Bagnoli della Rosandra", "text": "Bagnoli della Rosandra (\"Boljunec\" in sloveno, \"B'lunc\" in dialetto sloveno locale, \"Bolunz\" in dialetto triestino, \"Bolliunz\" in tedesco) \u00e8 una frazione del comune di San Dorligo della Valle/Dolina (TS), in Friuli, Venezia Giulia, nei pressi del confine con la Slovenia.\nGeografia.\nBagnoli della Rosandra \u00e8 situata allo sbocco della Val Rosandra ed \u00e8 attraversato Rosandra (\"Klin\u0161ca\" in dialetto locale e \"Glin\u0161\u010dica\" in sloveno). La localit\u00e0 \u00e8 situata a 2 km a nord del capoluogo comunale San Dorligo della Valle e a 10 km ad est di Trieste.\nStoria.\nDurante il Regno d'Illiria fu comune autonomo, avente come frazioni Bagnoli Superiore, Lacotisce e Mattonaia. Nel 1849 pass\u00f2 sotto il profilo amministrativo al Margraviato d'Istria (parte del Litorale austriaco) come frazione del comune di Dolina.\nDopo la prima guerra mondiale fu annessa al Regno d\u2019Italia.&lt;br&gt;\nNel 1923, pass\u00f2 alla Provincia di Trieste sempre come frazione del medesimo comune ora ridenominato San Dorligo della Valle. La maggior parte degli abitanti appartiene alla minoranza slovena.\nSociet\u00e0.\nTradizioni e folclore.\nUna delle tradizioni locali tipiche \u00e8 l'innalzamento dell'albero del 1\u00ba maggio: durante la \"notte di Beltane\", cio\u00e8 la notte tra il 30 aprile ed il 1\u00ba maggio, i ragazzi del paese che hanno passato l'iniziazione pagando il \"lik'f\", cio\u00e8 al raggiungimento del 16\u00ba compleanno, si organizzano e innalzano nel mezzo della piazza del paese un pino attaccato ad un lungo palo di abete. Sul pino vengono attaccate arance e limoni. L'albero cos\u00ec addobbato, alto pi\u00f9 di venti metri, \u00e8 simbolo della fertilit\u00e0, della primavera, della rinascita del paese. L'albero viene poi abbattuto tre giorni dopo e i bambini raccolgono i frutti.\nLa tradizione inizia il 28 aprile sera alle 21.00 dove i ragazzi e gli uomini del paese si radunano nella parte bassa del paese (n' Jami) dove c'\u00e8 la sorgente e in fila per quattro marciano verso la piazza (n' G'rico). In testa c'\u00e8 un ragazzo che porta un cosiddetto ramo (veja) di pioppo che sar\u00e0 il trofeo conteso dai bambini che abitano nelle due parti del paese chiamate \"Ul'ca\" e \"Z'Blunc\". Questo viene ripetuto per altre due volte la sera del 30 aprile e alle 13.30 del 1\u00ba maggio. Durante la marcia i ragazzi e gli uomini cantano la canzone paesana \"Bar\u010d'ca\" e \"In poglej\". La giornata pi\u00f9 festosa \u00e8 il 1\u00ba maggio dove tutti i ragazzi e uomini indossano il vestito di festa con nel taschino alto della giacca il fiore e la foglia del castagno che \u00e8 il simbolo della primavera. Cos\u00ec vestiti cantano la Bar\u010d'ca marciando verso il \"mlaj\" o \"maj\" (l'albero della cuccagna issato durante la notte). Tutte le tre giornate sono seguite dalle \"Fantovske ure\" (ore dei ragazzi) durante le quali viene eletto il \"\u017e'pn\" che sar\u00e0 il responsabile della manifestazione per un anno.\nUn'altra tradizione locale \u00e8 il giorno di Santo Stefano. Durante il pomeriggio le ragazze del paese si ritrovano in piazza e si lanciano le mele in segno di lapidazione. La tradizione vuole che quando la mela colpisce un ragazzo, egli diventer\u00e0 lo sposo della ragazza che l'ha lanciata.\nLa sera di San Giovanni viene acceso un fal\u00f2 nella zona di \"Jama\".\nEconomia.\nBagnoli della Rosandra \u00e8 la sede della W\u00e4rtsil\u00e4 Italia, facente parte della Corporation finlandese W\u00e4rtsil\u00e4 che nel 1999 ha rilevato da Fincantieri gli stabilimenti della societ\u00e0 Grandi Motori Trieste erede a sua volta della Fabbrica Macchine Sant\u2019Andrea."}
{"id": "842038", "revid": "6923", "url": "https://it.wikipedia.org/wiki?curid=842038", "title": "Strada statale 578 Salto Cicolana", "text": "La strada statale 578 Salto Cicolana, gi\u00e0 strada regionale 578 Salto Cicolana (SR 578), \u00e8 una strada statale italiana di collegamento interregionale tra Lazio ed Abruzzo, che dalla Piana di Rieti attraversa la valle del Salto e il Cicolano fino alla Marsica. \u00c8 detta comunemente anche Rieti-Torano perch\u00e9 collega il capoluogo sabino con il casello \"Valle del Salto\" delle autostrade A24 ed A25 presso Torano (frazione di Borgorose, RI), anche se in realt\u00e0 termina a Cappelle dei Marsi (frazione di Scurcola Marsicana, AQ) sul bivio con la ex SS 5.\nInsieme alla E45 e ad altre arterie la strada \u00e8 parte della dorsale appenninica, di supporto alla viabilit\u00e0 autostradale primaria, che da Ravenna passa per Perugia, Terni, Rieti, Avezzano, Sora e Benevento, collegando le autostrade A2 e A14. Insieme alle SS 79 Rieti-Terni e SS 675 Terni-Orte-Civitavecchia costituisce un collegamento trasversale tra le autostrade A1 (casello di Orte) e A24 / A25, e completa l'itinerario CIVITER (Civitavecchia-Viterbo-Terni-Rieti) collegando il porto di Civitavecchia sul Tirreno a quello di Pescara sull'Adriatico.\nIl vecchio percorso oggi \u00e8 quasi del tutto sostituito in variante da una strada a scorrimento veloce ad una corsia per senso di marcia e carreggiata unica di tipo extraurbana secondaria, ad eccezione dei sette chilometri iniziali tra Rieti e Casette (in fase di costruzione) e del tratto finale Torano-innesto SS 5 in territorio abruzzese.\nStoria.\nIn epoca preunitaria esisteva gi\u00e0 un'antica strada, prevalentemente montana, che iniziava da Avezzano, passava per Petrella Salto e arrivava nella Piana di San Vittorino, nei pressi di Cittaducale, quando questa citt\u00e0 apparteneva al Regno di Napoli ed era il capoluogo dell'omonimo distretto nella provincia dell'Abruzzo Ulteriore Secondo, mentre la vicina Rieti ricadeva nello Stato Pontificio ed era capo dell'omonima delegazione apostolica nella legazione dell'Umbria.\nNel corso del primo quarantennio dopo l'unit\u00e0 d'Italia la strada borbonica tra Avezzano e Rieti, detta \"Cicolana\" o \"del Salto\", fu sostituita da una nuova strada pi\u00f9 agevole, con il contributo finanziario del Governo e della provincia dell'Aquila (a cui all'epoca apparteneva tutto il Cicolano). La nuova strada seguiva l'andamento del fiume Salto fino alla biforcazione di Santa Lucia di Fiamignano, dove un ramo (la \"Cicolana Bassa\") continuava a valle passando per Fiumata, Borgo San Pietro, San Martino, Concerviano, Casette per poi innestarsi sulla Via Salaria a Rieti, mentre l'altro (\"Cicolana Alta\", attuale strada provinciale 22) proseguiva a mezzacosta per Fiamignano, Petrella Salto e Capradosso, innestandosi sulla Via Salaria presso Cittaducale. Santa Lucia di Fiamignano era inoltre l'origine dell'Amiternina, la strada che, passando per Castiglione, raggiunge Tornimparte e Sassa nei pressi dell'Aquila. La manutenzione della strada Cicolana rest\u00f2 di competenza della provincia dell'Aquila fino al 1927, quando il Cicolano venne accorpato alla neonata provincia di Rieti, che si fece carico del tratto entro i suoi confini, che costituiva gran parte della strada.\nQuesto sistema viario fu stravolto alla fine degli anni Trenta, quando la costruzione della diga del Salto, a sbarramento del fiume, allag\u00f2 buona parte della valle creando al suo posto il lago del Salto che, oltre a campagne e paesi, sommerse anche buona parte della \"Cicolana Bassa\", la strada che seguiva il fondovalle da Santa Lucia a Rieti.\nLa Societ\u00e0 Terni, incaricata della costruzione della diga e futura beneficiaria dell'energia idroelettrica prodotta, fu ovviamente incaricata di costruire una viabilit\u00e0 stradale sostitutiva. Questa nuova strada seguiva dove possibile il percorso della strada ottocentesca e in corrispondenza del lago ne seguiva tutta la costa orientale, che essendo molto frastagliata obbligava la strada ad un percorso molto tortuoso, pieno di tornanti e affatto rettilineo, ma di grande interesse turistico per via del panorama sul lago; solo in un paio di punti, in corrispondenza delle insenature pi\u00f9 brevi, il bacino veniva superato tramite ponti in cemento armato rettificando il percorso. Questa strada fu asfaltata nel corso degli anni cinquanta e attualmente costituisce la strada provinciale n. 67.\nQuesto intervento, di poco successivo all'istituzione della Provincia di Rieti con cui furono riuniti i territori papali e borbonici, fu accolto come una promessa di sviluppo per una zona storicamente emarginata come il Cicolano: ne \u00e8 testimone la capillare presenza di fermate autobus ormai in disuso, per le frazioni pi\u00f9 isolate, e la curata segnaletica dipinta sulle vecchie abitazioni che venivano costruite lungo il percorso.\nLa superstrada.\nI primi progetti per la realizzazione di una strada a scorrimento veloce su questo percorso risalgono agli anni sessanta, quando l'ipotesi di un corridoio autostradale Civitavecchia-Viterbo-Terni-Rieti-Torano, che mettesse in collegamento il porto di Civitavecchia con la costruenda autostrada A24, diede l'opportunit\u00e0 di ammodernare la tortuosa rete viaria del Cicolano.\nIn vista dei lavori di ammodernamento, il decreto ministeriale 20 novembre 1968 elev\u00f2 la strada esistente a strada statale, indicando una lunghezza di 83\u00a0km ed il percorso: \"Innesto SS n. 4 presso Rieti - Borgorose - Magliano dei Marsi - innesto SS n. 5 presso Cappelle dei Marsi\".\nNel marzo del 1972 il sindaco di Borgorose Gianni Antonini tenne a Roma una relazione in cui auspicava che la costruzione di nuove infrastrutture tenesse conto non il numero di abitanti ma le specificit\u00e0 del territorio e sottolineava le attenzioni richieste dal Cicolano, area montuosa soggetta ad un forte spopolamento. L'appello non rimase inascoltato e ad ottobre di quell'anno si incontrarono a Fiamignano tutti i sindaci del Cicolano, l'onorevole Franco Maria Malfatti, il presidente della regione Lazio Luigi Cipriani e il presidente della provincia di Rieti Leonardo Leonardi. Grazie all'impegno di Cipriani, che si fece garante dell'importanza interregionale del progetto, e di Malfatti, che lo segnal\u00f2 ad Andreotti in quanto presidente dell'organo decisionale della Cassa del Mezzogiorno, nel febbraio del 1975 l'opera fu approvata dal CIPE. La Salto Cicolana entr\u00f2 quindi a far parte dell'itinerario CIVITER (superstrada Civitavecchia-Viterbo-Orte-Terni-Rieti-Torano), insieme alle statali 675 Civitavecchia-Terni e 79 Rieti-Terni.\nLa costruzione del tronco Roccaranieri-Torano.\nI lavori cominciarono da Roccaranieri, a circa 13 chilometri da Rieti, e avanzarono in direzione di Torano, in modo da costruire la superstrada nel tratto del lago del Salto, dove la strada preesistente era pi\u00f9 tortuosa. La realizzazione del tratto Roccaranieri-Gamagna fu affidata alla provincia di Rieti, mentre quello tra Gamagna e Torano all'ANAS.\nNel giugno del 1983 la provincia di Rieti, di cui era divenuto presidente proprio Gianni Antonini, appalt\u00f2 i lavori del IV e V lotto, che completavano il tratto di superstrada di sua competenza. Nel 1988 la superstrada risultava completa sul tratto della provincia, da Roccaranieri a Gamagna, mentre erano in corso i lavori sul tratto ANAS Gamagna-Torano.\nQuesto ultimo era diviso in due lotti. Il tronco Colleviati-Torano, costato 44,5\u00a0miliardi di lire, fu aperto al traffico il 18 dicembre 1989. Il tronco di 11\u00a0km Gamagna-Colleviati (costato 76,5\u00a0miliardi di lire, comprensivo di otto viadotti e quattro gallerie) fu invece aperto al traffico il 13 dicembre 1991, completando l'intero percorso della superstrada dal casello di Torano allo svincolo di Roccaranieri (a 13\u00a0km da Rieti), per una lunghezza totale di 33,791\u00a0km. Nel 1996, per decreto del Ministero dei lavori pubblici, il tratto completato entr\u00f2 a far parte del percorso della statale 578 mentre il vecchio tracciato fu declassificato, indicato come strada provinciale 67 ed affidato alla provincia di Rieti.\nIl completamento da Roccaranieri a Rieti.\nCon i lotti inaugurati a fine 1991, la superstrada era completa da Torano a Roccaranieri, vale a dire per circa tre quarti del percorso inizialmente previsto, laddove la strada preesistente era pi\u00f9 tortuosa e disagevole; mancavano da realizzare i 13\u00a0km da Roccaranieri a Rieti (innesto sulla SS 4 Salaria), per i quali tutto era ancora fermo.\nTuttavia, da quel momento in poi, la realizzazione della superstrada sub\u00ec un netto rallentamento, che si dovette alla soppressione della Cassa del Mezzogiorno (ente che aveva finanziato e coordinato gran parte dei lavori), nonch\u00e9 alla minore urgenza di intervenire sulla parte rimanente (in prevalenza pianeggiante e meno tortuosa di quella Roccaranieri-Torano).\nNel 1990 il senatore Manlio Ianni riusc\u00ec ad ottenere l'inserimento nel piano decennale dell'ANAS dei 50 miliardi di lire necessari per il tratto mancante. L'amministrazione provinciale di Rieti realizz\u00f2 invece il progetto, ad opera dell'ingegnere capo Vincenzo Scaccia.\nIl primo stralcio per la prosecuzione dei lavori fu gestito dall'ANAS e consisteva nel tratto di due chilometri da Roccaranieri a Ville Grotti, con un costo di 11 milioni di euro.\nI cantieri furono avviati a fine anni novanta ma subirono forti ritardi, e nel 2007 furono del tutto interrotti per il fallimento della ditta appaltatrice; dopo l'affidamento ad una nuova ditta il tronco venne ultimato e aperto al traffico nel giugno del 2009.\nLa gestione della provincia.\nNel 2002 la strada venne declassata da strada statale a strada regionale, pertanto la competenza per la progettazione della parte rimanente di superstrada pass\u00f2 dall'ANAS alla regione Lazio. Nel 2006, su iniziativa del presidente Fabio Melilli, l'amministrazione provinciale di Rieti decise di assumersi l'incarico di progettarla e appaltarla, che gli venne concesso grazie ad un accordo con la giunta regionale Marrazzo, nel tentativo di velocizzare il completamento dell'opera.\nPer l'attuazione del progetto, la provincia riusc\u00ec ad ottenere un finanziamento complessivo di 59,26\u00a0milioni di euro, di cui 16 dal governo (tramite APQ nel 2006) e 43 dalla regione (tramite due finanziamenti nel 2006 e 2008), e realizz\u00f2 un piano attuativo che prevedeva di dividere i lavori in due stralci, di cui il secondo ulteriormente suddiviso in due substralci:\nIl primo stralcio, lungo circa tre chilometri da Ville Grotti a Grotti, serviva ad evitare l'attraversamento della frazione Grotti e prevedeva un viadotto che scavalca il fiume Salto e l'acquedotto del Peschiera.\nI lavori vennero avviati il 29 aprile 2011 e si conclusero con l'apertura al traffico il 28 gennaio 2016. Tuttavia la loro esecuzione richiese pi\u00f9 fondi di quelli previsti inizialmente, e assorb\u00ec anche una parte delle risorse destinate al secondo stralcio.\nIl secondo e ultimo stralcio, da Grotti all'allaccio con la SS 4 Salaria presso Rieti, si componeva di due substralci: Rieti-Ponte Figureto, il pi\u00f9 importante dato che eviterebbe con una variante l'attraversamento della frazione Casette e il tortuoso tracciato della vecchia strada (che costituisce uno dei cento punti con la maggiore incidentalit\u00e0 dell'intera rete stradale italiana), e Ponte Figureto-Grotti (per il quale era previsto l'adeguamento in sede della strada esistente, perlopi\u00f9 rettilinea e priva di accessi laterali).\nIl progetto venne realizzato dalla provincia di Rieti all'inizio del 2012 e prevedeva di proseguire nel fondovalle del Salto, con l'innesto sulla Salaria tramite nuovo svincolo collocato nei pressi di un pellaio e un costo previsto di 21,9 milioni di euro.\nIl progetto tuttavia non incontr\u00f2 il favore del comune di Cittaducale, il quale propose un tracciato alternativo che non seguiva la valle del fiume ma prevedeva di piegare ad Est, scavalcando il colle Valviano ed innestandosi sulla Salaria con nuovo svincolo in localit\u00e0 Cardito (in territorio civitese), con un costo previsto di 18,6 milioni. Inoltre la proposta della provincia suscit\u00f2 la contrariet\u00e0 dei cittadini di Casette, che lamentarono l'eccessiva vicinanza con il centro abitato e il timore di aggravare il rischio idraulico della frazione; tutto ci\u00f2 port\u00f2 il comune di Rieti ad opporsi al progetto e a non approvare la necessaria variante urbanistica. La provincia, per\u00f2, si oppose al tracciato di Cittaducale e continu\u00f2 a sostenere la propria ipotesi.\nNel luglio 2014 il progetto della provincia venne bocciato dal ministero e dalla soprintendenza per il suo eccessivo impatto ambientale (non conformit\u00e0 al Piano Territoriale Paesistico Regionale); ciononostante, la provincia continu\u00f2 ad opporsi all'ipotesi di Cittaducale, e decise di ripartire dal proprio progetto, che modific\u00f2 per superare le criticit\u00e0 ambientali. La nuova proposta della provincia gener\u00f2 ancora maggiore contrariet\u00e0 da parte dei due municipi, per il fatto che prevedesse due rotatorie (non contemplate nello standard di strada a scorrimento veloce adottato nel resto della Rieti-Torano, il quale prevede intersezioni a livelli sfalsati e non a raso), e per il fatto che non si allacciasse direttamente alla Salaria, terminando sul vecchio tracciato della Cicolana dopo aver bypassato Casette.\nDopo due anni di scontro, nel 2016 la provincia decise di restituire la competenza per la progettazione dell'ultimo tratto alla regione Lazio (in particolare all'azienda regionale Astral), che nel 2017 ha indetto la conferenza di servizi sul tracciato \"delle rotatorie\", nella quale esso \u00e8 stato ufficialmente bocciato per parere contrario del comune di Rieti.\nNel mentre, vista la situazione di stallo, venne deciso di realizzare almeno il secondo substralcio Grotti-Ponte Figoreto (1 km), affidato alla stessa ditta del primo stralcio tramite trattativa privata con cantieri avviati nel settembre del 2017, che \u00e8 stato aperto al traffico 27 novembre 2018.\nNel frattempo, ad ottobre del 2016, la strada \u00e8 tornata in gestione ANAS ed \u00e8 stata nuovamente riclassificata come strada statale.\nPercorso.\nSuperstrada.\nIn attesa del termine dei lavori che prevedono il prolungamento della superstrada, dopo due chilometri dallo svincolo di Concerviano l'uscita \u00e8 obbligatoria e si segue per circa dieci chilometri il vecchio percorso della statale, raggiungendo Rieti da est, non lontano da Porta D'Arci. Poco prima dell'arrivo a Rieti si trova lo svincolo Rieti Est della SS 4 Salaria Roma-Ascoli Piceno (che in quel breve tratto, costruito in variante alla vecchia Salaria che attraversava Rieti, \u00e8 a due carreggiate e con caratteristiche di autostrada), da cui si raggiungono anche L'Aquila (imboccandola in direzione Ascoli e prendendo la SS 17 ad Antrodoco) e Terni (imboccandola in direzione Roma dove, mentre la Salaria si ricongiunge al vecchio tracciato con la lunga galleria Colle Giardino, ha inizio la superstrada SS 79 bis Ternana).\nIl tratto iniziale della strada dal km 6 al km 9, non ancora adeguato a superstrada, costituisce uno dei cento punti con la maggiore incidentalit\u00e0 dell'intera rete stradale italiana.\nIl tracciato della superstrada comprende complessivamente 12 gallerie e 65 viadotti.\nAl km 2+800 \u00e8 percorsa mediamente da 4225 veicoli al giorno, di cui il 13% di mezzi pesanti.\nStrada vecchia.\nI tratti pi\u00f9 paesaggistici sono quelli che si sviluppano con una serie di arditi ponti e tornanti attorno al lago Salto. Oltre alle magnifiche vedute che offre sulla diga, passa per Borgo San Pietro, frazione di Petrella Salto ricostruita dopo la sommersione dovuta al lago artificiale, marginale esempio di architettura razionalistica rurale italiana insieme ad alcuni edifici di Fiumata, altro borgo coevo presso il ponte sul lago.\nOltre ai piccoli ristoranti sul Lago Salto, dove generalmente \u00e8 consentita la balneazione e sono presenti strutture turistiche ricettive attrezzate per camping e villeggiatura, nelle vicinanze si ricorda Pescorocchiano e le sue mura ciclopiche in frazione Civitella, probabile sede dell'antica Res publica Aequiculanorum, municipium di et\u00e0 augustea; da Fiamignano si raggiunge il Lago di Rascino, piccolo specchio d'acqua naturale molto frequentato da gitanti locali, e Corvaro, borgo presso Borgorose, \u00e8 la sede della Riserva Naturale Regionale Montagne della Duchessa; pu\u00f2 essere punto di partenza per itinerari naturalistici e di trekking sia estivi che invernali.\nIl tratto in territorio abruzzese invece \u00e8 piuttosto rettilineo attraverso gli altopiani del fiume Imele. L'arborazione \u00e8 rara, a pino nero o tiglio nei centri abitati.\nGestione.\nIn seguito al decreto legislativo n. 112 del 1998, dal 2001, la gestione del tratto abruzzese \u00e8 passata dall'ANAS alla Regione Abruzzo che ha provveduto al trasferimento dell'infrastruttura al demanio della Provincia dell'Aquila. Dal 1\u00ba febbraio 2002 la gestione del tratto laziale \u00e8 passata dall'ANAS alla Regione Lazio, che ha ulteriormente devoluto le competenze alla Provincia di Rieti. Dal 5 marzo 2007 la societ\u00e0 Astral ha acquisito la titolarit\u00e0 di concessionario di tale tratto."}
{"id": "842040", "revid": "46931", "url": "https://it.wikipedia.org/wiki?curid=842040", "title": "Fucili", "text": ""}
{"id": "842042", "revid": "547034", "url": "https://it.wikipedia.org/wiki?curid=842042", "title": "Pupa", "text": "La pupa (pi\u00f9 diffusamente denominata crisalide nel solo ambito dei Lepidotteri) \u00e8 uno stadio che si manifesta nel corso dello sviluppo postembrionale degli insetti olometaboli e che precede lo stadio di adulto. Lo stadio di pupa \u00e8 talvolta confuso con quello di ninfa, in realt\u00e0 proprio delle metamorfosi incomplete, tuttavia gli Autori usano spesso l'aggettivo \"ninfale\" per fare riferimento anche alla pupa. \nGeneralit\u00e0.\nLa pupa deriva dall'ultima muta larvale. Essendo le larve degli olometaboli completamente differenti nella morfologia, nella dieta alimentare, nell'ambiente in cui vivono, il passaggio dallo stadio giovanile a quello adulto \u00e8 alquanto impegnativo, perci\u00f2 lo stadio di pupa si svolge in uno stato di quiescenza, talvolta protetto all'interno di involucri di varia natura.\nLa pupa si presenta abbastanza simile all'adulto perch\u00e9 vi si riconoscono gli elementi morfologici tipici dell'adulto (suddivisione in capo, torace e addome, presenza delle appendici quali le antenne, l'apparato boccale, le zampe, le ali). La profonda differenza risiede tuttavia nel modo in cui sono articolate le appendici e, soprattutto, nello stato di quiescenza della pupa, che perci\u00f2 \u00e8 immobile e non si nutre.\nClassificazioni morfologiche.\nLa distinzione fondamentale \u00e8 fra pupa exarata e obtecta. La pupa exarata ha le appendici libere rispetto al corpo in quanto singolarmente rivestite da una cuticola propria. La pupa obtecta ha invece le appendici evidenti ma saldate al corpo in quanto il tutto \u00e8 rivestito da un'unica cuticola. Lo sfarfallamento dell'adulto provoca la distruzione in pi\u00f9 frammenti dell'involucro pupale nel caso delle pupe exarate, mentre nelle pupe obtecte l'adulto fuoriesce da una sola apertura lasciando l'involucro pupale quasi integro.\nLe pupe exarate si distinguono in \"dectiche\" e \"adectiche\". La differenza consiste nell'articolazione delle mandibole: le pupe dectiche, tipiche degli olometaboli primitivi, hanno mandibole articolate che usano per praticare il foro di sfarfallamento nel bozzolo; le pupe adectiche hanno invece mandibole non articolate e, quindi, immobili.\nLe pupe obtecte sono presenti in gran parte dei principali ordini di insetti olometaboli (Lepidotteri, Coleotteri e Imenotteri, oltre ai Ditteri Ortorrafi). La cuticola di queste pupe \u00e8 piuttosto rigida e la fuoriuscita dell'adulto la lascia pressoch\u00e9 integra. Le mandibole non sono presenti oppure non sono articolate.\nInvolucri di protezione.\nIn base alla presenza o meno di un involucro di protezione le pupe si distinguono in \"anoiche\", \"emioiche\" e \"evoiche\".\nLe pupe anoiche sono completamente prive di protezione. Si trovano libere nel substrato (ad esempio sotto la superficie del terreno) oppure fissate in vario modo a determinati supporti. Questo caso si riscontra spesso nelle crisalidi anoiche dei Lepidotteri: la crisalide \u00e8 legata ad un supporto (es. lo stelo di una pianta) con un filo di seta che la cinge oppure \u00e8 sospesa per mezzo di uncini (detti \"cremaster\") ad un intreccio di fili sericei che avvolge il supporto.\nLe pupe emioiche utilizzano l'exuvia dell'ultimo stadio larvale per proteggersi parzialmente.\nLe pupe evoiche utilizzano dei rivestimenti protettivi veri e propri, che hanno il compito di preservare l'insetto dall'evaporazione. L'involucro, detto bozzolo, \u00e8 costruito dalla larva utilizzando secreti di diversa natura, spesso la seta. Un involucro particolare \u00e8 il pupario dei Ditteri Ciclorrafi: in questo caso l'involucro, della forma di un ellissoide, \u00e8 prodotto da una trasformazione biochimica dell'exuvia dell'ultimo stadio larvalee."}
{"id": "842043", "revid": "2209726", "url": "https://it.wikipedia.org/wiki?curid=842043", "title": "Moondance", "text": "Moondance il terzo album in studio del cantautore britannico Van Morrison, pubblicato dalla casa discografica Warner Bros. Records nel febbraio del 1970.\nMoondance \u00e8 il secondo capolavoro riconosciuto (dopo l'ancor pi\u00f9 celebrato Astral Weeks) del musicista irlandese. A fine anni settanta la rivista Rolling Stone defin\u00ec il primo lato di Moondance come \"il lato pi\u00f9 perfetto nella storia della musica rock\".\nL'album raggiunse la ventinovesima posizione (30 maggio 1970) della Chart statunitense Billboard 200, mentre il brano contenuto nell'album, \"Come Running\" e pubblicato anche in formato singolo si classific\u00f2 al trentanovesimo posto della classifica Billboard The Hot 100.\nTracce.\nTutti i brani sono composti da Van Morrison.\nCD 1:The Original Album\nTutti i brani sono composti da Van Morrison.\nCD2:Sessions, Alternates &amp; Outtakes (All Previously Unissued)\nTutti i brani sono composti da Van Morrison, eccetto dove indicato.\nMusicisti.\nCrediti tecnici"}
{"id": "842045", "revid": "1974457", "url": "https://it.wikipedia.org/wiki?curid=842045", "title": "Italiano burocratico", "text": "Con italiano burocratico, si intende una variet\u00e0 di lingua italiana resa poco comprensibile dall'uso di numerosi termini appartenenti al linguaggio burocratico, inteso come sottocodice della burocrazia. \nStoria.\nNato per necessit\u00e0 giuridiche, il linguaggio burocratico italiano fu una conseguenza della centralizzazione dell'amministrazione e del fatto che ha avuto un certo ruolo come modello durante l'insegnamento dell'italiano a scuola.\nTipologie.\nTra le variet\u00e0 di italiano descritte in linguistica, si distingue per le seguenti caratteristiche sociolinguistiche:\nPer queste tre caratteristiche, risulta vicina all\"'italiano formale-aulico \"e all'\"italiano tecnico-scientifico\".\nUn testo pu\u00f2 essere considerato \"burocratese\" se si distingue per l'uso di strutture inutilmente complicate, parole specialistiche usate senza che ce ne sia il bisogno, elementi della frase che non aggiungono informazioni ma che la rendono pi\u00f9 difficile. Infatti \"burocratese\" \u00e8 un termine connotato negativamente in italiano e quindi una parola in qualche modo dispregiativa. Per esempio quest'ultimo paragrafo, \"convertito\" in burocratese, potrebbe diventare:\nL'esempio mette in luce alcune linee di tendenza descritte in linguistica:\nLa comparsa di termini difficili da capire nei testi giuridici \u00e8 comprensibile per la necessit\u00e0 di utilizzare termini con una precisa definizione legale, come aggiotaggio, plusvalenza, catasto, o insider trading, termini insostituibili. Come accennato, comunque, il burocratese vero e proprio comincia a usare espressioni pi\u00f9 complicate del necessario dove non ce n'\u00e8 alcun bisogno.\nSempre in tema di critica allo stile burocratico, si ricorda che in tempi recenti il linguista Michele Cortelazzo si \u00e8 occupato, per protesta, della cosiddetta \"traduzione in italiano\" di un documento ufficiale, le \"Istruzioni per le operazioni degli uffici elettorali di sezione\" (2008). Il burocratese, comunque, non \u00e8 tipico della Repubblica Italiana: per esempio, in lingua norvegese \u00e8 comparsa in alcuni casi l'espressione \"bambini in situazione scolastica\" invece del pi\u00f9 comune \"scolari\", che \u00e8 stata presa ad esempio di cattivo stile ; per quanto riguarda la Svizzera italiana, dove l'italiano burocratico \u00e8 pi\u00f9 semplice, uno dei fenomeni pi\u00f9 vistosi del vocabolario amministrativo in uso \u00e8 il prestito linguistico, per cui diverse creazioni linguistiche vengono importate e tradotte dalle altre lingue ufficiali della Confederazione, dunque dal tedesco e dal francese."}
{"id": "842047", "revid": "693190", "url": "https://it.wikipedia.org/wiki?curid=842047", "title": "Leggi romane", "text": "Questa pagina propone una parziale ed ancora incompleta lista di leggi romane. Il nome della legge di solito proviene dalla \"gens\" del magistrato proponente (qualsiasi magistrato dai questori in poi per la \"lex comitialis\", il tribuno della plebe per gli \"scita plebis\"), declinato alla forma femminile, perch\u00e9 in latino legge (\"lex, legis\", nominativo plurale \"leges\") \u00e8 una parola di genere femminile. Quando una legge \u00e8 redatta da due consoli, vengono indicati entrambi i nomi, con il nome del pi\u00f9 anziano scritto per primo. Alcune leggi in elenco sono state emanate dopo la caduta dell'Impero romano d'Occidente (476 d.C.), tuttavia esse sono state fortemente influenzate dalle leggi romane promulgate precedentemente.\nLeggi romane (in ordine alfabetico).\nL'elenco della tabella \u00e8 ordinabile anche in base all'anno e all'oggetto della legge."}
{"id": "842059", "revid": "1543377", "url": "https://it.wikipedia.org/wiki?curid=842059", "title": "Lalla Romano", "text": "Biografia.\nNata in un'antica famiglia piemontese di origini ebraiche, ha come primo grande amore la pittura, cui si dedica fin dall'adolescenza con grande partecipazione e passione. La scrittrice \u00e8 la pronipote del grande matematico Giuseppe Peano, sua madre, Giuseppina Peano, \u00e8 infatti la figlia di Michele Peano, fratello maggiore di Giuseppe.. La famiglia materna era molto numerosa, il nonno Michele e la nonna Giuseppina Pellegrino, ebbero ben sette figli: Michele, Alessio, Carmelo, Giuseppina, Carola, Caterina e Maria. Lo zio Alessio spos\u00f2 Frieda von Kleudgen, figlia del pittore Friederich von Kleudgen.\nDopo la maturit\u00e0 classica, conseguita presso il liceo Silvio Pellico di Cuneo, s'iscrive all'Universit\u00e0 di Torino, allieva di Lionello Venturi (che per il suo carattere spigoloso la chiama scherzosamente \"Cardo selvatico\"), Annibale Pastore e Ferdinando Neri. Ha come amici e compagni Mario Soldati, Franco Antonicelli, Carlo Dionisotti, Arnaldo Momigliano e Cesare Pavese, dal quale rimane molto colpita, definendolo nel suo diario \"un giovane occhialuto, pallido, magro\" . Si lega sentimentalmente al sanremese Giovanni Ermiglia, al quale dedicher\u00e0 numerose poesie che andranno a comporre la raccolta postuma \"Poesie per Giovanni\".\nPer anni il racconto e il romanzo non rientrano, come forma letteraria, nei suoi progetti artistici, e il \"maestro\" Lionello Venturi, com'era definito nell'ambiente universitario, le suggerisce di iscriversi alla scuola di pittura di Felice Casorati. Lalla frequenta la scuola e contemporaneamente lo studio del pittore Giovanni Guarlotti, dove inizia ad occuparsi di critica d'arte, e compie numerosi viaggi a Parigi, dove rimane affascinata e molto colpita dai fermenti culturali e pittorici del quartiere latino.\nNel 1928 si laurea a pieni voti in lettere con una tesi sui poeti del dolce stilnovo. Per un breve periodo dirige la Biblioteca di Cuneo, in seguito si trasferisce con il marito, Innocenzo Monti, e con il figlio a Torino, dove insegna storia dell'arte nelle scuole medie, coltivando sempre la sua passione per la poesia e la pittura. Diversi suoi quadri sono esposti in mostre collettive.\nDurante la seconda guerra mondiale torna a vivere presso la madre a Cuneo. Legata politicamente a Livio Bianco e al movimento Giustizia e Libert\u00e0, prende parte attiva alla Resistenza e s'impegna nei \"Gruppi di difesa della donna\". Eugenio Montale, con un giudizio positivo sui suoi versi, la incoraggia a pubblicare alcune sue poesie e il 1941 segna il suo esordio come poetessa con la raccolta \"Fiore\", pubblicata da Frassinelli dopo il rifiuto della Einaudi. La Romano, a dimostrazione del suo carattere riservato, chiuso ma anche molto determinato, invia una copia fresca di stampa all'editore Giulio Einaudi, con dedica \"a chi non ha voluto stampare questo libro\". Questo lato del carattere severo, rigoroso, introverso, portato a scavare nell'intimo, diventa l'impronta pi\u00f9 specifica del suo percorso letterario. Nel frattempo Pavese le commissiona la traduzione dei \"Tre racconti\" di Gustave Flaubert (1943).\nNel dopoguerra raggiunge a Milano il marito, diventato nel frattempo un alto funzionario della Banca Commerciale, riprende ad insegnare, inizia a scrivere opere di narrativa e nel 1951 pubblica \"Le metamorfosi\", una serie di brevi testi in prosa dedicati alla descrizione di sogni, nel 1953 e nel 1957 i suoi primi romanzi. Il primo, \"Maria\", storia di un complicato rapporto serva-padrona, ottiene un notevole successo di critica, viene salutato da Gianfranco Contini come un piccolo capolavoro, ma stranamente stroncato da Pavese, stufo morto (nel 1950), a suo dire, di leggere storie di donne di servizio. Nel secondo, \"Tetto murato\", la protagonista \u00e8 Ada, una donna di forte moralit\u00e0. Nel 1953 pubblica anche una raccolta di poesie, \"L'autunno\", e nel 1960 un libro di viaggio dal titolo \"Diario di Grecia\".\nLa Romano, donna dal carattere chiuso e introverso, conduce un'esistenza schiva e molto appartata, con scarsi contatti con il mondo intellettuale e letterario; la sua narrativa, spesso autobiografica, descrive rapporti familiari non privi d'asprezze, reticenze e mezze verit\u00e0 tipiche della buona borghesia settentrionale, ne \"La penombra che abbiamo attraversato\", pubblicato nel 1964, rievoca l'infanzia vissuta nella campagna cuneese e la morte della madre.\nL'opera che rivela la scrittrice al grande pubblico \u00e8 il romanzo \"Le parole tra noi leggere\", che ottiene il Premio Strega nel 1969, il cui titolo \u00e8 tratto da un verso di Montale. In esso la Romano descrive e analizza il rapporto con suo figlio, ragazzo difficile e ribelle, asociale e anticonformista. Il libro riscuote un notevole successo, forse anche perch\u00e9 tratta i temi propri della rivolta giovanile, particolarmente sentiti in quel periodo.\nIl protagonista del romanzo \"L'ospite\" (1973) \u00e8 ancora un bambino, trascinato nelle complicazioni di un matrimonio fallito, e il tema del matrimonio \u00e8 anche filo conduttore del romanzo \"Inseparabile\": il linguaggio incisivo ed efficace entusiasma tanto Pier Paolo Pasolini, che elogia la Romano per la sua prosa.\nScrittrice infaticabile, contemporaneamente alle pubblicazioni dei libri, svolge anche un'intensa attivit\u00e0 giornalistica in diversi quotidiani, da \"Il Giorno\", \"Il Corriere della sera\" a \"Il Giornale Nuovo\".\nNel 1976 compie anche una breve incursione nella politica attiva, venendo eletta consigliera comunale a Milano come indipendente del partito comunista italiano, ma dopo poco tempo si dimette, delusa e annoiata. Libera ormai dagli impegni politici, in quel periodo al centro dei suoi interessi ci sono, come lei li chiama, i \"misteriosi anni venti\", che, nelle intenzioni della scrittrice, doveva essere il titolo del libro \"Una giovinezza inventata\": un viaggio della memoria, nei ricordi della sua infanzia, una specie di ideale continuazione del libro \"Le parole tra noi leggere\".\nAncora una volta, la scrittrice procede a ritroso nel tempo e racconta la propria giovinezza, la malinconia, l'amore, i disagi, le difficolt\u00e0 legate alla condizione femminile nel suo romanzo \"pi\u00f9 autobiografico e pi\u00f9 romanzesco\". \u00c8 anche la storia dell'\"educazione sentimentale\" della Romano (non \u00e8 un caso che a suo tempo avesse tradotto il celebre romanzo di Gustave Flaubert), dove si racconta l'intellettuale travolgimento per la pittura, i rapimenti sentimentali per Antonicelli, la fatica di crescere, l'attrazione per il sesso, le amicizie femminili.\nNel 1986, dopo la scomparsa del marito, inizia per l'infaticabile, tenace ed anticonformista scrittrice una nuova vita: conosce un giovane fotografo e giornalista, Antonio Ria, che sar\u00e0 il compagno di vita e di lavoro degli ultimi tempi. Nonostante la differenza di et\u00e0 li accomuna l'amore per l'arte sotto tutti i profili, sia umani ed esistenziali che progettuali. Con lui pubblica, primo di una serie di volumi con fotografie, \"La treccia di Tatiana\".\nPubblica nel 1987 \"Nei mari estremi\", dove rievoca la sua vita coniugale, a cui fa seguire \"Un sogno del Nord\" (1989), \"Le lune di Hvar\" (1991) e \"Un caso di coscienza\" (1992). Queste opere sono destinate a rafforzare l'immagine di Romano romanziera impietosa, a volte crudele narratrice dei vizi della borghesia italiana, che si riscatta dai perduranti sensi di colpa tramite aforismi ed un personale, specifico modo di scrivere.\nNegli ultimi anni continua a scrivere e, nonostante una progressiva malattia agli occhi la consegni ad una cecit\u00e0 quasi totale, assistita amorevolmente dal suo compagno Antonio Ria, lascia incompiuto nel gennaio del 2001, dopo una lunga stesura iniziata a marzo del 2000, \"Diario ultimo\". Il libro sar\u00e0 poi pubblicato postumo, a cura di Antonio Ria, nel 2006, ovvero nel centenario della nascita della scrittrice.\nDopo pochi mesi muore, il 26 giugno del 2001, a Milano, nella sua amata casa di via Brera. Nel 2007 esce per i tipi delle edizioni Philobiblon di Ventimiglia la raccolta di poesie con disegni inediti \"Poesie per Giovanni\", a cura di Antonio Ria.\nSpazio Lalla Romano.\nPresso il Palazzo Borelli di Demonte dalla fine del 2008 \u00e8 stato aperto lo \"Spazio Lalla Romano\".\nIl progetto \"Spazio Lalla Romano\" prevede, oltre alla mostra permanente, il trasferimento della biblioteca civica di Demonte (con intitolazione all'artista), un laboratorio didattico e la realizzazione di un centro studi sul paesaggio.\nLo spazio occuper\u00e0 anche il secondo piano e alcuni locali limitrofi, presenta dipinti e disegni dell'artista, una ricostruzione fotografica della sua libreria milanese di via Brera, le copertine delle sue opere letterarie, la mostra fotografica di Alessandro Vicario \"Paesaggi d'assenza. Sulle tracce di Lalla Romano\" e un documentario realizzato dall'associazione culturale Libre di Torino, \"Ritorno a Ponte Stura\", che rivisita i luoghi nativi della scrittrice basandosi su testi letterari."}
{"id": "842060", "revid": "767487", "url": "https://it.wikipedia.org/wiki?curid=842060", "title": "Lost and Found (Jetboy)", "text": "Damned Nation \u00e8 un album raccolta del gruppo musicale Sleaze/Glam metal dei Jetboy, pubblicato nel 1999 per l'etichetta discografica Deadline Records (Cleopatra).\nNella traccia \"The Reading\" partecipa Lemmy Kilmister, leader dei Mot\u00f6rhead, in qualit\u00e0 di cantante."}
{"id": "842061", "revid": "287204", "url": "https://it.wikipedia.org/wiki?curid=842061", "title": "5010 Amenemhet", "text": ""}
{"id": "842063", "revid": "287204", "url": "https://it.wikipedia.org/wiki?curid=842063", "title": "5089 Nadherna", "text": ""}
{"id": "842064", "revid": "80472981", "url": "https://it.wikipedia.org/wiki?curid=842064", "title": "Crisalide", "text": ""}
{"id": "842068", "revid": "287204", "url": "https://it.wikipedia.org/wiki?curid=842068", "title": "5108 Lubeck", "text": ""}
{"id": "842069", "revid": "88740", "url": "https://it.wikipedia.org/wiki?curid=842069", "title": "Harris", "text": ""}
{"id": "842071", "revid": "123021858", "url": "https://it.wikipedia.org/wiki?curid=842071", "title": "Golfo di Biscaglia", "text": "Il golfo di Biscaglia o di Guascogna (in basco: \"Bizkaiko Golkoa\"; in bretone: \"Pleg-mor Gwaskogn\"; in francese: \"Golfe de Gascogne\"; in gallego: \"Golfo de Biscaia\"; in occitano: \"Golf de Gasconha\"; in spagnolo: \"Golfo de Vizcaya\") \u00e8 una parte dell'oceano Atlantico di nord-est che bagna due paesi europei:\nCaratteristiche.\nIl golfo copre una superficie di circa 225\u00a0000 km\u00b2; le coste est (francesi), sino alla foce dell'Adour, sono piatte e, a sud della foce della Gironda con dune; oltre la foce dell'Adour le coste diventano rocciose e dirupate; i fondali bassi a est, nella parte mediana scendono sino a oltre 5\u00a0000 m.\nIl nome.\nLa sua denominazione varia a seconda delle nazioni e delle province:\nFiumi.\nIl golfo \u00e8 sede di estuari di molti fiumi:\nVenti.\nI venti forti del mare del nord che battono il golfo sono originati dalle basse pressioni localizzate sulle isole britanniche ed il mar del Nord, combinate con l'anticiclone delle Azzorre.\nImportanza per la biologia.\nNumerose specie di pesci ed organismi marini di faune temperate calde (ad esempio la cernia bruna, l'orata ed il sarago maggiore) trovano qui il loro limite nord. Cos\u00ec pure molte specie a distribuzione settentrionale trovano in questo golfo il loro limite sud (ad esempio il merluzzo)."}
{"id": "842072", "revid": "261173", "url": "https://it.wikipedia.org/wiki?curid=842072", "title": "Forte Urbano", "text": "Il Forte Urbano \u00e8 una fortificazione sita nella parte ovest del comune di Castelfranco Emilia.\nStoria.\nLa costruzione fu commissionata da papa Urbano VIII nel 1626 fino 1634, che ne affida il progetto all'ingegnere Giulio Buratti di Senigallia, con lo scopo di difendere i confini dello Stato Pontificio.\nI lavori hanno inizio nell'agosto del 1628; nel 1630 inizia l'abbattimento delle mura di cinta di Castel Franco, oramai inadatte alle esigenze difensive dell'epoca, per recuperarne il materiale di costruzione a favore del forte. Nel 1634 la costruzione \u00e8 quasi conclusa: il forte si presenta a forma di stella, con mura interne circondate da un largo fossato e quattro baluardi muniti di torretta. La larghezza massima esterna \u00e8 di 900 metri. L'accesso \u00e8 consentito da una grande porta con tre ponti levatoi.\nDal novembre 1708 al 15 marzo 1709 le truppe tedesche, impegnate nella Guerra di successione spagnola, cingono d'assedio il forte. Durante questo periodo sono vari, ma vani, i tentativi di liberazione, in particolare ad opera degli Albergati.\nNella primavera del 1796 le truppe di Napoleone vi si insediano accolte come portatrici di libert\u00e0; \u00e8 in questa occasione che avviene il tentativo di requisizione del quadro della \"Beata Vergine Maria Assunta in cielo\", custodita nella Chiesa di Santa Maria Assunta.\nNella primavera 1805, dopo la caduta dei confini causata dall'annessione al Regno d'Italia, il forte Urbano perde la sua importanza strategica; viene cos\u00ec posto in disarmo: vengono demoliti i bastioni e parte delle fortificazioni esterne sul lato sud per ripristinare il tratto rettilineo della via Emilia e viene adibito a casa di pena.\nCome annotato dagli storici Giovanni Santunione e Arturo Fabbri, nel 1831 viene trasformato in lazzaretto in seguito all'epidemia di colera che colp\u00ec gran parte d'Europa, poi di nuovo in carcere.\nDurante i lavori per la costruzione della linea ferroviaria Milano-Bologna, circa nel 1855 vengono demolite anche le fortificazioni esterne del lato nord.\nStoria contemporanea.\nDal 2005 tale carcere \u00e8 stato adibito, in via sperimentale, ad accogliere detenuti affetti da tossicodipendenza. Tale iniziativa \u00e8 stata promossa anche grazie alla collaborazione della Comunit\u00e0 di San Patrignano."}
{"id": "842074", "revid": "2209726", "url": "https://it.wikipedia.org/wiki?curid=842074", "title": "His Band and the Street Choir", "text": "His Band and The Street Choir \u00e8 un album del musicista britannico Van Morrison, pubblicato dalla Warner Bros. Records nell'ottobre del 1970.\nPiazzamenti di tre brani presenti nell'album nella Chart statunitense Billboard The Hot 100: \"Domino\" (#9 il 2 gennaio 1971), \"Blue Money\" (#23 il 3 aprile 1971), \"Call Me Up in Dreamland\" (#95 il 12 giugno 1971), mentre l'album raggiunse la trentaduesima posizione della classifica Billboard 200 (il 9 gennaio 1971).\nTracce.\nBrani composti da Van Morrison."}
{"id": "842077", "revid": "287204", "url": "https://it.wikipedia.org/wiki?curid=842077", "title": "5116 Korsor", "text": ""}
{"id": "842078", "revid": "281901", "url": "https://it.wikipedia.org/wiki?curid=842078", "title": "Trigloporus lastoviza", "text": "Il capone ubriaco (Trigloporus lastoviza) \u00e8 un pesce di mare appartenente alla famiglia Triglidae. \u00c8 l'unico membro del genere \"Trigloporus\".\nDistribuzione e habitat.\n\u00c8 diffuso in tutto il mar Mediterraneo e nell'Oceano Atlantico contiguo a nord fino alle Isole Britanniche. Nei mari italiani sembra pi\u00f9 comune in Adriatico.\nVive su fondi sabbiosi a piccole profondit\u00e0, spesso vicino a posidonieti.\nDescrizione.\n\u00c8 una tipica \"Gallinella\" con muso assai ripido e pinne pettorali grandi che superano l'inizio della pinna anale. Come tutti i Triglidi possiede 3 raggi della pinna pettorale liberi con cui si muove sul fondale e pinne pettorali ampie ed a forma di ali.\nLa livrea \u00e8 sui toni del rossastro, a volte anche rosso vivo, pi\u00f9 spesso di color bruno-mattone con variegature e macchie molto variabili. Le pinne pettorali superiormente hanno colori simili a quelli del corpo mentre sotto hanno un vivace colore nero-blu con punteggiature blu elettrico.\nL'animale normalmente non supera i 25\u00a0cm (eccezionalmente fino a 40).\nAlimentazione.\nSi ciba soprattutto di crostacei brachiuri bentonici.\nPesca.\nSi cattura con vari sistemi di pesca e viene venduto tra il pesce da zuppa."}
{"id": "842085", "revid": "287204", "url": "https://it.wikipedia.org/wiki?curid=842085", "title": "5184 Cavaille-Coll", "text": ""}
{"id": "842088", "revid": "287204", "url": "https://it.wikipedia.org/wiki?curid=842088", "title": "5194 Bottger", "text": ""}
{"id": "842090", "revid": "287204", "url": "https://it.wikipedia.org/wiki?curid=842090", "title": "Contea di Lamar", "text": "Contea di Lamar o Lamar County \u00e8 la denominazione delle seguenti contee degli Stati Uniti:"}
{"id": "842093", "revid": "287204", "url": "https://it.wikipedia.org/wiki?curid=842093", "title": "5210 Saint-Saens", "text": ""}
{"id": "842094", "revid": "767487", "url": "https://it.wikipedia.org/wiki?curid=842094", "title": "Make Some More Noise", "text": "Make Some More Noise \u00e8 un album raccolta dei Jetboy, uscito il 7 settembre 1999 per l'etichetta discografica Perris Records."}
{"id": "842097", "revid": "287204", "url": "https://it.wikipedia.org/wiki?curid=842097", "title": "5228 Maca", "text": ""}
{"id": "842100", "revid": "767487", "url": "https://it.wikipedia.org/wiki?curid=842100", "title": "Cocco (biologia)", "text": "In microbiologia per cocco si intende un batterio di forma sferoidale. Il termine, derivato dal latino \"coccinus\" (rosso scarlatto) a sua volta dal greco \"kokkos\" (bacca), si riferisce, oltre che a batteri perfettamente sferici, come gli stafilococchi, a batteri a forma di elmo, come gli pneumococchi, o a forma di rene, come le neisserie.\nMolte specie (sia Gram positiva o negativa) hanno un'organizzazione caratteristica, che risulta utile per la loro identificazione. I cocchi infatti si possono rappresentare come cellule uniche, in coppie o possono formare gruppi. Queste diverse organizzazioni (raggruppamento) risultano da variazioni durante il processo riproduttivo, per cui tali batteri possono trovarsi sotto varie forme, tra cui:\nTra i batteri cocciformi vi sono alcuni tra i pi\u00f9 importanti patogeni umani, tra cui stafilococchi, streptococchi e neisserie, agenti causanti di varie forme di polmoniti, meningiti, setticemie, gonorrea ed infezioni del tratto urinario."}
{"id": "842101", "revid": "287204", "url": "https://it.wikipedia.org/wiki?curid=842101", "title": "5260 Philveron", "text": ""}
{"id": "842104", "revid": "287204", "url": "https://it.wikipedia.org/wiki?curid=842104", "title": "5307 Paul-Andre", "text": ""}
{"id": "842105", "revid": "2209726", "url": "https://it.wikipedia.org/wiki?curid=842105", "title": "Tupelo Honey", "text": "Tupelo Honey \u00e8 un album discografico del cantautore britannico Van Morrison, pubblicato dalla casa discografica Warner Bros. Records nell'ottobre del 1971.\nL'album contiene il brano omonimo, divenuto un classico del repertorio dell'artista. Un grande estimatore del pezzo fu Bob Dylan che dichiar\u00f2: \"Tupelo Honey come canzone \u00e8 sempre esistita, Van Morrison l'ha solo rivelata al mondo\".\nL'album.\nCon \"Tupelo Honey\" (nome che deriva da una particolare variet\u00e0 di miele prodotta in una zona orientale degli Stati Uniti), Van Morrison celebra il suo momento d'amore e felicit\u00e0 di vita domestica assieme alla moglie, Janet Rigsbee (Janet Planet), del resto gi\u00e0 intuibile dalla copertina dell'album in cui il cantante passeggia accompagnando a piedi la moglie che cavalca un cavallo in una strada di campagna alberata e soleggiata.\nL'album si apre con \"Wild Night\" e descrive il divertimento di una serata in citt\u00e0, in seguito la canzone fu portata al successo, nel 1994, dal duo John Mellencamp e Me'Shell Ndeg\u00e9Ocello.\n\"(Straight to Your Heart) Like a Cannonball\", sull'onda della felicit\u00e0 per il suo matrimonio con la moglie Janet (pure lei cantante, che nel brano fa da supporto vocale a Van) \u00e8 una lode alla vita semplice e gioiosa.\n\"Old Old Woodstock\", terzo brano del primo lato del disco, ispirato da una sua vacanza nella cittadina di Woodstock nello stato di New York, lo stile jazzato del pezzo \u00e8 anche giustificato dalla presenza del batterista Connie Kay (gi\u00e0 presente nell'album \"Astral Weeks\" e gi\u00e0 membro dei \"Modern Jazz Quartet\").\n\"Starting a New Life\", l\"'avvio di una nuova vita\", titolo tradotto di questo quarto pezzo \u00e8 probabilmente riferito al trasferimento dei coniugi Morrison nel Nord della California.\n\"You're My Woman\" chiude la prima facciata dell'ellep\u00ec, la canzone, che in qualche modo sarebbe il proseguimento di quella precedente (come l'avvio di una nuova vita), parla dell'amore di una donna che d\u00e0 alla luce un figlio.\n\"Tupelo Honey\", tema conduttore dell'album, esuberante lode d'amore per la moglie Janet e per la vita domestica.\n\"I Wanna Roo You\", ancora proclami di gioia e felicit\u00e0 su sfondo musicale melodico scozzese.\n\"When That Evening Sun Goes Down\", canzone d'amore in stile honky-tonk.\n\"Moonshine Whiskey\", canzone dedicata alla collega Janis Joplin.\nMusicisti.\nNote aggiuntive"}
{"id": "842106", "revid": "287204", "url": "https://it.wikipedia.org/wiki?curid=842106", "title": "5408 The", "text": ""}
{"id": "842110", "revid": "181699", "url": "https://it.wikipedia.org/wiki?curid=842110", "title": "Baconin Borzacchini", "text": ""}
{"id": "842111", "revid": "181699", "url": "https://it.wikipedia.org/wiki?curid=842111", "title": "Mario Borzacchini", "text": ""}
{"id": "842112", "revid": "181699", "url": "https://it.wikipedia.org/wiki?curid=842112", "title": "Bakunin Borzacchini", "text": ""}
{"id": "842113", "revid": "287204", "url": "https://it.wikipedia.org/wiki?curid=842113", "title": "Contea di Lamar (Alabama)", "text": "La contea di Lamar, in inglese Lamar County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 15.904 abitanti. Il capoluogo di contea \u00e8 Vernon. Il nome le \u00e8 stato dato in onore a Lucius Quintus Cincinnatus Lamar, membro del Senato degli Stati Uniti.\nGeografia fisica.\nLa contea si trova nella parte occidentale dell'Alabama. Lo United States Census Bureau certifica che l'estensione della contea \u00e8 di 1.568 km\u00b2, di cui 1.567 km\u00b2 composti da terra e i rimanenti 1 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Lamar nacque dalla ex Contea di Jones (costituita il 4 febbraio 1867), che prese il nome da E.P. Jones della Contea di Fayette, con capoluogo Vernon. La Contea di Jones venne abolita il 3 novembre 1867, e l'8 ottobre 1868 venne nuovamente costituita col nome di Contea di Sanford, in onore di H.C. Sanford. Nel 1877 infine, la contea prese l'attuale denominazione."}
{"id": "842115", "revid": "713714", "url": "https://it.wikipedia.org/wiki?curid=842115", "title": "Lago del Salto", "text": "Il lago del Salto \u00e8 il pi\u00f9 grande lago artificiale del Lazio, situato in provincia di Rieti, creato nel 1940 dallo sbarramento del fiume Salto con la diga del Salto e la conseguente sommersione dell'omonima profonda Valle nel Cicolano. Le sue acque sono condivise con quelle del vicino bacino idroelettrico del lago del Turano mediante un canale artificiale lungo circa 9\u00a0km sotto la giogaia del Monte Navegna (1508\u00a0m s.l.m.), che insieme alimentano la centrale idroelettrica di Cotilia, costruita nel 1942 a servizio delle acciaierie di Terni.\nDescrizione.\nIl lago di conformazione molto allungata, all'apparenza come un enorme fiume o fiordo, e dall'importante perimetro per via anche della linea costiera molto frastagliata, segue fedelmente la stretta conformazione dell'omonima Valle del Salto ed \u00e8 compreso prevalentemente nel comune di Petrella Salto, ma parte delle sue acque ricadono anche entro i confini dei comuni di Pescorocchiano, Fiamignano, Varco Sabino e Marcetelli.\nPer la sua realizzazione sono stati cancellati e ricostruiti sulle sponde i centri abitati di Borgo San Pietro, Teglieto e Fiumata, frazioni di Petrella Salto, e Sant'Ippolito, frazione di Fiamignano. Di questi si ricorda il primo come marginale esempio di architettura razionalistica italiana in una provincia durante il Fascismo segnata prevalentemente da interventi rurali e forestali.\nUna grossa lapide incisa nella roccia presso la diga del Salto, situata nel bordo nord-occidentale del lago, ricorda le vittime per la costruzione del possente sbarramento cementizio alto oltre 90\u00a0m, Tutta la valle del Salto in corrispondenza del lago \u00e8 coperta da fitti boschi lungo le pendici montuose dei monti che diradano bruscamente sul lago.\nClima.\nIl clima della zona bassa del lago \u00e8 quello tipico delle zone di collina ovvero con inverni non particolarmente freddi e umidi grazie anche all'azione mitigatrice del lago, abbastanza profondo; le zone montane prospicienti il lago hanno un clima pi\u00f9 rigido con inverni pi\u00f9 freddi, ma comunque mitigati dalla presenza del lago stesso. Le estati sono calde e a tratti afose.\nFauna.\nLa fauna ittica \u00e8 composta da elementi alloctoni o di ripopolamento: carpa, carpa erbivora, tinca, trota, anguilla, cavedani, carassi, gardon, breme, alborelle, persico reale e luccio, persico trota, persico sole, siluro, scardola. Fra i crostacei sono presenti il gambero turco e il gambero americano.\nAccessibilit\u00e0.\nGli accessi stradali primari sono attraverso la Strada statale 578 Salto Cicolana sia provenendo da Rieti sia dalla A24 \"Roma-Teramo\" attraverso l'uscita \"Valle del Salto\". Accessi stradali secondari montani provengono dal territorio abruzzese (Tornimparte), dalla bassa Sabina (Lago del Turano), dal carseolano (Pietrasecca-Tufo) e dall'abitato di Torano-Grotti. Avrebbe dovuto servire la zona anche la ferrovia Rieti-Avezzano, pi\u00f9 volte progettata prima della creazione del lago, ma mai realizzata.\nTurismo.\nPresso i paesi di Fiumata e di Borgo San Pietro (entrambi lungo le sponde settentrionali) \u00e8 possibile accedere alla costa attraverso spiagge attrezzate e balneabili che permettono anche il noleggio di attrezzature turistiche quali ombrelloni, sdraio, pedal\u00f2 e canoe.\nNegli ultimi anni il bacino \u00e8 diventato un importante punto di riferimento per gli amanti del wakeboard. Alcune prestigiose gare nazionali e internazionali, tra cui i campionati Europei, si disputano proprio nel Lago del Salto.\nMeta di turismo estivo nonch\u00e9 di pesca, la Strada statale 578 e un sistema viario secondario ne percorrono tutto il perimetro rendendo facilmente accessibile buona parte delle sue acque e le numerose insenature vallive che lo caratterizzano. Le colline circostanti prevalentemente boscose, le temperature fortemente mitigate dalla presenza del lago e i suddetti collegamenti viari lo rendono meta frequente di gitanti non solo dal Lazio.\nCinema.\nAl lago del Salto \u00e8 stata girata parte del film di Gabriele Salvatores \"Educazione siberiana\", nonch\u00e9 la miniserie TV \"Hundred to Go\"."}
{"id": "842116", "revid": "71155", "url": "https://it.wikipedia.org/wiki?curid=842116", "title": "Religione protestante", "text": ""}
{"id": "842118", "revid": "1372005", "url": "https://it.wikipedia.org/wiki?curid=842118", "title": "Venceslao II (duca di Boemia)", "text": "Biografia.\nVanceslao era l'ultimo figlio di Sobeslao I e di Adelaide d'Ungheria e fratello di Sobeslao II, appartenente alla dinastia di P\u0159emyslidi. Duca di Olomouc e di Brno, vene esiliato dal duca Federico di Boemia nel 1179. Successivamente con la morte del duca Corrado II e dopo 13 anni di esilio torn\u00f2 in Boemia succedendo al duca defunto. Govern\u00f2 solo per tre mesi poich\u00e9 venne deposto da suo cugino Ottocaro I. Provando a fuggire dal imperatore Enrico VI, venne catturato ed imprigionato dal margravio di Lusazia, dove mor\u00ec."}
{"id": "842122", "revid": "706245", "url": "https://it.wikipedia.org/wiki?curid=842122", "title": "Ernst &amp; Young", "text": "EY, precedentemente noto come Ernst &amp; Young, \u00e8 un network mondiale di servizi professionali di consulenza direzionale, revisione contabile, fiscalit\u00e0, transaction e formazione.\nIl network, che nel 2020 contava dipendenti, \u00e8 presente con pi\u00f9 di 700 uffici in oltre 150 Paesi.\nLa societ\u00e0 fa parte delle cosiddette Big Four: le quattro pi\u00f9 grandi aziende di revisione, insieme a Deloitte &amp; Touche, Pricewaterhouse Coopers e KPMG.\nIl fatturato di EY \u00e8 in continua crescita, anno su anno. Dal 2009 al 2019 vi \u00e8 stato un aumento del 69%, passando da 21,5 miliardi di $ a 36,4 miliardi di $.\nIn termini consulenziali, le attivit\u00e0 principali nelle quali l'azienda si distingue sono: gestione dei financial modeling risks, costruzione delle independent IT architectures (in termini funzionali) e massimizzazione delle Web Strategy Analysis (sotto il profilo strategico).\nStoria.\nArthur Young nasce a Glasgow, Scozia. Laureato in legge si interessa anche di banche e investimenti. Nel 1890, si trasferisce negli Stati Uniti per dedicarsi alla carriera di contabile. Nel 1906, apre uno studio di contabilit\u00e0, la Arthur Young &amp; Company con il fratello Stanley. Alwin C Ernst nasce a Cleveland, Stati Uniti. Dopo aver abbandonato la scuola lavora come contabile. Poi, nel 1903, insieme al fratello Theodore apre la Ernst &amp; Ernst, un piccolo studio di contabilit\u00e0.\nErnst \u00e8 stato un pioniere dell'idea secondo cui l'informazione contabile poteva essere usata per prendere decisioni di business e fare la differenza nelle societ\u00e0 dei clienti. Young invece si afferma sia come consulente finanziario sia come contabile.\nEntrambi avevano compreso l'importanza delle proprie risorse. Nel 1920, la filosofia di Ernst &amp; Ernst affermava: \"Il successo di Ernst &amp; Ernst dipende interamente dal carattere, dall'abilit\u00e0 e dall'operosit\u00e0 degli uomini e delle donne che compongono l'organizzazione\". Young sosteneva lo sviluppo dei professionisti. Nel 1920 costituisce una scuola per il personale e, nel 1930, \u00e8 il primo studio a reclutare risorse dai campus universitari.\nEntrambi gli studi sono stati anche rapidi nel penetrare il mercato mondiale. Gi\u00e0 nel 1924, si associano con importanti studi britannici: Young con Broads Paterson &amp; Co ed Ernst con Whinney Smith &amp; Whinney. Queste alleanze furono le prime di tante altre per entrambi gli studi, che aprirono nuove sedi in tutto il mondo per seguire i propri clienti internazionali.\nAC Ernst e Arthur Young non si sono mai incontrati nella loro vita, ma sono morti a pochi giorni di distanza l'uno dall'altro nel 1948. Nonostante questo, per\u00f2, nel 1989, gli studi che avevano creato si sono uniti per costituire Ernst &amp; Young.\nA partire dal 1\u00ba luglio 2013, il nome dell'azienda Ernst &amp; Young \u00e8 stato sostituito da EY. In Italia EY ha diverse sedi sparse in tutta la penisola, tra cui Ancona, Bari, Bergamo, Bologna, Brescia, Cagliari, Firenze, Genova, Napoli, Torino e Verona, ma le principali sono a Milano, in Via Meravigli, 12/14, e a Roma, in via Lombardia, 31.\nOgni anno, la societ\u00e0 organizza l'EY Capri Digital Summit, un evento che riunisce le principali realt\u00e0 lavorative prevedendo sessioni plenarie e differenti approfondimenti verticali su argomenti come il 5G, le nuove frontiere dell'AI, il cloud computing, le tecnologie emergenti per l'evoluzione degli ecosistemi pubblico e privato, la difesa e la sicurezza, il sense providing, il CSR, la experience economy e la customer centricity.\nAd aprile 2020, Massimo Antonelli \u00e8 alla guida della societ\u00e0, prendendo il posto di Donato Iacovone.\nPremio \"EY L'Imprenditore dell'Anno\".\nIl Premio \u00e8 nato da un'idea di Ernst &amp; Young, negli Stati Uniti, nel 1986, a Milwaukee (Wisconsin), con lo scopo di celebrare gli imprenditori di successo, condividere le loro storie ed essere fonte d'ispirazione per imprenditori eccellenti.\nNel 1993 il Premio ha iniziato ad espandersi a livello internazionale in 145 citt\u00e0 e oltre 60 paesi, assegnando oltre 900 riconoscimenti all'anno agli imprenditori pi\u00f9 innovativi e di successo di tutto il mondo, dal 2001 ha assunto dimensione globale con l'introduzione del World Entrepreneur Of The Year Award (WEOY) che si tiene ogni anno a Montecarlo: naturale proiezione delle edizioni locali, cui concorrono i vincitori nazionali dei paesi coinvolti per l'assegnazione del riconoscimento d Miglior Imprenditore del Mondo. Tra i vincitori mondiali ricordiamo Olivia Lum di Hyflux, Michael Spencer di ICAP, Guy Lalibert\u00e9 di Cirque du Soleil, Narayana Murthy di Infosys Technologies e l'italiano Paolo Della Porta di Saes Getters, vincitore della prima edizione internazionale del Premio nel 2001. Nel 2002 fu premiato come imprenditore dell'anno Rosario Messina, fondatore di Flou, per la Categoria \"Innovazione\".\nDal 2008, pi\u00f9 di 6.500 imprenditori hanno aderito al network Entrepreneur Of The Year alumni. Un \"Albo d'oro\" di aziende emergenti e non che include molti nomi noti dell'imprenditoria. Pi\u00f9 della met\u00e0 delle aziende top 100 NASDAQ hanno ricevuto il riconoscimento di Imprenditore dell'Anno e la maggior parte di esse lo hanno ottenuto prima di entrare in questa prestigiosa classifica.\nIn Italia \u00e8 stato introdotto nel 1997 e nel 2015 \u00e8 giunto alla sua diciannovesima edizione.\nIl Premio \u00e8 rivolto ad imprenditori alla guida di imprese italiane, in attivit\u00e0 da almeno 3 anni, con fatturato a partire da 25 milioni di euro.\nAccettati come insindacabili e inappellabili, il giudizio e la valutazione dei candidati competono ad una giuria esterna e indipendente da EY, composta da membri di alto profilo professionale appartenenti al mondo dell'imprenditoria, del mondo accademico e della comunicazione.\nTra i vincitori delle passate edizioni italiane: Oscar Farinetti, Presidente Eataly Distribuzione; Alessandro Benetton, Vice Presidente Esecutivo di Benetton Group; Brunello Cucinelli, Presidente di Brunello Cucinelli; Andrea Illy, Amministratore delegato di Illycaff\u00e8; Nerio Alessandri, Presidente di Technogym; Mario Moretti Polegato, Presidente di GEOX International.\nLoghi.\nIl nuovo logo di EY \u00e8 stato presentato nel luglio 2013 in concomitanza con la modifica del nome commerciale dell'azienda da Ernst &amp; Young a EY."}
{"id": "842125", "revid": "634851", "url": "https://it.wikipedia.org/wiki?curid=842125", "title": "Sulla terra sulla luna", "text": "Sulla terra sulla luna \u00e8 il primo album da solista della cantante italiana Teresa De Sio, pubblicato nel 1980 e registrato con Mauro Spina, Mark Harris, Francesco Bruno, Ernesto Vitolo, Gigi De Rienzo e Robert Fix."}
{"id": "842130", "revid": "2219808", "url": "https://it.wikipedia.org/wiki?curid=842130", "title": "Strada statale 115 Sud Occidentale Sicula", "text": "La strada statale 115 Sud Occidentale Sicula \u00e8 una strada statale italiana che collega le citt\u00e0 di Trapani e Siracusa passando per Agrigento, Gela e Modica.\nLa strada attraversa le cinque province della costa mediterranea della Sicilia: Trapani, Agrigento, Caltanissetta, Ragusa, Siracusa, ed \u00e8 parte degli itinerari europei E931 da Mazara del Vallo a Gela ed E45 da Gela a Rosolini.\nLa lunghezza della strada \u00e8 di circa 383 chilometri, essendo cos\u00ec la pi\u00f9 lunga dell'isola. Il chilometraggio ufficiale si attesta per\u00f2 sui 409 chilometri poich\u00e9 considera il pi\u00f9 lungo tracciato originario.\nSi divide in due tronchi (da Trapani a Porto Empedocle e da Agrigento a Siracusa); le diramazioni sono classificate come SS 115 dir, SS 115 dir/A, SS 115 ter e SS 115 quater.\nStoria.\nLa strada statale 115 venne istituita nel 1928 con il seguente percorso: \"Trapani - Marsala - Mazara - Castelvetrano - Innesto con la n. 118 presso Agrigento - Terranova - Modica - Spaccaforno - Siracusa.\"\nNel corso della seconda met\u00e0 del XX secolo sono state costruite diverse varianti al fine di attribuire ad alcuni tratti della strada le caratteristiche di uno scorrimento veloce (un'unica carreggiata a doppio senso di marcia, ampie curve, nessun incrocio a raso n\u00e9 attraversamento di centri abitati). Ci\u00f2 ha comportato il declassamento a strade provinciali di parti del tracciato originario. Le varianti pi\u00f9 significative sono state realizzate tra Castelvetrano e Sciacca; tra Ribera e Siculiana, tra Porto Empedocle e Agrigento; tra Agrigento e Licata; tra Ragusa e Modica.\nDescrizione.\nDa Trapani a Mazara del Vallo.\nDa Trapani a Mazara del Vallo la strada attraversa un \"continuum\" di centri abitati. Un percorso alternativo a scorrimento veloce \u00e8 stato realizzato tra Birgi e Marsala e ne \u00e8 previsto il prolungamento verso Mazara del Vallo (lo scorrimento veloce Trapani-Marsala), ma non \u00e8 stato classificato come strada statale. La strada \u00e8 gestita dall'ANAS a partire dall'uscita dal centro abitato di Xitta, alla progressiva chilometrica 3+300. Un lungo tratto di 21,6 chilometri costituisce l'attraversamento interno della citt\u00e0 di Marsala e del limitrofo comune di Petrosino: in tale tratta la progressiva chilometrica segue il percorso originario della strada, che attraversa il centro storico marsalese e lambisce la costa fino a capo Lilibeo, mentre l'attraversamento del centro abitato \u00e8 pi\u00f9 breve attraverso altre strade urbane. Parimenti, a Mazara del Vallo la progressiva chilometrica segue il percorso originario all'interno del centro storico, sebbene, in corrispondenza dell'abitato, un tratto in variante si esaurisca senza soluzione di continuit\u00e0 nell'autostrada A29. In questo tratto la strada si raccorda con le diverse diramazioni dell'autostrada A29: con la diramazione per Trapani attraverso lo scorrimento di Villa Rosina; con diramazione per Birgi a Fontanasalsa; con l'asse principale a Mazara del Vallo. Si raccorda altres\u00ec con diverse strade statali. In particolare si collega alla strada statale 113 e alla strada statale 187 a Trapani; alla strada statale 188 a Marsala\nDa Mazara del Vallo ad Agrigento.\nDa Mazara del Vallo a Castelvetrano la SS 115 \u00e8 destinata al traffico locale, essendo affiancata dall'autostrada A29. Da Castelvetrano la strada assume caratteristiche di strada a scorrimento veloce, senza intersezioni a raso, e corre in variante a nord rispetto al vecchio tracciato, oggi di competenza della provincia di Agrigento, che attraversava l'abitato di Menfi. Diversi svincoli la connettono alla viabilit\u00e0 locale; presso il bivio San Bartolo vi si innesta la strada statale 624 Palermo-Sciacca. Anche il tracciato tra Sciacca e Porto Empedocle \u00e8 in buona parte in variante e lambisce, senza attraversarli, gli abitati di Montallegro, Siculiana e Realmonte. In questo tratto sono presenti due gallerie, costruite originariamente a doppia canna in vista di un futuro raddoppio dell'infrastruttura. All'uscita dell'attraversamento urbano di Porto Empedocle un tratto in variante della strada statale 115 confluisce senza soluzione di continuit\u00e0 nella strada statale 640 Strada degli Scrittori, mentre il percorso originario volge verso Villaseta e la Valle dei Templi.\nDa Agrigento a Ragusa.\nIl percorso originario della strada statale 115, provenendo da Porto Empedocle, attraversa Villaseta e la Valle dei Templi, fino alla rotatoria nei pressi del tempio di Giunione Lacinia, nel territorio di Agrigento, dove comincia la gestione ANAS e la strada rientra sull'itinerario principale E931 che da Porto Empedocle ha condiviso una parte del percorso con la strada statale 640 Strada degli Scrittori.\nLa strada raggiunge, con un percorso ancora a scorrimento veloce, Palma di Montechiaro e Licata. Da Licata si supera l'innesto sulla strada statale Caltanissetta-Gela e si giunge a Gela. Da qui, attraverso un percorso in parte collinare in parte pianeggiante, si giunge in provincia di Ragusa. Si supera Vittoria in variante e si attraversa l'abitato di Comiso da dove la strada sale con ampi tornanti verso Ragusa.\nIl pi\u00f9 lungo attraversamento urbano della SS 115 \u00e8 quello della citt\u00e0 di Gela in provincia di Caltanissetta. Il tratto stradale a nord del centro urbano (ex circonvallazione) \u00e8 stato progressivamente urbanizzato a partire dalla met\u00e0 degli anni '70 dello scorso secolo e, dopo la cessione di un ulteriore tratto di 1,1\u00a0km (ovest) al Comune di Gela nel 2007, oggi comprende complessivamente 6\u00a0km di tracciato in centro urbano (con limite di 50\u00a0km/h). La strada prende il nome di via Venezia ed \u00e8 una delle arterie commerciali pi\u00f9 importanti della cittadina. Il Governo nel 2016 ha stanziato una somma di 316 milioni di euro per la realizzazione di una Tangenziale a nord della citt\u00e0 che collegher\u00e0 le strade statali 626, 117 bis e 115 nonch\u00e9 alcune strade provinciali e l'asse attrezzato della zona industriale con la futura autostrada per Siracusa.\nDa Ragusa a Modica.\nL'attraversamento dell'area di Ragusa avviene in variante rispetto al percorso originario, che invece si inoltrava all'interno del centro urbano. Il percorso storico venne costruito come \"Regia Trazzera\" negli anni 1841-1850. Nell'estate del 1984 con la fine dei lavori del ponte Costanzo fu completata una variante di 19\u00a0km che dalle porte di Modica va fino all'incrocio con la SS 514 di Chiaramonte. La variante fu costruita per evitare l'attraversamento del centro urbano di Ragusa ed allo stesso tempo si cre\u00f2 un percorso pi\u00f9 scorrevole e meno tortuoso rispetto al tracciato originario che da Modica scendeva fino al fondovalle dell'Irminio per poi risalire verso Ragusa. Il nuovo tracciato, che non presenta intersezioni a raso se non per qualche eccezione, ha origine senza soluzione di continuit\u00e0 dalla strada statale 514 di Chiaramonte (parte dell'itinerario impropriamente denominato \"scorrimento veloce Catania-Ragusa\") presso lo svincolo a ovest del capoluogo ibleo, il quale la connette al resto della strada statale 115 in direzione Comiso e alla strada provinciale 52 \"via delle Americhe\", in direzione Ragusa centro.\nDue ampi tornanti dopo la zona industriale di Ragusa consentono alla strada di scendere a una quota pi\u00f9 bassa fino a raggiungere il ponte Costanzo sul fiume Irminio. Il tratto successivo \u00e8 oggi di competenza comunale, ad eccezione del ponte Guerrieri che scavalca la fiumara di Modica. Il vecchio tracciato dal bivio con la SS 194 sotto Ragusa Ibla fino a Modica \u00e8 stato integrato nella strada statale 194 Ragusana, mentre la restante parte \u00e8 stata riclassificata come strade urbane dal comune di Ragusa con l'eccezione di una parte di viale delle Americhe che \u00e8 classificato come strada provinciale 52 Ragusa-Castiglione.\nDa Modica a Siracusa.\nIl percorso della strada statale 115 da Modica a Siracusa ha caratteristiche di viabilit\u00e0 ordinaria, attraversando i centri di Ispica, Rosolini, Noto e Avola (all'interno dei quali \u00e8 stato declassificato a comunale) e Cassibile fino a giungere a Siracusa. Il tratto dal km 405.700 fino alla fine \u00e8 stato declassificato a strada comunale; in precedenza giungeva fino al km 408, nei pressi di \"via Catania\", asse stradale storico diretto verso nord, lungo la direttrice dell'Orientale Sicula.\nDiramazioni.\nLungo il percorso si innestano sulla strada statale 115 diverse diramazioni:"}
{"id": "842131", "revid": "2017542", "url": "https://it.wikipedia.org/wiki?curid=842131", "title": "Ceno", "text": "Il Ceno (\"S\u00e8n\" in dialetto parmigiano) \u00e8 un fiume dell'Emilia-Romagna, affluente di sinistra del Taro che con un corso lungo 63\u00a0km scorre interamente nella provincia di Parma\nIl corso del fiume.\nIl Ceno nasce dall'Appennino Ligure sulle pendici settentrionali del monte Penna, appena al di sotto del crinale, a quota 1600 m s.l.m. Il versante da cui nasce \u00e8 esattamente opposto rispetto a quello su cui si trova la sorgente del suo referente idraulico: il fiume Taro.\nNel primo tratto scorre in una valle accidentata all'interno della fitta foresta del Penna, dove riceve il contributo di alcuni piccoli ruscelli. Il primo affluente di una certa importanza \u00e8 il rio della Losa che riceve in sinistra idraulica in localit\u00e0 Travaglini. Scorrendo in una piccola valle boscata dove si alternano radure con piccoli nuclei abitati fra cui si ricorda Casalporino, il Ceno giunge ad Anzola dove riceve uno dei suoi affluenti principali, il torrente Anzola, proveniente dal Monte Maggiorasca, il punto pi\u00f9 alto del bacino idrografico del Ceno (1804 m.s.l.m). Dopo Anzola il torrente piega verso nord est ricevendo sempre in sinistra il rio dei Castelletti.\nGiunto a Ponteceno, il torrente piega di nuovo decisamente verso nord, passando presso le localit\u00e0 di Nociveglia e Fontanachiosa e ricevendo poco dopo, sempre in sinistra, il rio Grosso. In questo tratto il letto del torrente \u00e8 ghiaioso e si allarga di mano in mano snodandosi all'interno di fitti boschi alternati da piccole radure.\nPoco a valle della localit\u00e0 di Masanti di sotto, ma prima della localit\u00e0 Scopolo, il Ceno riceve in destra in sequenza il rio Siracoli e il rio Galli, mentre in sinistra riceve il rio delle Barche, giunto in localit\u00e0 Ponteceno riceve il torrente Lecca, particolarmente ricco di acque e proveniente dal Monte Nero.\nA valle della confluenza con il Lecca il Ceno piega in direzione nord ovest in un alveo ormai abbastanza ampio e ricco di ciottoli, riceve in sinistra un altro importante torrente, il Porcellana, proveniente dalla Costa dei Cornini, mentre in destra riceve in sequenza piccoli rii: il rio delle Castagne, il rio Ronga e il rio Ormei, quindi, dopo la confluenza del torrente Dorbora, piega verso sud est, sino alla confluenza con il torrente Toncina in destra, da qui il Ceno piega decisamente verso est ricevendo, poco prima di passare in corrispondenza di Bardi, il torrente Noveglia.\nIn questo tratto il letto del torrente \u00e8 divenuto molto ampio e il bosco ha lasciato spazio al coltivo, poco dopo Bardi il Ceno riceve in sinistra il torrente Corsena e, dopo il contributo di alcuni rii minori: Valloria, Carpeneto, Schiavo, Casanova, Sabbione (in sinistra), Laghetto, Timore, Golotta (in destra) il Ceno lambisce l'abitato di Varsi che rimane in destra. Questo tratto \u00e8 caratterizzato da alcune rapide dette dei \"Groppi\".\nGiunto in localit\u00e0 Case Ombasini, il torrente riceve in sinistra il Cenedola, proveniente dalla zona di Bore. Da qui con letto ampissimo lascia la direttrice nord-est per piegare decisamente verso est, ricevendo oltre al contributo di piccoli rii, il torrente Pessola in destra proveniente dalla zona Monte Barigazzo, quindi lasciatosi in sinistra Varano Melegari, riceve in destra il rio Grassala e in sinistra il rio Rizzone, per confluire quindi nel Taro in localit\u00e0 Ramiola.\nI centri della sua valle sono quasi tutti in posizione sopraelevata rispetto al suo corso; i pi\u00f9 importanti sono Bardi, paese celebre per la sua rinomata fortezza, Varsi e Varano de' Melegari. In quest'ultimo paese, nel suo greto, sulla sponda destra, \u00e8 stato realizzato l'autodromo intitolato a Riccardo Paletti. Da molti viene addirittura definito \"fiume gemello\" del Taro, e questo \u00e8 in buona parte vero in quanto presso il punto di confluenza, come dimensioni di bacino, portata e caratteristiche idrologiche \u00e8 molto simile a quest'ultimo.\nRegime Idrologico.\nIl fiume, pur a fronte di una portata media consistente prossima ai 15\u00a0m\u00b3/s, ha un regime marcatamente torrentizio con importanti variazioni a seconda della stagione. In estate cala decisamente la sua portata a causa della siccit\u00e0 pur non entrando mai in secca, mentre nei periodi pi\u00f9 piovosi (autunno) pu\u00f2 raggiungere facilmente piene di 1000\u00a0m\u00b3/s e in caso di piene eccezionali, come quella del 9 novembre 1982, valori anche nettamente superiori.\nAffluenti.\nI principali affluenti del Ceno sono:"}
{"id": "842133", "revid": "767487", "url": "https://it.wikipedia.org/wiki?curid=842133", "title": "Teresa De Sio (album)", "text": "Teresa De Sio \u00e8 un album del 1982 della cantante italiana Teresa De Sio"}
{"id": "842147", "revid": "62221", "url": "https://it.wikipedia.org/wiki?curid=842147", "title": "Emimetaboli", "text": ""}
{"id": "842149", "revid": "62221", "url": "https://it.wikipedia.org/wiki?curid=842149", "title": "Eterometabolia", "text": ""}
{"id": "842150", "revid": "326822", "url": "https://it.wikipedia.org/wiki?curid=842150", "title": "Eterometaboli", "text": ""}
{"id": "842152", "revid": "183694", "url": "https://it.wikipedia.org/wiki?curid=842152", "title": "Rolf Rendtorff", "text": "Biografia.\nNato il 10 maggio 1925 a Preetz nello Holstein in Germania, dal 1942 al 1945 \u00e8 stato nella Marina militare del Terzo Reich, in cui raggiunse il grado di tenente. Ha studiato Teologia evangelica negli anni 1945-1950 a Kiel, Gottinga e Heidelberg. Nel 1950 ha conseguito il dottorato sotto la guida di Gerhard von Rad e nel 1953 l'abilitazione all'insegnamento universitario in Antico Testamento a Gottinga.\n\u00c8 stato professore di Antico Testamento alla Kirchliche Hochschule di Berlino nel periodo 1958-1963. Dal 1963 al 1990 \u00e8 stato professore ordinario sempre di Antico Testamento all'Universit\u00e0 di Heidelberg. Nel periodo 1970-1972 \u00e8 stato anche rettore della stessa Universit\u00e0. Gli venne dato l'appellativo di \u201crettore della riforma\u201d in quanto tent\u00f2 di mediare tra il corpo insegnante, tradizionalista, e gli studenti che nel periodo successivo al 1968 chiedevano riforme radicali del sistema universitario. I conflitti lo costrinsero per\u00f2 alle dimissioni nel novembre 1972.\n\u00c8 stato professore ospite in molte Universit\u00e0, fra cui: Gerusalemme, Pretoria, Chicago e Roma.\nNel 1965 \u00e8 stato uno dei fondatori della Deutsch-Israelische Gesellschaft (Societ\u00e0 israelo-tedesca) in cui si impegn\u00f2 per tutta la vita per migliorare la conoscenza reciproca fra tedeschi e israeliani, nonch\u00e9 fra israeliani e palestinesi.\nAncora oggi i suoi manuali principali, l'\"Introduzione all'Antico Testamento\" e la \"Teologia dell'Antico Testamento\" in due volumi sono fra i testi pi\u00f9 utilizzati, anche in Italia, in ambito accademico. \u00c8 anche noto per aver studiato l'ipotesi supplementare sulla teoria della scrittura del Pentateuco."}
{"id": "842153", "revid": "46931", "url": "https://it.wikipedia.org/wiki?curid=842153", "title": "Obasanjo", "text": ""}
{"id": "842158", "revid": "339392", "url": "https://it.wikipedia.org/wiki?curid=842158", "title": "FC Mlada Boleslav", "text": ""}
{"id": "842160", "revid": "136053", "url": "https://it.wikipedia.org/wiki?curid=842160", "title": "Lago del salto", "text": ""}
{"id": "842162", "revid": "3732", "url": "https://it.wikipedia.org/wiki?curid=842162", "title": "Sovrani del Marocco", "text": "Dinastia almoravide (1042-1147).\nDinastia berbera. \"Al-Murabitun\" significa \"quelli del ribat\" (fortezza)\nDinastia almohade (1145-1269).\nDinastia berbera. \"Al-Muwahhid\u016bn\" significa \"Gli unitari\", o \"coloro che proclamano l'unicit\u00e0 (di Dio)\"\"\nDinastia sadiana (1511-1660).\nDinastia \"sceriffale\" (dall'arabo \"\u0161ar\u012bf\", plur. \"\u0161uraf\u0101\"', cio\u00e8 \"discendente del Profeta Maometto\")\nDinastia alawide (1666-\"oggi\").\nDinastia \"sceriffale\" (dall'arabo \"\u0161ar\u012bf\", plur. \"\u0161uraf\u0101\"', cio\u00e8 \"discendente del Profeta Maometto\"). Dinastia regnante dal 1666 fino a oggi."}
{"id": "842164", "revid": "767487", "url": "https://it.wikipedia.org/wiki?curid=842164", "title": "Elliott, il drago invisibile", "text": "Elliott, il drago invisibile (\"Pete's Dragon\") \u00e8 un film del 1977 diretto da Don Chaffey e prodotto dalla Disney tramite tecnica mista (il drago Elliott). Inoltre \u00e8 il primo film della Disney ad essere stato registrato in Dolby Stereo e il primo, sempre della Disney, ad essere distribuito in videocassetta. Il film narra delle avventure di un ragazzino - Peter - che si svolgono in un piccolo villaggio del Maine all'inizio del XX secolo insieme al suo amico Elliott, un drago in grado di diventare invisibile, particolarit\u00e0 che porta Peter ad avere guai con la popolazione locale.\nTrama.\nElliott \u00e8 un grosso e simpatico drago verde animato con piccole ali rosa ed una capigliatura scarlatta ed \u00e8 in grado di diventare invisibile e di mostrarsi visibile a suo piacimento. Egli \u00e8 l'unico amico di Peter, un bambino orfano che viene sfruttato dai Gogan, delle persone che l'hanno comprato e hanno la sua custodia attraverso un contratto.\nGrazie all'aiuto di Elliott, il ragazzo riesce a sottrarsi al loro controllo e a rifugiarsi in un piccolo borgo marinaro chiamato \"Passamaquoddy\" dove, a causa degli scherzi del suo amico invisibile (impronte lasciate sul cemento fresco, rumori inspiegabili, ecc) Peter non \u00e8 visto di buon occhio. Mentre si nasconde dagli abitanti inferociti, davanti ad un bar, il ragazzo fa la conoscenza di Lampada, il custode del faro, e fa amicizia con sua figlia Nora, alla quale confida le sue peripezie e l'esistenza di Elliott. La ragazza, colpita dalla sua storia, pur non credendo all'esistenza del drago, decide di ospitare Peter in casa sua. Peter, riconoscente, decide di ricambiarla: Paul, fidanzato di Nora, era scomparso in mare alla vigilia delle loro nozze e da allora non aveva mai ricevuto notizie, cos\u00ec Peter fa vedere la foto dell'uomo a Elliott nella speranza che lo trovi.\nNel frattempo al villaggio giunge anche il perfido Dr. Terminus, un medico imbroglione assistito da Gnocco, il suo fido ma tonto compare. Venuto a sapere da Lampada, ubriaco, della storia di Peter e del suo drago, il truffatore decide di sfruttare la faccenda a proprio vantaggio: riconsegnare il ragazzo ai Gogan, che sono nel frattempo giunti a Passamaquoddy, impadronirsi di Elliott e ucciderlo per creare \"medicinali\" da vendere ai propri clienti. Il piano per\u00f2 va in fumo: Elliott infatti riesce a liberarsi, poi brucia il contratto dei Gogan e rende la libert\u00e0 anche a Peter.\nElliott riesce anche a diventare un eroe: in seguito ad un guasto del faro, con la propria fiamma ne riaccende la lampada, in questo modo impedisce ad una nave di schiantarsi contro gli scogli. Sulla nave peraltro c'\u00e8 anche Paul, il fidanzato di Nora, che \u00e8 tornato finalmente a casa. In seguito a questo gesto sia Elliott che Peter vengono riabilitati agli occhi della popolazione, testimone di tutte queste stupefacenti azioni. Peter oramai si \u00e8 stabilito da Lampada e Nora che \u00e8 finalmente felice, e questo significa per Elliott che \u00e8 giunto il momento dell'addio: il drago infatti \u00e8 costretto ad allontanarsi poich\u00e9, in un'altra parte del mondo, c'\u00e8 un altro bambino in difficolt\u00e0. E cos\u00ec, dopo un commovente saluto, Elliott vola via, verso la sua prossima missione.\nEdizioni home video.\nIn Italia il film \u00e8 uscito in home video in diverse edizioni: in film super 8 sonoro a colori, in VHS nell'ottobre 1992 e nell'agosto 1997 e in DVD nel 2003.\nLa direzione del doppiaggio \u00e8 a cura di Mario Maldesi, su dialoghi di Roberto De Leonardis, per conto della C.V.D.\nRemake.\nIl 12 agosto 2016 \u00e8 uscito nelle sale americane un remake live-action del film, sotto la regia di David Lowery.\nPremi.\nIl film \u00e8 stato candidato per due Academy Awards\nIl film \u00e8 stato candidato per quattro Saturn Awards\nl'Hollywood Foreign Press Association ha candidato il film per un Golden Globe Award"}
{"id": "842173", "revid": "1718925", "url": "https://it.wikipedia.org/wiki?curid=842173", "title": "Arthur Andersen", "text": "La Arthur Andersen, in seguito denominata Andersen, \u00e8 stata per lungo tempo una delle principali societ\u00e0 multinazionali di revisione di bilancio e consulenza a livello mondiale, parte delle \"Big Five\", gruppo delle principali societ\u00e0 di revisione di bilancio e consulenza per grandi aziende.\nNel 2002 la societ\u00e0 statunitense del gruppo (Andersen LLP), che pur non essendo legalmente la controllante del gruppo ne rappresentava il cuore storico ed operativo, ha rimesso la sua licenza di \"Certified Public Accountant\" a causa del processo Enron, nel quale era imputata in quanto revisore del bilancio della societ\u00e0 protagonista di uno dei pi\u00f9 grandi crack finanziari degli U.S.A. Questo ha generato a catena la frammentazione del gruppo a livello mondiale, con le societ\u00e0 di ciascun paese che sono in breve tempo confluite, attraverso acquisizioni o fusioni, nelle rimanenti \"Big Four\" (EY, PWC, KPMG, Deloitte).\nAd oggi vi sono alcune attivit\u00e0 ancora in funzione con il marchio Andersen, ad esempio il centro di conferenze e formazione nei pressi di Chicago - un tempo sede principale della societ\u00e0 (The Q Center).\nInoltre, il marchio Andersen \u00e8 ad oggi attivo negli Stati Uniti: nel 2002, 23 ex partner di Arthur Andersen hanno fondato uno studio fiscale con il nome WTAS; il 2 settembre 2014, WTAS ha annunciato di aver acquisito i diritti per l'iconico marchio Andersen e che questa si sarebbe ribattezzata Andersen Tax. Tramite Andersen Global, un'associazione di societ\u00e0 indipendenti legalmente separate, fondata nel 2013, che forniscono servizi con il marchio Andersen Tax, Andersen Tax &amp; Legal o Andersen Legal, il brand Andersen \u00e8 oggi diffuso in tutto il mondo, compresa l'Italia. L'associazione riferisce di avere oltre 6.000 professionisti, oltre 700 partner globali e una presenza in oltre 220 sedi in tutto il mondo, attraverso gli studi associati (\"\"member firm\") e gli studi che collaborano (\"collaborating firm\"\"). Le societ\u00e0 associate e le societ\u00e0 collaboratrici di Andersen Global forniscono servizi a clienti globali in tutti gli aspetti delle loro questioni fiscali e legali.\nNel 2019, Andersen Tax ha assunto la denominazione Andersen. Successivamente, nel luglio 2020 gli studi europei membri di Andersen Global hanno concluso un'operazione di \"rebranding\", cambiando nome in Andersen; allo stesso modo, nell'agosto del 2020 gli studi membri di Andersen Global in America Latina hanno assunto la denominazione Andersen. Attualmente, il Global Chairman di Andersen \u00e8 Mark Vorsatz.\nFondazione.\nLa societ\u00e0 fu fondata nel 1913 da Arthur Andersen e Clarence DeLany con il nome di \"Andersen, DeLany &amp; Co\". Mut\u00f2 in seguito denominazione sociale in \"Arthur Andersen &amp; Co.\" nel 1918. Il primo cliente di Arthur Andersen fu la Schlitz beer di Milwaukee.\nFiglio di un immigrato norvegese, Andersen rimase solo a 16 anni dopo la morte dei suoi genitori. Lavor\u00f2 come portalettere di giorno, frequentando la scuola di sera. Infine fu assunto come assistente del controller della Allis-Chalmers a Chicago, dove fu affascinato dal lavoro di \"certified public accountant\". Ottenne il diploma di certified public accountant presso l'Universit\u00e0 dell'Illinois nel 1908; a 23 anni divenne il pi\u00f9 giovane CPA dell'Illinois. Nel 1917, dopo aver frequentato corsi serali e lavorato di giorno, si laure\u00f2 presso la Northwestern University in Business.\nLavor\u00f2 quindi per una societ\u00e0 di contabilit\u00e0 a Chicago, e come controller per la Schlitz Brewing Co. a Milwaukee. Nel 1913 a 28 anni si mise in proprio con il nome di Arthur Andersen &amp; Co. Nel 1915, grazie ai suoi molti contatti in loco, apr\u00ec il secondo ufficio della societ\u00e0 a Milwaukee. Nel 1912-22, insegn\u00f2 contabilit\u00e0 presso la Northwestern University dove per primo introdusse corsi che portassero gli studenti di fronte a problemi pratici delle organizzazioni aziendali.\nAndersen ebbe un'instancabile fede nell'istruzione come base su cui sviluppare una nuova professione di contabile. Cre\u00f2 il primo programma centralizzato di formazione e credette nella formazione durante l'orario di lavoro. Fu generoso nell'aiutare organizzazioni educative, civiche e caritatevoli. Nel 1927, fu eletto nel collegio dei revisori della Northwestern University di cui fu poi presidente dal 1930 al 1932. Fu anche presidente del collegio esaminatori per certified public accountants nell'Illinois.\nNotoriet\u00e0.\nAndersen, che diresse la societ\u00e0 fino alla scomparsa nel 1947, era un sostenitore del mantenimento di alti standard nella professione di revisore. Sostenne che la responsabilit\u00e0 dei revisori nasce nei confronti degli investitori e non dei clienti stessi. La leggenda vuole che nei primi anni di attivit\u00e0 egli fu avvicinato da un dirigente di una locale ferrovia ed invitato ad approvare un bilancio \"truccato\" altrimenti avrebbe perso un cliente importante. Andersen rifiut\u00f2 con decisione, rispondendo che non avrebbe approvato i conti per tutto il denaro d'America. Leonard Spacek, successore di Andersen dopo la sua morte, persever\u00f2 nell'enfatizzare l'importanza dell'onest\u00e0. Fino alla sua chiusura, il motto della societ\u00e0 rimase \"Think straight, talk straight\" (pensa e parla chiaro).\nAndersen apr\u00ec inoltre la strada in diverse aree degli standard contabili. Essendo tra i primi a identificare un possibile pericolo di fallimento, rinunci\u00f2 ad una quantit\u00e0 di clienti durante gli anni '70. Pi\u00f9 tardi, quando si diffusero le stock options come forma di compenso (particolarmente negli anni novanta), Andersen fu la prima tra le principali societ\u00e0 di revisione a proporre al FASB che le stock option fossero considerati costi per le societ\u00e0 che li dispensavano, cos\u00ec risultando nei bilanci allo stesso modo di compensi versati in contanti.\nNegli anni '80 gli standard professionali scesero mentre le societ\u00e0 di revisione cercavano di bilanciare il loro impegno nell'indipendenza per l'attivit\u00e0 di audit con il desiderio di incrementare le profittevoli attivit\u00e0 di consulenza.\nAndersen non rappresent\u00f2 un'eccezione a questa prassi, costituendo una nota societ\u00e0 di consulenza informatica in quegli stessi anni. La societ\u00e0 accrebbe rapidamente l'attivit\u00e0 di pura consulenza arrivando al punto in cui la gran parte dei proventi derivavano da tali incarichi mentre i partner della revisione erano spinti a cercare di vendere servizi di consulenza ai loro clienti.\nAl termine degli anni '90 Andersen aveva triplicato la redditivit\u00e0 delle proprie azioni per i suoi partner.\nCome prevedibile, Andersen si sforz\u00f2 di mantenere i suoi standard di qualit\u00e0 nei servizi di revisione con il desiderio dei propri clienti di massimizzare i profitti, in particolare con l'inizio della diffusione sui mercati dei report di andamento trimestrali. Andersen \u00e8 stata accusata di coinvolgimento in contabilit\u00e0 e revisione fraudolenta delle societ\u00e0 Sunbeam Products, Waste Management, Inc., Asia Pulp and Paper, e la Baptist Foundation of Arizona, cos\u00ec come il noto caso Enron, tra gli altri.\nStoria recente della societ\u00e0.\nL'attivit\u00e0 di consulenza crebbe di importanza durante gli anni '70 ed '80, molto pi\u00f9 velocemente delle consolidate attivit\u00e0 di contabilit\u00e0, revisione, e consulenza fiscale. Questa crescita sproporzionata, e gli appetiti dei partner della consulenza rispetto ai partner delle altre divisioni, aumentarono i conflitti interni.\nNel 1989, Arthur Andersen ed Andersen Consulting divennero societ\u00e0 separate della holding Andersen Worldwide. Andersen aument\u00f2 l'uso dei suoi servizi contabili come \"ariete\" per penetrare clienti a cui poi vendere i pi\u00f9 profittevoli servizi di consulenza.\nLe due societ\u00e0 condussero un'aspra polemica durante gli anni '90. Andersen Consulting infatti, ebbe un'enorme crescita dei profitti durante il decennio eppure la parte di consulenza continu\u00f2 a dilazionare i pagamenti richiesti dalla holding Arthur Andersen. Nel 2000 un arbitrato internazionale dette ad Andersen Consulting la sua indipendenza, ma riconobbe un debito di 1,2 miliardi di dollari statunitensi per i mancati pagamenti effettuati ad Arthur Andersen e decise che Andersen Consulting dovesse rinunciare alla denominazione Andersen. Di conseguenza Andersen Consulting, dal 1\u00ba gennaio 2001, assunse l'attuale denominazione di Accenture.\nUn indizio su chi avesse vinto la contesa \u00e8 spesso indicato nel fatto che l'amministratore delegato di Arthur Andersen, Jim Wadia, present\u00f2 le proprie dimissioni dopo appena quattro ore dall'emissione del giudizio. Analisti e professori di economia videro il fatto come una completa vittoria di Andersen Consulting. Jim Wadia diede poi la personale visione dell'avvenimento anni dopo durante un case study sulla scissione tenuto dall'Harvard Business school: si venne a sapere che il consiglio di amministrazione di Arthur Andersen aveva deliberato che si sarebbe dovuto dimettere nel caso non avesse ottenuto un compenso almeno pari a 4 miliardi di dollari per la scissione della divisione consulenza, attraverso accordo o dall'arbitrato: da questa decisione derivarono le sue dimissioni.\nSulle cause della separazione non mancano le illazioni; i dirigenti su entrambi i fronti accusarono le controparti di avidit\u00e0 ed arroganza, e quelli di Andersen Consulting richiesero il riconoscimento di una violazione contrattuale quando Arthur Andersen cre\u00f2 un secondo gruppo di consulenza, AABC (Arthur Andersen Business Consulting) che entr\u00f2 in diretta concorrenza con Andersen Consulting. La gran parte delle societ\u00e0 parte di AABC furono acquisite da altri gruppi di consulenza nel 2002: tra esse Hitachi, Ltd. e Kpmg Consulting, che in seguito mut\u00f2 denominazione sociale in BearingPoint.\nCoinvolgimento in scandali finanziari.\nIl 15 giugno 2002, Andersen fu accusata di ostruzionismo alla giustizia per aver distrutto documenti relativi alla sua revisione del bilancio di Enron. Nancy Temple (Sezione Andersen Legal) e David Duncan (principale partner a seguire Enron) furono citati come manager responsabili dello scandalo, poich\u00e9 avevano ordinato la distruzione dei documenti.\nDato che la SEC (\"U.S. Securities and Exchange Commission\", equivalente della Consob italiana) non permette a soggetti sottoposti a processo di eseguire la revisione di bilanci, Andersen rese le sue licenze e autorizzazioni a operare il 31 agosto 2002. Questo passo di fatto pose fine all'operativit\u00e0 della societ\u00e0.\nL'accusa ad Andersen pose sotto i riflettori le carenze nella revisione dei bilanci di altre societ\u00e0, principalmente Sunbeam Products e WorldCom. La successiva bancarotta di WorldCom, che sorpass\u00f2 rapidamente Enron come maggior fallimento di sempre, condusse quindi a un effetto domino di scandali finanziari che ha colpito il sistema economico statunitense.\nIl 31 maggio 2005, la Suprema Corte degli Stati Uniti ribalt\u00f2 all'unanimit\u00e0 la condanna della Andersen, per vizi presenti nelle istruzioni date alla giuria. Dal punto di vista della corte le istruzioni permisero alla giuria di condannare Andersen senza necessit\u00e0 di provare che la societ\u00e0 fosse a conoscenza di un procedimento in corso che comportasse la proibizione a distruggere documenti collegati. La sentenza ha mostrato anche notevole scetticismo circa la definizione data dal governo di \"persuasione corrotta\" - persuasione con uno scopo illecito senza che neppure fosse noto che un atto era illecito.\nNonostante la sentenza, \u00e8 molto improbabile che Andersen torni a operare. La societ\u00e0 perse quasi tutti i clienti quando venne posta sotto accusa, e ci sono oltre cento cause civili pendenti contro di essa in relazione alla revisione del bilancio Enron e di altre societ\u00e0. Inizi\u00f2 a ridurre le proprie operazioni negli USA dopo la messa in stato d'accusa. Dopo un massimo di 25.000 dipendenti negli USA e 85.000 nel mondo, la societ\u00e0 ha oggi circa 200 dipendenti principalmente a Chicago, la cui principale occupazione \u00e8 gestire le cause legali e seguire la dissoluzione della societ\u00e0.\nLa societ\u00e0 italiana del gruppo Andersen Worldwide (Andersen S.p.A.), dopo un periodo di valutazione tra le possibili alleanze con societ\u00e0 concorrenti (principalmente, Ernst &amp; Young Italia e Deloitte) si \u00e8 in seguito fusa con il network concorrente Deloitte, anche se parte dei partner e dei dipendenti ha preferito confluire in Ernst &amp; Young."}
{"id": "842176", "revid": "682118", "url": "https://it.wikipedia.org/wiki?curid=842176", "title": "Andersen", "text": ""}
{"id": "842178", "revid": "767487", "url": "https://it.wikipedia.org/wiki?curid=842178", "title": "I segreti erotici dei grandi chef", "text": "I segreti erotici dei grandi chef (titolo originale: \"The Bedroom Secrets of the Master Chefs\") \u00e8 un romanzo scritto da Irvine Welsh e pubblicato nel 2006 in Gran Bretagna. Nello stesso anno \u00e8 stato tradotto in italiano da Massimo Bocchiola, gi\u00e0 traduttore di altre opere dello stesso autore, e pubblicato.\nTrama.\nIn quest'opera, ambientata in una Edimburgo contemporanea e surreale, l'autore racconta dei contrasti fra due giovani colleghi diametralmente opposti, sia per estrazione sociale sia per personalit\u00e0. La trama si sviluppa fra colpi di scena e aneddoti divertenti, giungendo ad una conclusione sorprendentemente inaspettata rispetto alla struttura della storia.\nIl romanzo tratta i temi pi\u00f9 profondi dell'essere umano, intessuti in una storia particolareggiata. Lo stile di Welsh \u00e8 crudo e diretto, a tratti quasi volgare, caratteristico ed inconfondibile come in tutti i suoi romanzi.\nDanny Skinner e Brian Kibby sono due giovani di belle speranze che lavorano al Comune di Edimburgo, ispezionando le cucine dei ristoranti pi\u00f9 in voga per la sezione igiene ambientale. Il primo, bello ed estroverso, ha avuto un'infanzia difficile: cresciuto nei sobborghi della citt\u00e0 senza padre e con una madre punk e decisamente eccentrica, cede alle tentazioni che gli si presentano numerose grazie agli agganci sul lavoro. Danny si abbandona ai vizi e rischia di compromettere il suo futuro, come spesso gli ricorda la fidanzata Kay Ballantyne, stupenda ballerina che finir\u00e0 con l'abbandonarlo dopo l'ennesima umiliazione subita a causa di una sbornia. Il secondo, estremamente timido, vive per il lavoro e nel tempo libero si rinchiude in soffitta per ampliare a dismisura il plastico ferroviario, costruito con il padre durante la sua infanzia dorata, oppure gioca compulsivamente al computer con i personaggi virtuali della rete. Due personaggi simili non possono che entrare in un conflitto esistenziale, che il comune interesse per la bella collega Shannon McDowall contribuisce ad alimentare fino a livelli inimmaginabili.\nLa morte del padre di Kibby fomenta in Skinner l'ossessione per la ricerca delle sue origini, portandolo ad ogni sorta di eccesso durante la ricerca di informazioni nei bassifondi della citt\u00e0. I suoi superiori capiscono che il ragazzo ha dei problemi personali, ma quando si libera un posto da dirigente sono costretti a conferirgli la promozione, poich\u00e9 nel frattempo Kibby cade vittima di una misteriosa malattia.\nConclusione.\nSkinner \u00e8 un uomo di successo, che suscita notevole ammirazione sia nell'ambito lavorativo sia nella vita privata. Nonostante egli abusi sistematicamente di alcol e droghe verte in uno stato di perfetta forma fisica. Kibby si trova invece in fin di vita, consumato da un male misterioso che nessun medico sa spiegare. Il collega si avvicina alla sua famiglia, consolando la madre vedova e fidanzandosi con la bella sorella Carolyne, con la quale tuttavia non riesce a fare l'amore nonostante la grande attrazione.\nDopo il trapianto di fegato lo sventurato, analizzando i suoi ultimi mesi di vita, capisce di essere vittima di un misterioso malocchio: il perfido rivale ha inspiegabilmente trovato il modo per riversargli addosso i danni prodotti dai propri abusi, insidiandosi infine nella sua famiglia. Quando Kibby comprende ci\u00f2 che \u00e8 successo, uccide Skinner e si riappropria della sua vita. Carolyne nel frattempo scopre che il padre defunto, prima di sposarsi, aveva avuto un figlio naturale da una misteriosa punk, ma non fa in tempo ad evitare il delitto."}
{"id": "842185", "revid": "113783690", "url": "https://it.wikipedia.org/wiki?curid=842185", "title": "Andersen Worldwide", "text": "Andersen Wordwide era la societ\u00e0 di diritto svizzero, con sede a Ginevra, a capo del gruppo Andersen, ovvero una delle principali societ\u00e0 di consulenza a livello mondiale nel campo della revisione di bilancio e consulenza alle aziende.\nIl network di societ\u00e0 del gruppo, operante in una moltitudine di paesi con oltre 85.000 dipendenti, si \u00e8 progressivamente sciolto dopo il coinvolgimento della societ\u00e0 americana, Andersen LLP, nell'ambito dello scandalo finanziario Enron nel 2002."}
{"id": "842189", "revid": "599013", "url": "https://it.wikipedia.org/wiki?curid=842189", "title": "Lu\u00eds Carlos T\u00f3ffoli", "text": "Nel 1991, col Flamengo, fu il capocannoniere del Campionato Carioca dello Stato di Rio de Janeiro, con 17 goal.\nNella sua carriera, vinse due titoli, il Campionato Carioca, nel 1991, e il Campionato Brasiliano di serie A, nel 1992, sempre col Flamengo.\nBiografia.\nNel 2001 fond\u00f2 il club calcistico del Cuiab\u00e1 Esporte Clube. E ne fu anche il primo presidente. Cuiab\u00e1 EC vinse il Campionato di Calcio del Mato Grosso per due volte, nel 2003 e nel 2004.\n\u00c8 morto a 52 anni il 17 marzo 2016 a causa di un tumore alla prostata.\nCarriera.\nBrasiliano di origini italiane (Montebelluna, in provincia di Treviso). Comincia la sua carriera nelle giovanili del Flamengo. Poi veste le maglie del XV de Piracicaba, del Gremio, dello Yomiuri (Japan Soccer League) e del Santo Andr\u00e9, prima di passare ai biancoverdi del Palmeiras.\nNel 1989 ritorn\u00f2 al Flamengo, suo club d'origine. Nel 1991 vinse il titolo capocannoniere del campionato Carioca con 17 gol. I suoi gol permisero, inoltre, al Flamengo di vincere il Campionato brasiliano del 1992. Nella stagione 1990-1991, arriva 7\u00ba come attaccante pi\u00f9 prolifico del mondo secondo la IFFHS.\nNel 1993 fu ingaggiato dal Lecce, dove rimase solo un anno, poich\u00e9 l'esperienza in Italia fu disastrosa. Presentato alla stampa come l'uomo dai 400 gol in carriera, non riusc\u00ec mai a dimostrare il suo valore, giocando appena 5 gare. Anzi, anche per via del calcio di rigore fallito nella partita contro il (calciato debolmente e centralmente tanto da permettere al portiere Francesco Mancini, che gi\u00e0 aveva fatto un passo verso destra, di ritornare in posizione e bloccare il pallone in comoda presa), \u00e8 ricordato come uno dei giocatori pi\u00f9 deludenti del calcio italiano.\nNel 1994, Ga\u00facho fece ritorno nel calcio brasiliano, all'Atl\u00e9tico Mineiro, dove form\u00f2 il reparto d'attacco con Renato Ga\u00facho, Neto ed \u00c9der Aleixo.\nNel 1995, vest\u00ec le maglie di Ponte Preta e Fluminense, dove termin\u00f2 la sua carriera a 31 anni."}
{"id": "842190", "revid": "320578", "url": "https://it.wikipedia.org/wiki?curid=842190", "title": "Gaucho Toffoli", "text": ""}
{"id": "842213", "revid": "123840368", "url": "https://it.wikipedia.org/wiki?curid=842213", "title": "Mitridate V del Ponto", "text": "Figlio probabilmente di Farnace I e nipote di Mitridate IV, sal\u00ec al trono in una data imprecisata. Continu\u00f2 la politica di sostegno e alleanza con la Repubblica romana iniziata dal suo predecessore, sostenendo i Romani con alcune navi e una piccola forza ausiliaria durante la terza guerra punica (149\u2013146 a.C.), e in seguito li assistette nella guerra contro Aristonico (131\u2013129 a.C.). Come premio ricevette dal console Manlio Aquillio la provincia di Frigia, in un atto successivamente revocato dal Senato romano, sulla base di un'accusa di corruzione, ma pare che la regione rimanesse sotto il controllo di Mitridate fino alla sua morte.\nMitridate increment\u00f2 l'influenza del proprio regno sposando la propria figlia Laodice al re di Cappadocia Ariarate VI. Il suo regno fu caratterizzato da forti influenze ellenizzanti: si ricordano le sue generose donazioni ad Atene e Delo, cos\u00ec come la profonda venerazione per Apollo.\nMitridate mor\u00ec probabilmente nel 120 a.C., assassinato a Sinope da una congiura organizzata dai suoi collaboratori e includente forse anche qualche suo familiare. Gli succedette il figlio Mitridate VI."}
{"id": "842217", "revid": "767487", "url": "https://it.wikipedia.org/wiki?curid=842217", "title": "\u00c9der (calciatore 1957)", "text": "Caratteristiche tecniche.\nAla sinistra, era dotato di un tiro di rara potenza (la sua traversa contro l'Argentina nel 1982 ha raggiunto la velocit\u00e0 di 174,5\u00a0km/h, in parit\u00e0 con Hami Mandirali per il quarto tiro pi\u00f9 potente di sempre): andava alla conclusione praticamente solo con il mancino, essendo dotato di scarsa precisione con l'altro piede. Era inoltre capace di calciare con abilit\u00e0 e curvatura i calci piazzati.\nCarriera.\nClub.\nInizi\u00f2 l'attivit\u00e0 di calciatore professionista come ala sinistra nella formazione dell'America Mineiro nel 1973. Gi\u00e0 a sedici anni infatti faceva parte della prima squadra di tale societ\u00e0. Debutt\u00f2 in massima serie nazionale il 6 febbraio 1974, durante il Terceiro Campeonato Nacional de Clubes, giocando come titolare nella partita del Mineir\u00e3o contro il Coritiba; il tecnico della squadra era Barbatana. In tale torneo scese in campo un'altra volta, contro il Bahia all'Est\u00e1dio da Fonte Nova. Dopo due ulteriori presenze nel Quarto Campeonato Nacional de Clubes, fu nel 1975 che ottenne un posto stabile tra i titolari dell'Am\u00e9rica, assommando tredici presenze e tre reti. Segn\u00f2 il primo gol il 13 settembre 1975 contro il Remo, incontro pareggiato per 1-1 dalle due compagini. Il 23 ottobre marc\u00f2 la sua prima doppietta, nella partita vinta per 3-2 contro il Paysandu. Nel 1976 fu ancora titolare, realizzando due gol nel 6-0 sul Goi\u00e2nia, e totalizzando undici presenze e tre marcature.\nPass\u00f2 al Gr\u00eamio di Porto Alegre, dove gioc\u00f2 per due annate, caratterizzate da un buon livello di prestazioni. Nel 1978 marc\u00f2 otto reti, stabilendo cos\u00ec il proprio primato personale fino a quel momento. Nel 1980 venne ingaggiato dall'Atletico Mineiro, dove rest\u00f2 nel corso dei 5 anni pi\u00f9 brillanti della propria carriera. Con il \"Galo\" conquist\u00f2 insieme alla propria squadra 6 titoli del Campionato Mineiro, e individualmente, una Bola de Prata. La sua prima stagione lo vide andare a segno per 10 volte - suo record - e vincere il titolo statale. Affiancato da giocatori affermati come Toninho Cerezo, Reinaldo e Paulo Isidoro, risalt\u00f2 come uno dei migliori elementi della rosa. La seconda annata vide \u00c9der vincere nuovamente il titolo statale, mentre a livello nazionale raccolse sette presenze in campionato. Il 1982 fu l'anno del terzo trofeo Mineiro consecutivo, e nel 1983 \u00c9der centr\u00f2 il quarto titolo in quattro stagioni.\nNel 1985, dopo il quinto campionato statale complessivo, torn\u00f2 a giocare con maggior continuit\u00e0 anche in massima divisione nazionale, disputando 16 partite sulle 28 totali dell'Atl\u00e9tico in quel campionato. Lasci\u00f2 il club dopo il torneo, trasferendosi all'Internacional di Limeira, con cui gioc\u00f2 nel campionato Paulista, non riuscendo a mettersi particolarmente in evidenza. Passato al Palmeiras, presenzi\u00f2 durante il Paulist\u00e3o e scese in campo anche in S\u00e9rie A, riuscendo a realizzare un gol, nel 4-2 sul Comercial-MS. Dopo il Palmeiras, fu la volta del Santos, con cui, ancora una volta, \u00c9der gioc\u00f2 il campionato statale: successivamente, con lo Sport, partecip\u00f2 al Campionato Pernambucano del 1987. Due brevi esperienze con Botafogo e Atl\u00e9tico-PR fecero da preludio al suo trasferimento all'estero: tra il 1988 e il 1989 milit\u00f2 difatti in Paraguay e Turchia. Torn\u00f2 poi in patria, riprendendo i colori dell'Atl\u00e9tico Mineiro, prendendo parte al torneo statale e a quello nazionale.\nNella prima met\u00e0 del 1991 gioc\u00f2 per l'Atl\u00e9tico Paranaense, mentre in seguito prese parte alla S\u00e9rie B 1992 con l'Uni\u00e3o S\u00e3o Jo\u00e3o. Al Cruzeiro ebbe un fugace passaggio, e non arriv\u00f2 comunque a disputare incontri di S\u00e9rie A. Nel biennio 1994-1995 ebbe le ultime esperienze nel campionato di massima serie, prima con l'Atl\u00e9tico Mineiro e successivamente con l'Uni\u00e3o S\u00e3o Jo\u00e3o. Nel 1996 fu messo sotto contratto dal Conquista Futebol Clube, squadra di Vit\u00f3ria da Conquista, che la stagione precedente si era guadagnata l'accesso nella prima divisione del Campionato Baiano. \u00c9der vest\u00ec poi la casacca del Gama di Bras\u00edlia, e nel 1997 entr\u00f2 a far parte dei ranghi del Montes Claros Futebol Clube, neopromossa in massima serie del Campionato Mineiro; con tale societ\u00e0 si ritir\u00f2 dall'attivit\u00e0 agonistica. Ha poi lavorato come commentatore calcistico alla rete televisiva brasiliana Rede Globo.\nNazionale.\nIl 17 maggio 1979 al Maracan\u00e3 di Rio de Janeiro debutt\u00f2 tra le file della nazionale brasiliana in occasione dell'incontro amichevole contro il vinto 6-0, nel quale segn\u00f2 il gol di apertura. Tuttavia, il suo primo contatto con la selezione l'aveva avuto il 25 maggio 1978, quando aveva fatto parte della selezione del Rio Grande do Sul che aveva affrontato, in una partita non ufficiale, la nazionale maggiore di Cl\u00e1udio Coutinho. Segn\u00f2 anche nel suo secondo incontro, il 31 maggio contro l', subentrando a Jo\u00e3ozinho e segnando l'ultima rete. Fu poi incluso nella lista per la Copa Am\u00e9rica 1979, debuttandovi il 24 ottobre contro il . Dopo l'amichevole non ufficiale tra Brasile e Selezione Mineira, in cui vest\u00ec la divisa di quest'ultima, torn\u00f2 in nazionale il 15 giugno 1980 contro l', subentrando a Z\u00e9 S\u00e9rgio. Tra il 1980 e il 1981 \u00c9der fece stabilmente parte del giro della Nazionale, guidata da Tel\u00ea Santana, che in seguito lo convoc\u00f2 in prima squadra anche ai Mondiali di Spagna 1982.\nDurante tale manifestazione il giocatore impression\u00f2 per la potenza del suo tiro e per la sua abilit\u00e0. \u00c9der debutt\u00f2 il 14 giugno 1982 contro l', giocando da titolare tutti i novanta minuti e segnando il gol della vittoria all'88\u00ba minuto con un tiro al volo da fuori area. Nella partita seguente, contro la , si ripet\u00e9, andando segno con un pallonetto dal limite dell'area di rigore. Contro , e non realizz\u00f2 alcuna rete, ma gioc\u00f2 da titolare, senza mai essere sostituito. In seguito al Mondiale iberico, \u00c9der continu\u00f2 a far parte della rosa della Nazionale, sempre nel ruolo di ala sinistra, anche nella gestione Parreira. Con il nuovo CT partecip\u00f2 alla Copa Am\u00e9rica 1983: entr\u00f2 nei titolari il 1\u00ba settembre, contro l', e and\u00f2 a segno al 58\u00ba minuto. Disput\u00f2 poi il resto della competizione da titolare, ancora una volta senza venire sostituito.\nEdu, successore di Parreira, gli prefer\u00ec Tato e Marquinho Carioca nel suo ruolo, ma Evaristo de Macedo lo reintegr\u00f2 nella selezione il 25 aprile 1985. Con de Macedo \u00c9der torn\u00f2 titolare, e disput\u00f2 le varie amichevoli organizzate dal Brasile contro varie selezioni sudamericane. Al ritorno di Tel\u00ea Santana corrispose un utilizzo piuttosto costante di \u00c9der nelle qualificazioni al campionato mondiale di calcio 1986, ma al momento delle convocazioni per il Mondiale messicano l'ala fu espunta: la sua ultima partita con la nazionale fu cos\u00ec quella con il , del 1\u00ba aprile 1986."}
{"id": "842221", "revid": "767487", "url": "https://it.wikipedia.org/wiki?curid=842221", "title": "Zetti", "text": "Carriera.\nClub.\nDi chiare origini italiane (i suoi avi paterni, della famiglia Quagliato, erano immigrati in Brasile dalla citt\u00e0 di Cavarzere), Zetti inizi\u00f2 la sua carriera nel 1983 con il Toledo FC, squadra dello stato di Paran\u00e1, trasferendosi l'anno seguente al Palmeiras. Dopo un anno senza mai scendere in campo, fece ritorno nel Paran\u00e1 per difendere la porta del Londrina. Torn\u00f2 al Palmeiras soltanto nel 1987, dopo aver giocato una stagione al Guarani.\nAl Palmeiras cominci\u00f2 come riserva di Martorelli, guadagnandosi per\u00f2 i guantoni da titolare dopo l'espulsione del titolare in un match valido per il campionato paulista il 1\u00ba aprile 1987. Alla sua prima gara da titolare non sub\u00ec gol, rimanendo imbattuto per i successivi 1.238 minuti (pi\u00f9 di 13 incontri), una serie che verr\u00e0 interrotta da Lu\u00eds Pereira il 24 maggio dello stesso anno.\nLa stagione successiva Zetti era titolare del Palmeiras, ma si infortun\u00f2 in uno scontro con l'attaccante del Flamengo Bebeto, il 17 novembre, dovendo restare lontano dal gioco per molto tempo. Al suo ritorno, la maglia di titolare era stata assegnata a Velloso. Non trovando spazio al Palmeiras, prefer\u00ec trasferirsi al San Paolo, nel 1990.\nAl San Paolo si guadagn\u00f2 la maglia di titolare che era di Gilmar, tenendola per pi\u00f9 di sei anni e conquistando numerosi trofei, tra i quali due Coppe Intercontinentali (1992 e 1993), due Coppe Libertadores (1992 e 1993), un Campionato brasiliano (1991) e due Campionati paulisti (1991 e 1992). Parte del merito per la vittoria della Coppa Libertadores 1992 fu indubbiamente suo, dato che fu decisivo nella serie di rigori nella finale al Morumbi contro gli argentini del Newell's Old Boys. Al termine dei rigori, celebre fu la sua esclamazione: \u00abSou campe\u00e3o da Am\u00e9rica!\u00bb (Sono campione d'America!). Insieme a Ra\u00ed e a M\u00fcller, Zetti era uno degli uomini di fiducia dell'allenatore Tel\u00ea Santana.\nNel 1993, un giornale europeo lo posizion\u00f2 al quinto posto nella classifica dei migliori portieri del mondo. Con il San Paolo, in totale Zetti disput\u00f2 426 partite, subendo 509 gol. Al termine di sei e pi\u00f9 anni come titolare, la maglia di primo portiere pass\u00f2 a Rog\u00e9rio Ceni. Zetti si trasfer\u00ec quindi al Santos, in cui rimase per tre stagioni vincendo un Torneo di Rio-San Paolo nel 1997 e una Coppa CONMEBOL nel 1998. In seguito gioc\u00f2 nella Fluminense, nell'Uni\u00e3o Barbarense e nello Sport Recife, squadra pernambucana con cui concluse la sua carriera nel 2001.\nNazionale.\nNel 1993 Zetti venne convocato per la prima volta in nazionale brasiliana. Con la \"Sele\u00e7\u00e3o\" fu campione del mondo nel 1994, come prima riserva del titolare Cl\u00e1udio Taffarel. La sua ultima apparizione in nazionale risale al 1997: in totale per lui 17 presenze con la maglia verdeoro.\nAllenatore.\nDopo 18 anni di carriera come giocatore, Zetti nel 2001 abbandon\u00f2 l'attivit\u00e0, rimanendo due anni lontano dal calcio e frequentando nel frattempo un corso per diventare allenatore. Nel 2003 intraprese la sua prima esperienza come coach, al Paulista di San Paolo. Dopo aver guidato numerosi altri club, nel 2007 \u00e8 stato comprato dall'Atl\u00e9tico Mineiro. Comunque, dopo sole 11 gare alla guida della squadra mineira, Zetti \u00e8 stato esonerato. A causa di un bottino di tre vittorie, cinque pareggi e tre sconfitte, Zetti ha lasciato l'Atl\u00e9tico in 15\u00aa posizione nel campionato brasiliano e si \u00e8 trasferito al Fortaleza una settimana dopo l'esonero."}
{"id": "842230", "revid": "228587", "url": "https://it.wikipedia.org/wiki?curid=842230", "title": "Chiesa di San Giacomo degli Spagnoli", "text": ""}
{"id": "842235", "revid": "539155", "url": "https://it.wikipedia.org/wiki?curid=842235", "title": "Concerto per pianoforte e orchestra n. 2 (Prokof'ev)", "text": "Il Concerto per pianoforte e orchestra n. 2 in sol minore op. 16 di Sergej Prokof'ev, composto tra il 1912 e il 1913, \u00e8 uno dei pi\u00f9 spettacolari e difficili concerti del repertorio per pianoforte e orchestra. Segue a breve distanza il Concerto n. 1 op.10, eseguito nel 1912 dallo stesso compositore poco pi\u00f9 che ventenne e che aveva avuto successo, ma anche suscitato pareri contrastanti per via della forma inconsueta, dell'abbondanza di idee concretizzate in una durata ristretta e per le sonorit\u00e0 aspre e frenetiche. Con il Concerto n. 2 Prokof'ev affina le sue risorse e il suo dominio della forma e si porta sulla scia della tradizione virtuosistica ottocentesca, in cui il pianoforte domina sull'orchestra. Di proporzioni architettoniche e lunghezza pi\u00f9 consone, sfrutta appieno la forza brutale di un virtuosismo pianistico volutamente grandioso e debordante, simbolo di lotta titanica, sintetizzabile nella lunga cadenza solistica del primo movimento, di estrema difficolt\u00e0 e grande intensit\u00e0 drammatica, e nell'impetuoso ultimo movimento.\nIn un periodo in cui i concerti per pianoforte e orchestra continuavano ad aumentare di numero e costituivano spesso veri e propri banchi di prova per i compositori-pianisti, sia presso il pubblico sia in appositi concorsi, a lavori d'impronta sfacciatamente virtuosistica tardo-romantica si alternavano lavori che seguivano la lezione pi\u00f9 \"sinfonica\" d'ascendenza brahmsiana. Il concerto n.2 di Prokof'ev si pone come opera di assoluto rilievo, sia sul piano musicale che su quello strettamente pianistico, competendo con quello che, quattro anni prima, aveva sancito il nuovo limite del concerto romantico, il concerto n.3 di Rachmaninov, e rimanendo nella linea tracciata dal concerto n.1 di \u010cajkovskij. Lo stesso Prokof'ev ebbe a dire che ci sono concerti in cui il solista collabora molto con l'orchestra (per esempio, nel concerto di Rimskij-Korsakov), ma in questo caso il solista \u00e8 sacrificato, e altri concerti in cui la parte solistica \u00e8 ricchissima ma in cui l'orchestra viene un po' sacrificata (per esempio, quelli di Chopin), ascrivendo il proprio concerto n.1 alla prima categoria e il concerto n.2 alla seconda.\nIl concerto \u00e8 diviso in quattro movimenti (caratteristica \u00e8 l'assenza di un movimento lento) e la durata media \u00e8 di circa 30 minuti. La versione attuale \u00e8 la riscrittura del 1923, in quanto la partitura originale del concerto and\u00f2 perduta nel 1918 durante la rivoluzione. I movimenti sono i seguenti:\nMovimenti.\n1. Andantino - Allegretto - Tempo I.\n\"Andantino, sol minore, 4/4 - Allegretto, la minore - Tempo I, sol minore\"\nIl primo movimento \u00e8 basato su un tema declamato e ondeggiante (l'inconsueta indicazione di Prokof'ev \u00e8 \"narrante\"), introdotto sommessamente dal pianoforte e poi ripreso nella cadenza. Il pianoforte riempie ogni spazio, suona quasi ininterrottamente, l'orchestra soccombe alla sua presenza, ma non senza lottare aspramente. A circa met\u00e0 del primo movimento il pianoforte rimane solo: \u00e8 la famosa ed enorme cadenza, che occupa 10 pagine e monopolizza il movimento, occupandone poco meno della met\u00e0. Pianisticamente di difficolt\u00e0 estrema e probabilmente la pi\u00f9 difficile mai scritta per un concerto, scritta spesso con l'ausilio del terzo pentagramma per aumentarne la leggibilit\u00e0, il suo titanismo \u00e8 evidente anche da due significative e rare indicazioni scritte da Prokof'ev: dopo un inizio sommesso, in cui il pianoforte riprende il primo tema del movimento e il successivo sviluppo orchestrale, arriva un \"con effetto\" molto eloquente, durante un crescendo di tensione in cui bruschi lampi di veloci scale balzano fuori tra pesanti accordi, e successivamente un \"colossale\". Tale termine, che gi\u00e0 di per s\u00e9 \u00e8 virtualmente un \"unicum\", illustra in maniera significativa la grandiosit\u00e0, la gigantesca e drammatica sonorit\u00e0 che vuole evocare. Questa sezione, di crescente forza drammatica, caratterizzata da vertiginosi arpeggi in \"ff\" che svettano ininterrottamente su pesantissimi accordi, ottave e continui salti e incroci di mano, culmina in una serie di martellanti e dissonanti accordi in \"fff\" (notati \"tumultuoso\"), in cui il parossismo \u00e8 ormai giunto al massimo grado e si fonde con l'improvviso e tempestoso rientro dell'orchestra al completo, che presto si spegne e lascia al pianoforte, appena accompagnato da un pizzicato degli archi, il compito di riaccennare brevemente il tema iniziale e chiudere il movimento.\n2. Scherzo: Vivace.\n\"Re minore, 2/4\"\nIl secondo movimento, di durata breve (mediamente, sotto i 3 minuti) e in tonalit\u00e0 di re minore, mette ugualmente a dura prova l'abilit\u00e0 del solista: si tratta di un ininterrotto moto perpetuo del pianoforte, in cui le due mani suonano, a distanza d'ottava, la medesima linea melodica, in un veloce (\"vivace\") fluire di semicrome che non conosce pace e che varia solo di dinamica. \u00c8 un saggio della cosiddetta componente \"toccatistica e motoria\", indicata da Prokof'ev stesso nella propria autobiografia come una delle linee base del proprio stile compositivo. L'orchestra qui conduce il gioco, mentre il pianoforte ne decora con i suoi uniformi trilli, arpeggi e scale (sempre ritmicamente uniformi) le impennate, le sue variazioni ritmiche e le sue tante modulazioni. \u00c8 inoltre evidente la citazione del carattere della parte centrale del secondo movimento del concerto n.1 di \u010cajkovskij.\n3. Intermezzo: Allegro moderato.\n\"Sol minore, 4/4\"\nIl terzo movimento, \"intermezzo\", di nuovo nella tonalit\u00e0 di sol minore, \u00e8 una lugubre e serrata marcia, in cui il solista ora decora il pesante incedere orchestrale con secchi guizzi, scale e arpeggi, ora conduce, con marcate figurazioni in terzine (scritte in 12/8 contro il tempo di 4/4 dell'orchestra), accompagnate da marcati salti della mano sinistra e veloci acciaccature. La parte pianistica \u00e8 virtuosistica, dalla scrittura fantasiosa e originale, con sonorit\u00e0 molto forti e seccamente percussive. Nel finale del movimento, la tensione va aumentando, con un progressivo e furioso crescendo, armonicamente aspro e dissonante, cui il pianoforte partecipa con poderosi accordi in \"fff\", e che si spegne durante alcuni trilli del pianoforte, per concludere il movimento in \"pp\".\n4. Finale: Allegro tempestoso.\n\"Allegro tempestoso, sol minore, 4/4 - meno mosso, re minore - pi\u00f9 mosso - meno messo, fa diesis minore, la minore - allegro tempestoso, do maggiore, sol minore\"\nIl quarto movimento \u00e8 di proporzioni pi\u00f9 vaste, affine al primo come durata (11-12 minuti) e con uso del virtuosismo pi\u00f9 ardito in chiave oratoria e drammatica. La tensione preparata dal terzo movimento si scatena nel brusco attacco, \"allegro tempestoso\", un'esplosiva e violenta contesa tra pianoforte e orchestra lunga 10 battute, dai toni aspri e dal ritmo spezzettato, che continua con un tema del pianoforte basato su ampi e veloci salti di ottava, molto marcati. Questo primo crescendo termina con dei profondi accordi orchestrali, rinforzati delle note gravi della basso-tuba, su una dissonante armonia infarcita di tritoni, con il pianoforte che spolvera la tastiera con veloci salti in \"ff\" (\"precipitato\", sullo spartito). A questo punto il movimento cambia di carattere e, dopo alcune spettrali battute, il pianoforte inizia una cadenza e introduce dolcemente un mesto ed evocativo tema in re minore, poi ripreso dai fagotti della rientrante orchestra e ribadito pi\u00f9 volte in un crescendo, segu\u00ecto dal cambio di tempo (\"pi\u00f9 mosso\"), in cui il tema viene ancora elaborato, e che si conclude con forte e dissonante accento dell'orchestra (mi bemolle minore seguito da re minore). A questo punto il pianoforte inizia una seconda cadenza (\"meno mosso\"), introdotta da una serie di cupi accordi, quasi campana, indicata con \"penseroso\", assai impegnativa tecnicamente, dall'armonia instabile, ricca di oscuri contrasti e di accordi di quinta eccedente; il successivo climax sfocia nel rientro dell'orchestra e nella riproposizione del mesto tema precedente, sempre arricchito dalle vertiginose figurazioni arpeggiate del pianoforte. Verso la fine, un \"pianissimo\" ne smorza la tensione, ma questo \"pianissimo\" viene annichilito dalla delirante esplosione che aveva segnato l'inizio del movimento: viene riproposto il materiale dell'iniziale \"allegro tempestoso\", se possibile ancora pi\u00f9 grandiosamente tumultuoso, fino a concludere il movimento e il concerto stesso.\nPrima esecuzione e affermazione dell'opera.\nIl concerto n. 2 fu composto tra la fine del 1912 e i primi 8 mesi del 1913, prima e durante una serie di viaggi (Londra, Parigi, Svizzera) intrapresi dal compositore in compagnia della madre, per turismo. \u00c8 probabile che con un concerto di questo tipo, altamente virtuosistico, Prokof'ev volesse affermarsi in una carriera di pianista-compositore. Fu eseguito per la prima volta a Pavlovsk (San Pietroburgo), il 3 settembre 1913, con al pianoforte lo stesso Prokof'ev e P\u00ebtr Aslanov alla direzione d'orchestra. Secondo i resoconti dei giornali dell'epoca, questa prima esecuzione caus\u00f2 differenti reazioni tra il pubblico: una parte di esso ne fu disturbata e scandalizzata e dimostr\u00f2 il proprio dissenso con grida e fischi, mentre un'altra parte del pubblico inneggi\u00f2 alla freschezza e genialit\u00e0 della composizione. Nel 1914 il celebre impresario Sergej Djagilev udendolo a Londra pens\u00f2 di trarne un balletto, idea successivamente abbandonata per la scarsa realizzabilit\u00e0 pratica. Il concerto fu eseguito per la prima volta in Italia il 7 marzo 1915 a Roma presso l'Accademia nazionale di Santa Cecilia, diretto da Bernardino Molinari e con Prokof'ev al pianoforte: fu un buon successo.\nDurante la rivoluzione russa del 1918 la partitura and\u00f2 perduta e Prokof'ev dovette riscriverla a memoria nel 1923. Non \u00e8 chiara la misura delle modifiche apportate rispetto all'originale, se mai ci furono. Il critico che aveva recensito il concerto dopo la prima esecuzione del 1913 e che ne aveva stigmatizzato alcuni aspetti negativi aveva parlato di una presunta \"spietata combinazione cacofonica degli ottoni\" con cui terminava il concerto, ma nella versione del 1923 attualmente eseguita non ve n'\u00e8 traccia, pertanto si pu\u00f2 ipotizzare o un ripensamento da parte di Prokof'ev durante la riscrittura oppure di un eccesso di fantasia letteraria del suddetto critico. Il concerto ricostruito fu rieseguito con successo l'8 maggio 1924 al Palais Garnier di Parigi, suonato sempre da Prokofiev, con Serge Koussevitzky sul podio. Nel 1926 venne nuovamente eseguito a Roma dallo stesso Prokof'ev, e nel 1930 a Varsavia.\nAl dedicatario del concerto, l'amico fraterno Maximilian Schmidthof, \u00e8 legato un tragico aneddoto. Il 9 maggio 1913 Prokof'ev aveva ricevuto una lettera nella quale l'amico annunciava il suo suicidio, effettivamente gi\u00e0 avvenuto al momento della ricezione (il corpo di Schmidthof fu successivamente ritrovato tempo dopo in un bosco della Finlandia). Prokof'ev rimase molto impressionato da questo fatto ed \u00e8 stato pi\u00f9 volte ipotizzato (ma mai dimostrato compiutamente) un legame tra questo fatto e la tragica drammaticit\u00e0 del movimento finale, che probabilmente fu scritto dopo.\nInterpreti e incisioni.\nIl \"concerto n. 2\", sebbene opera di straordinaria qualit\u00e0 e in corso di doverosa rivalutazione soprattutto negli ultimi anni, non raggiunse mai la popolarit\u00e0 del successivo \"concerto n. 3\" e non entr\u00f2 mai nel repertorio correntemente eseguito di molti grandi pianisti (per esempio Svjatoslav Richter, che pure fu grande interprete di Prokof'ev).\nPietro Scarpini ne fu acclamato interprete a met\u00e0 del XX secolo. Tra le incisioni ufficiali attualmente reperibili (una ventina), spiccano per vitalit\u00e0 e dominio tecnico quelle di Vladimir A\u0161kenazi con Andr\u00e9 Previn alla guida della London Symphony Orchestra, e di Horacio Guti\u00e9rrez con l'orchestra del Royal Concertgebouw diretta da Neeme J\u00e4rvi.\nAltre incisioni disponibili sono quelle di Alexander Toradze con l'Orchestra Kirov diretta da Valerij Gergiev, di Abdel Rahman El Bacha (di cui diciannovenne si ricorda l'exploit al concorso Reine Elisabeth di Bruxelles nel 1978), Nikolaj Demidenko, Vladimir Krajnev, Dagmar Baloghov\u00e1, Mari\u00e1n Lap\u0161ansk\u00fd, Vladimir Feltsman, Efim Bronfman, Jakov Zak, Kun-Woo Paik, Michel Beroff, Shura Cherkassky, Gabriel Tacchino, Igor Arda\u0161ev e pi\u00f9 recentemente Oleg Mar\u0161ev e Yundi Li (quest'ultimo, coi Berliner Philharmoniker sotto la bacchetta di Seiji Ozawa). Nel 2009 Evgenij Kissin ha inciso il concerto n.2 e il n.3 con la direzione di Vladimir A\u0161kenazi per la EMI. \nAncora da segnalare la registrazione del concerto n.2 da parte di Beatrice Rana nel 2015 per la Warner Classics, orchestra dell'Accademia Nazionale di Santa Cecilia diretta da Antonio Pappano. \nAltri giovani e affermati pianisti russi con doti di prodigioso virtuosismo quali Arkadij Volodos', Boris Berezovskij e Nikolaj Luganskij eseguono correntemente il concerto n. 2, ma non l'hanno ancora inciso (ne sono disponibili alcuni registrazioni \"live\" non ufficiali e video durante manifestazioni quali i BBC Proms)."}
{"id": "842250", "revid": "120048425", "url": "https://it.wikipedia.org/wiki?curid=842250", "title": "Concordato del 1801", "text": "Il Concordato del 1801 fu un accordo siglato tra Napoleone Bonaparte e papa Pio VII al fine di riappacificare i rapporti, molto tesi dopo la morte di Pio VI avvenuta in prigionia in Francia, tra quest'ultima e la Santa Sede.\nIl concordato venne abrogato unilateralmente dal governo francese nel 1905, quando venne approvata la Legge di separazione tra Chiese e Stato, suscitando la reazione contrariata di papa Pio X che protest\u00f2 con l'enciclica \"Vehementer Nos\". Attualmente \u00e8 in vigore unicamente nei territori francesi dell'Alsazia e della Mosella.\nPremesse.\nNapoleone Bonaparte, in linea con le idee rivoluzionarie, non vide di buon occhio la Chiesa cattolica, alla quale ebbe modo tra l'altro di sottrarre numerosi territori, tra cui Avignone, durante la prima campagna d'Italia. Non solo: egli imprigion\u00f2 papa Pio VI che mor\u00ec in cattivit\u00e0 a Valence.\nDopo il colpo di stato del brumaio, nonostante il nuovo governo fosse ancora composto da vecchi termidoriani, furono revocati i decreti di deportazione, vennero messe a disposizione per le celebrazioni alcune chiese e l\u2019osservanza delle decadi restava obbligatoria solo per i funzionari pubblici. Il giuramento di odio verso la monarchia venne abolito, ma venne introdotta per i ministri di culto la promessa di fedelt\u00e0 alla Costituzione. Alcuni cattolici capeggiati da \u00c9mery si dichiararono a favore per garantire quanto prima il ritorno al culto e per non abbandonare ulteriormente i fedeli. D\u2019altra parte, i pi\u00f9 intransigenti insistevano sul sistema delle missioni in attesa del ritorno del \"Rex Christianissimus\", legittimo detentore del potere. Questa posizione trovava terreno fertile negli emigrati e in quelle regioni dove il connubio tra scrupolo religioso e fedelt\u00e0 alla corona persisteva. Napoleone pertanto sollev\u00f2 da tale impegno i ministri delle regioni dell\u2019Ovest dove il problema della \"chouannerie\" non era ancora completamente risolto: questo fu il primo passo in vista dell\u2019armistizio del 1801. La divisione tra gli ortodossi fu aggravata dalla mancanza di vescovi sul suolo francese e dall\u2019assenza di seminari per reclutare nuovi sacerdoti. Inoltre, nei dipartimenti in cui si proibiva di eseguire la promessa, le chiese venivano assegnate ai costituzionali, che acquisivano cos\u00ec sempre pi\u00f9 affidabilit\u00e0 agli occhi del governo e maggior forza dopo la convocazione di un nuovo Concilio.\nNapoleone era ben consapevole che la Francia era rimasta e voleva rimanere cattolica nonostante i tentativi di decristianizzazione. Era convinto che nell\u2019Ovest la pacificazione fosse impossibile senza \"les bons pr\u00eatres\" e riconosceva la facilit\u00e0 con cui l\u2019ordine veniva ristabilito nel momento in cui venissero loro concesse maggiori garanzie.\nEra di fondamentale importanza accattivarsi le simpatie del clero ortodosso, l\u2019unico che avesse realmente presa sul popolo e che aveva ostacolato la coscrizione e la raccolta delle imposte. La situazione poneva due alternative: la costrizione, strada che il Direttorio aveva gi\u00e0 tentato di intraprendere tramite le leggi di separazione rischiando di perdere la Repubblica, oppure il compromesso con un\u2019autorit\u00e0 superiore in grado di far accettare le novit\u00e0 fondamentali della rivoluzione e a cui gli stessi costituzionali si erano rivolti sempre pi\u00f9 frequentemente per ricevere direttive dottrinali e disciplinari.\nLe ragioni del Concordato non possono poi veramente essere apprezzate se non osservate da una prospettiva europea.\nInfatti la pacificazione col Papato sarebbe risultata pi\u00f9 efficace di un\u2019alleanza tra lo stesso Napoleone e il clero costituzionale o la fazione protestante, per consolidare la propria legittimit\u00e0 e quella della Rivoluzione anche nei territori conquistati, come Belgio, Renania e Italia settentrionale (dove l\u2019autorit\u00e0 era riconosciuta solo quando consacrata dalla religione). Essa avrebbe anche potuto allineare alla propria causa tutti gli altri stati italiani e la cattolica Spagna in chiave antinglese. \nDal punto di vista del neoeletto Pio VII le sorti della Cattolicit\u00e0 dipendevano dall\u2019attitudine che avrebbe adottato la Francia. Infatti le altre potenze cattoliche erano considerate inaffidabili, in quanto sempre pronte a sottrarre alla Santa Sede lembi di terra oppure parte delle sue prerogative, in linea con l\u2019ormai diffuso pensiero giuseppinista. Inoltre la Santa Sede non avrebbe mai accettato di legare la sua causa a un\u2019alleanza esclusiva per non sacrificare la libert\u00e0 apostolica e mantenere la sua vocazione universalistica. Nonostante ci\u00f2, la migliore prospettiva che apparentemente veniva offerta dalla Francia spingeva l\u2019ambiente curiale a cercare un accordo con Napoleone. Questo eventuale accordo doveva per\u00f2 poggiare su due cardini. La libert\u00e0 del culto, intesa come riconoscimento del cattolicesimo come religione di Stato o almeno religione dominante che avrebbe costretto il potere civile a rispettare la sua disciplina e a non promuovere leggi contrarie alla sua morale, e secondariamente la fine dello scisma costituzionale. In cambio il Papa era disposto a fare concessioni che non fossero per\u00f2 contrarie al dogma.\nGiuseppe Bonaparte, fratello di Napoleone, fu dunque inviato a Roma per trattare con il Papa.\nContenuti.\nI primi concreti segnali di riavvicinamento si ebbero a febbraio, quando fu inviato al papa un primo progetto di concordato; in questa stessa occasione venne anche restituito un antico simulacro di Nostra Signora di Loreto, che era stato preso dai francesi durante il saccheggio della chiesa di Loreto nel 1797. Dopo alcuni mesi di trattative si giunse alla firma del Concordato il 15 luglio 1801, ratificato da entrambe le parti \u2014rappresentate dal cardinale segretario di Stato, Consalvi e da Giuseppe Bonaparte\u2014 il 14 agosto dello stesso anno. Un anno dopo Napoleone, per dimostrare la sua volont\u00e0 di riappacificazione, partecip\u00f2 ad una messa tenuta a Notre-Dame (\"Te Deum\") insieme a venti vescovi e al cardinale Giovanni Battista Caprara Montecuccoli.\nSecondo le disposizioni concordatarie la Francia riconosceva il cattolicesimo come maggiore religione della nazione e ripristinava alcuni diritti civili tolti alla Chiesa dalla costituzione civile del clero del 1790. Il documento fu redatto dal segretario di stato Ercole Consalvi e stabil\u00ec che la Chiesa rinunciava ai beni incamerati dallo stato francese in seguito alla rivoluzione, mentre riceveva il diritto di deporre i vescovi, che per\u00f2 continuavano ad essere eletti dallo Stato. Non c'\u00e8 menzione degli ordini religiosi soppressi durante la rivoluzione, che rimanevano, dunque, in una situazione scoperta.\nIl testo.\nIl documento incomincia con due dichiarazioni. Nella prima il governo della Repubblica francese riconosce la religione cattolica, apostolica e romana come quella della gran maggioranza dei cittadini francesi: in questo modo si ammette il fallimento del processo di decristianizzazione sostenuto della Rivoluzione e la rinuncia a istituire in Francia una religione nazionale (il progetto quindi della costituzione civile del clero viene implicitamente rigettato). Inoltre, in cambio della concessione di diritti e prerogative esposti nel Concordato, si richiede a Napoleone una professione di fede.\nNella seconda dichiarazione il Papa auspica una completa libert\u00e0 di esercizio del culto cattolico. \nIl testo termina infine con un impegno in cui il Papa riconosce ai capi di governo, a patto di professare la religione cattolica, i diritti e le prerogative di cui fruivano prima della rivoluzione sia in ambito diplomatico sia di intervento nella creazione di cardinali. Inoltre, viene pronunciata la decadenza della dinastia dei Borboni e l\u2019attribuzione delle prerogative del \"Rex Christianissimus\" al capo del governo.\nInterpretazione.\nIn realt\u00e0 ogni articolo contiene ambiguit\u00e0 pi\u00f9 o meno calcolate. Questo perch\u00e9 la situazione richiedeva di trovare urgentemente una maniera di coabitazione di due sistemi dottrinali divergenti: quello politico rivoluzionario da una parte e quello di una dottrina considerata immutabile dall\u2019altra. A un primo sguardo il negoziato sembra riportare un trionfo della politica del Primo Console, dal momento che molte conquiste maggiori della Rivoluzione vengono mantenute: nessuna religione dominante (il principio della libert\u00e0 dei culti non veniva intaccato) e il clero che non costituisce un ordine, con propriet\u00e0 indipendenti, privilegi amministrativi e giudiziari. Tuttavia, il Concordato sancisce la riconquista di sicurezza e libert\u00e0 d\u2019azione della Chiesa cattolica in Francia, nazione che rientra quindi nell\u2019unit\u00e0 romana. Infine, rappresenta il naufragio dei tentativi scismatici di tradizione gallicana che erano stati intrapresi del decennio precedente, siglando un trionfo senza precedenti della giurisdizione pontificale.\nIl difficile processo di ratificazione e gli Articoli organici.\nLa ratificazione del Concordato fu estremamente rapida da parte della Santa Sede. In breve tempo l\u2019enciclica \"Ecclesia Christi\" l\u2019annunciava a tutto il mondo cattolico, mentre il breve \"Tam multa\" chiedeva ai vescovi francesi di dimettersi spontaneamente. Il cardinale Caprara fu nominato legato \"a latere\" incaricato del ristabilimento del culto sul territorio francese. Tuttavia, non mancarono recriminazioni sia in ambito spirituale, in quanto le concessioni previste rischiavano di costituire un precedente pericoloso, sia in ambito temporale, dal momento che i territori delle Legazioni rimanevano in seno alla Repubblica Cisalpina. Inoltre, in seguito al breve \"Tam multa\", 55 vescovi si dimisero mentre 38 si rifiutarono di farlo, con la possibilit\u00e0 di intralciare la politica concordataria. Ulteriore scoglio fu la regolazione dei conti con gli ex-costituzionali: la Santa Sede pretendeva che per essere nominati a una sede vescovile essi dovessero esplicitamente \u201caccettare i giudizi della santa Sede sugli affari di Francia\u201d. Napoleone per\u00f2 si oppose fermamente a questa ritrattazione che intralciava il suo piano di pacificazione nazionale e Caprara fu posto di fronte a un ultimatum che poteva portare alla rottura di ogni intesa. Nonostante il sostegno e la mediazione di Bernier, anche alcuni ex-costituzionali rifiutarono la ritrattazione richiesta e Pio VII costernato ricus\u00f2 la bolla di istituzione.\nUn\u2019ulteriore amara delusione colp\u00ec Pio VII quando i cosiddetti Articoli organici furono aggiunti al Concordato al momento dell\u2019approvazione da parte delle assemblee deliberanti (legge di germinale anno X). Questi furono il frutto di un\u2019opposizione al Concordato nata in seno a una parte del clero, ai legisti di antica formazione e ai funzionari rivoluzionari. Gli stessi Napoleone e Talleyrand volevano mostrare di non essere venuti meno allo spirito nazionale-gallicano. Nell\u2019aprile 1802, i 77 articoli furono annessi arbitrariamente al testo del Concordato e spacciati come approvati dal Papa stesso. In particolare, essi prevedevano la necessaria autorizzazione del governo perch\u00e9 il clero potesse ricevere i brevi papali, i decreti conciliari, i legati e i commissari apostolici, e perch\u00e9 potesse riunirsi in concilio nazionale o metropolitano. Tutti gli ordini monastici restavano aboliti. L\u2019insegnamento della Dichiarazione del 1682 era imposta in tutti i seminari. Ogni attentato allo spirito della Chiesa gallicana sarebbe rientrato nei casi d\u2019abuso giudicabili dal Consiglio di Stato. Inoltre, il governo poneva restrizioni alle manifestazioni pubbliche del culto, per esempio nelle citt\u00e0 con una popolazione protestante numerosa, e interveniva in numerosi dettagli dell\u2019organizzazione ecclesiastica.\nPio VII denunci\u00f2 l\u2019inaccettabilit\u00e0 di questo procedimento e reclam\u00f2 \u201cmodifiche opportune e necessarie\u201d.\nLa Francia concordataria.\nAl fine di mettere in atto il Concordato, il ministro dei Culti Portalis si trov\u00f2 a dialogare con il legato Caprara investito di ampi poteri e il meno malleabile Bernier. Quest\u2019ultimo fu incaricato della riorganizzazione delle diocesi di cui riusc\u00ec a sopprimerne sessanta e della loro nuova assegnazione. Vescovi ortodossi e costituzionali furono parimenti rappresentati e tra le nuove nomine figurava quella di Fesch a Lione, zio dello stesso Napoleone.\nAnche le parrocchie vennero riordinate e ridotte nel numero. Un problema per\u00f2 si pose nel momento in cui si richiedeva di scegliere una percentuale fissa di collaboratori tra i costituzionali, procedura che veniva resa impossibile dalla richiesta di ritrattazione. Caprara allora ricord\u00f2 che il breve pontificio di Pio VI del 1790 doveva essere accettato dagli scismatici prima di ogni tipo di riconciliazione. Per questo motivo il legato fu convocato e rimproverato duramente da Napoleone, che lo costrinse a una ritrattazione delle sue dichiarazioni, fatto che amareggi\u00f2 profondamente la Curia romana. Tuttavia, se poteva apparire una vittoria per il governo, nella realt\u00e0 dei fatti i vescovi ortodossi iniziarono a nominare nelle parrocchie solo i curati che davano soddisfazione alla ritrattazione richiesta.\nAl tempo stesso si levarono voci di protesta da parte di alcuni vescovi ortodossi che avevano rifiutato di dimettersi e di quella popolazione dell\u2019ovest che tanto duramente si era opposta all\u2019avanzare della Rivoluzione. Questa opposizione anticoncordataria si organizz\u00f2 in \"Petites \u00c9glises\" isolate nel panorama concordatario contro cui il governo si dimostr\u00f2 spietato. Questo perch\u00e9 l\u2019Inghilterra si apprestava a scendere in guerra dopo la rottura del trattato di Amiens, sostenendo anche la causa della \"chouannerie\". Una reazione simile si osserv\u00f2 nelle diocesi belghe, da sempre ostili al genio gallicano. Napoleone allora pretese di ottenere una condanna ufficiale da parte del Papa che per\u00f2 non arriv\u00f2.\nSorsero poi nuove criticit\u00e0 a livello amministrativo. Con la legge di germinale anno X, il governo aveva fissato il limite di spesa che avrebbe accettato di addossarsi per il culto. Il sostentamento di quella parte del clero che vi era esclusa rientrava nelle competenze dei comuni, al quale per\u00f2 la maggior parte di essi decise di non provvedere lasciando nell\u2019indigenza i preti. In questo contesto non si osservarono rimostranze da parte di Roma nei confronti delle libert\u00e0 accordate ai protestanti, n\u00e9 relativamente alla concessione di uno statuto organico n\u00e9 all\u2019equiparazione di trattamento economico tra ministri e preti.\nTuttavia, un nuovo scontro si accese sulla questione del matrimonio civile e sulla validit\u00e0 del matrimonio celebrato dai costituzionali e di quello dei religiosi e delle religiose che avevano sciolto i propri voti nel decennio passato. Problema che venne acuito dalla pubblicazione del Codice civile del marzo 1804, il quale manteneva il matrimonio-contratto e il divorzio. Non da ultimo, il Concordato rappresent\u00f2 un pericoloso precedente: altri Stati erano pronti a chiedere al Papato concessioni simili a quelle ottenute dal primo console.\nPer saziare invece la sua avidit\u00e0 di legittimit\u00e0 Napoleone decise di farsi incoronare imperatore dal Papa stesso, il quale, desideroso di guadagnare una posizione di vantaggio nella risoluzione delle questioni ancora irrisolte, decise di accettare l\u2019invito riaprendo una nuova fase dei negoziati. \nI primi ostacoli sorsero a proposito del giuramento che Bonaparte avrebbe dovuto prestare al momento dell'incoronazione: infatti era previsto il rispetto delle conquiste della rivoluzione ai danni della Chiesa e della libert\u00e0 dei culti. Per quanto riguardava poi il Concordato, il Papa chiese esplicitamente che fossero esclusi i dibattuti Articoli organici. Inoltre veniva ribadita la richiesta di sottomissione dei costituzionali, ora caldeggiata anche da Fesch e Bernier, e rivendicata la possibilit\u00e0 di inviare bolle pontificali senza la previa autorizzazione dell\u2019autorit\u00e0 civile. \nNonostante le concessioni da parte del governo francese il Papa temporeggiava: erano infatti in corso i preparativi per la nascita della terza coalizione e Pio VII voleva evitare di apparire di parte agli occhi delle altre potenze europee. \nDopo nuove rassicurazioni da parte di Napoleone e di Fesch, il Papa decise finalmente di partire per Parigi per \"\u201ci grandi interessi della religione\u201d\". Iniziato a novembre 1804, il viaggio si rivel\u00f2 un successo incredibile perch\u00e9 dimostr\u00f2 quanto profonde fossero la devozione e la fedelt\u00e0 del popolo francese: ovunque masse di fedeli si radunarono e festeggiarono per giorni in presenza del Santo Padre, come ad esempio accadde a Lione. \nUn altro considerevole risultato fu rappresentato dalla ritrattazione incondizionata del clero costituzionale, spinto dallo stesso Napoleone in questa direzione perch\u00e9 desideroso di accontentare il pi\u00f9 possibile le richieste del Pontefice. \nIn questo modo volse al termine lo scisma interno alla chiesa gallicana. L\u2019evento ebbe una tale risonanza anche all\u2019estero che lo stesso Scipione Ricci ritratt\u00f2 le sue posizioni in presenza del Papa di ritorno a Roma. A proposito per\u00f2 del Concordato e del Codice civile il governo francese si rifiut\u00f2 di alterare quanto gi\u00e0 ratificato, ma accett\u00f2 che i preti potessero attenersi alle prescrizioni del codice canonico e promise un miglioramento del trattamento economico del clero e la creazione di nuovi seminari metropolitani. Napoleone sperava di ottenere con questi favori una maggiore influenza sulle trattative ecclesiastiche in corso in Germania, ma non vi riusc\u00ec. Quest\u2019ultimo dissenso, unito al disappunto papale per l\u2019introduzione del Codice civile a Milano e per la mancata soppressione dei decreti Melzi, cre\u00f2 un\u2019iniziale crepa nei rapporti tra Santa Sede e Impero che sfocer\u00e0 poi nei contrasti degli anni seguenti.\nConcordato dell'Alsazia-Mosella.\nNei territori francesi dell'Alsazia e della Mosella, che all'epoca dell'abrogazione del concordato facevano parte dell'Impero tedesco, si continua ad applicare (su richiesta della popolazione locale) il concordato del 1801, anche dopo il ritorno alla Francia a seguito della Prima guerra mondiale. I funzionari alsaziani nel 1919 accettarono infatti l'annessione alla Francia, a condizione, fra le altre cose, che venisse mantenuto questo regime speciale.\nLa validit\u00e0 di questa peculiarit\u00e0 \u00e8 stata confermata nel febbraio 2013 dal Consiglio costituzionale. Come conseguenza, lo Stato partecipa, almeno formalmente, alla nomina del vescovo di Metz e dell'arcivescovo di Strasburgo.\nBibliografia.\nAndr\u00e9 Latreille, \"L'Eglise Catholique et la R\u00e9volution fran\u00e7aise\", Paris, Les Editions du Cerf, 1970."}
{"id": "842255", "revid": "37618", "url": "https://it.wikipedia.org/wiki?curid=842255", "title": "Giovanni Targioni-Tozzetti", "text": ""}
{"id": "842256", "revid": "287204", "url": "https://it.wikipedia.org/wiki?curid=842256", "title": "Hayd\u00e8e Tamara Bunke Bider", "text": ""}
{"id": "842261", "revid": "37618", "url": "https://it.wikipedia.org/wiki?curid=842261", "title": "Mezzo soprano", "text": ""}
{"id": "842262", "revid": "37618", "url": "https://it.wikipedia.org/wiki?curid=842262", "title": "Mezzo-soprano", "text": ""}
{"id": "842269", "revid": "2014155", "url": "https://it.wikipedia.org/wiki?curid=842269", "title": "Caterina Opali\u0144ska", "text": "Biografia.\nCaterina era figlia del magnate polacco Jan Karol Opalinski, conte di Bnin, e della contessa Zofia Anna Czarnkowska.\nIl 10 maggio 1698 spos\u00f2 a Cracovia il nobile polacco Stanislao Leszczy\u0144ski, conte del Sacro Romano Impero e a servizio come diplomatico dei re di Polonia Giovanni III e Augusto II. Dal matrimonio nacquero due figlie: Anna, nata nel 1699, e Maria, nata nel 1703.\nNel 1704 Stanislao divenne re di Polonia grazie al sostegno di Carlo XII di Svezia, il quale aveva occupato lo Stato e detronizzato il precedente sovrano Augusto II. Tuttavia, nel 1709, dopo la sconfitta inflitta dai russi a Carlo XII, gran parte della nobilt\u00e0 polacca riconobbe nuovamente come legittimo re Augusto II.\nStanislao, Caterina e le loro due figlie dovettero quindi andare in esilio e fuggirono a Stoccolma. Nel 1714 Carlo XII diede a Stanislao il ducato del Palatinato-Zweibr\u00fccken, dove, per\u00f2, pot\u00e9 rimanere soltanto fino alla morte del sovrano svedese avvenuta quattro anni dopo. Di nuovo in fuga, Stanislao e la sua famiglia chiesero asilo al duca Leopoldo di Lorena e si rifugiarono poi nelle citt\u00e0 fortificate francesi di Landau e Wei\u00dfenburg in Alsazia.\nDal 1723 iniziarono le trattative per far sposare l'unica figlia sopravvissuta di Stanislao e Caterina, Maria, al re di Francia Luigi XV. Gli accordi andarono a buon fine e il 15 agosto 1725 Maria spos\u00f2 Luigi XV nella cattedrale di Strasburgo e divenne regina di Francia. Stanislao e Caterina si trasferirono allora nel castello di Chambord, dove vissero sino al 1733.\nLa morte di Augusto II port\u00f2 a una crisi nella successione polacca, spaccando in due la nobilt\u00e0 elettrice tra i sostenitori di Federico Augusto di Sassonia, figlio di Augusto II, e quelli di Stanislao. Il 12 settembre 1733 Stanislao Leszczy\u0144ski fu nuovamente eletto re di Polonia, ma soltanto dieci giorni dopo era di nuovo in fuga, a causa delle ingerenze della Russia che favor\u00ec l'elezione dell'elettore sassone, salito al trono come Augusto III di Polonia. Luigi XV sostenne le cause del suocero e da quel momento ebbe inizio la Guerra di successione polacca che vide la Francia schierata contro i sostenitori di Augusto III, la Russia e l'Austria.\nGli accordi di pace tra le potenze europee, stipulati in lunghi anni di trattative tra il 1735 e il 1737, portarono alla decisione di affidare a Stanislao Leszczy\u0144ski i ducati di Lorena e di Bar, il cui precedente sovrano, Francesco Stefano di Lorena, cedette in cambio della mano di Maria Teresa d'Austria e della successione imperiale (come indennizzo gli fu dato il Granducato di Toscana).\nNel 1736 Stanislao e Caterina si trasferirono nella loro nuova capitale, Lun\u00e9ville, dove il sovrano si dimostr\u00f2 un grande mecenate. Caterina mor\u00ec a Lun\u00e9ville nel 1747 e fu tumulata a Nancy nella chiesa di Notre-Dame-de-Bon-Secours, nel mausoleo costruitole da Nicolas-S\u00e9bastien Adam. Stanislao mor\u00ec diciannove anni pi\u00f9 tardi e il Ducato di Lorena fu inglobato dal regno di Francia."}
{"id": "842271", "revid": "1772325", "url": "https://it.wikipedia.org/wiki?curid=842271", "title": "Cassiano Basso", "text": "Biografia.\nA lui si attribuisce la gran parte della raccolta pi\u00f9 tardi conosciuta con il nome di Geoponica, che rappresenta l'unica fonte di notizie biografiche.\nCassiano era originario di Marotine, luogo non ben determinato (forse in Bitinia o addirittura in Numidia). Dall'appellativo Scolastico alcuni studiosi deducono che sia vissuto durante il VI secolo nell'impero bizantino. Certamente apparteneva alla gens Cassia cos\u00ec come Cassio Dione Cocceiano e Cassio Dionisio che scrissero altre opere in greco.\nViene presentato spesso come l'autore di un trattato greco sull'agricoltura, i \"Geoponica\", una delle rare opere enciclopediche sulla campagna che l'antichit\u00e0 ci ha tramandato.\nLa storia dell'elaborazione progressiva del testo \u00e8 assai complessa. Nella sua versione finale i \"Geoponica\" sembrano essere composti nel X secolo per ordine dell'imperatore Costantino VII Porfirogenito, e basati su un'opera su degli anonimi \"Passi scelti di agricoltura\", risalenti a quattro secoli prima. Anche Cassiano si era limitato a riprendere e adattare una compilazione anteriore: la \"Sinossi delle pratiche agricole\" scritta nel quarto secolo da Vindonio Anatolio di Beyrut, giurista e amico di Libanio.\nI \"Geoponica\", stampati per la prima volta nel 1539, contengono interessanti particolari sull'agricoltura del mondo antico. L'ultima edizione commentata \u00e8 quella di Johann Nicolaus Niclas del 1781. Al 1543 risale la traduzione francese di Antoine Pierre de Narbonne e al 1812 quella di Charles Ambroise de Caffarelli du Falga. \nL'edizione scientifica di riferimento \u00e8 quella di Heinrich Beckh nel 1895."}
{"id": "842274", "revid": "110157", "url": "https://it.wikipedia.org/wiki?curid=842274", "title": "Uncontrolled Substance", "text": "Uncontrolled Substance \u00e8 il primo album ufficiale di Inspectah Deck.\nIl disco.\nIl disco \u00e8 incentrato sulle capacit\u00e0 tecniche di Inspectah Deck, supportato in pochi pezzi dai suoi compagni del Wu-Tang Clan e dagli affiliati del gruppo. Tematica principale del disco \u00e8 la vita vissuta per le strade di New York, da sempre parte integrante dell'immaginario del Wu-Tang Clan.\nProdotto in gran parte da Inspectah Deck stesso, \"\"Uncontrolled Substance\" \u00e8 influenzato dalla musica soul e dal funk anni settanta.\nNonostante non abbia avuto grande successo commerciale, \"Uncontrolled Substance\"\" ha ricevuto diverse recensioni positive. \u00c8 dedicato a Frank Hunter, padre di Inspectah Deck."}
{"id": "842287", "revid": "6977850", "url": "https://it.wikipedia.org/wiki?curid=842287", "title": "Riddle online", "text": ""}
{"id": "842290", "revid": "74801", "url": "https://it.wikipedia.org/wiki?curid=842290", "title": "Tierp (comune)", "text": "Tierp \u00e8 un comune svedese di abitanti, situato nella contea di Uppsala. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "842291", "revid": "1305772", "url": "https://it.wikipedia.org/wiki?curid=842291", "title": "Partito Comunista Politico-Militare", "text": "Il Partito Comunista Politico-Militare (PCPM) \u00e8 un'organizzazione eversiva comunista pubblicamente scoperta dalla polizia il 12 febbraio 2007 che si ispirerebbe alla \"Seconda posizione\" dell'ala movimentista delle Brigate Rosse. Il gruppo distribuiva \"L'Aurora\", un foglio semi clandestino di informazione e propaganda politica del movimento: caratteristica grafica dello stesso era la presenza della stella a cinque punte simbolo delle Brigate Rosse all'interno della \"O\" di Aurora.\nIl primo sequestro del foglio avvenne a Parigi nell'estate del 2002 dove venne trovata una copia sotto forma di bozza edizione numero zero; alla data del febbraio 2007 sono state documentate solo altre tre uscite.\nStoria.\nIndagine Operazione Tramonto.\nA seguito di un'operazione antiterrorismo nota con il nome \"operazione tramonto\" lanciata dalle questure di Milano, Padova, Torino e Trieste coordinata dalla direzione del DCPP ovvero Direzione Centrale della Polizia di Prevenzione (in pratica l'ex UCIGOS) e condotta contro le cosiddette \"Nuove Brigate Rosse\" sono state arrestate quindici persone, fra loro anche alcuni sindacalisti delegati o semplici iscritti della CGIL ed immediatamente sospesi dal sindacato stesso al seguito di questa notizia.\nDurante le indagini la DIGOS oltre ad un tentativo fallito di scasso di un Bancomat per il finanziamento del gruppo, avrebbe filmato i componenti della banda mentre si esercitavano a sparare in aperta campagna con l'utilizzo di Kalashnikov, quest'ultimo ritrovato dalla Polizia il 15 febbraio 2007 nelle campagne del padovano assieme ad altri pezzi dell'arsenale del gruppo.\nSecondo l'allora Ministro dell'Interno, Giuliano Amato, probabilmente sono stati sventati diversi attentati, infatti secondo le intercettazioni ambientali in mano agli inquirenti, fra gli obiettivi del gruppo vi sarebbero stati l'editorialista giuslavorista del Corriere della Sera (Pietro Ichino), Vito Schirone (ex dirigente della Breda), le sedi di SKY TV, Mediaset, Eni e la villa di Silvio Berlusconi situata nel centro di Milano.\nL'operazione ordinata dal procuratore della Repubblica (Ilda Boccassini), le cui indagini erano partite a seguito di un ritrovamento in uno scantinato occupato abusivamente di documenti contenenti testi eversivi e di attrezzature che sarebbero state utilizzate per rapine di autofinanziamento del gruppo. Secondo il Gip Guido Salvini, l'organizzazione sovversiva era pronta a compiere un attentato contro la sede milanese del quotidiano \"Libero\" diretto da Vittorio Feltri entro la Pasqua 2007.\nFra gli arrestati, su cui pende l'accusa di associazione sovversiva e banda armata, anche Alfredo Davanzo, 49 anni, che nel 1982 era stato condannato a dieci anni di prigione per rapina a mano armata, rifugiatosi in Francia, l'uomo fu arrestato nel 1998 e subito liberato dalle autorit\u00e0 francesi grazie alla cosiddetta dottrina Mitterrand; e Bruno Ghirardi, gi\u00e0 condannato a 22 anni in quanto appartenente all'organizzazione terroristica dei Comunisti Organizzati per la Liberazione Proletaria e uscito dal carcere nel 2001.\nIl giorno seguente, poich\u00e9 sorprese ad affiggere manifesti di solidariet\u00e0 nei confronti degli arrestati, sono state arrestate altre quattro persone.\nIndagati.\nDi seguito l'elenco in ordine gerarchico dei presunti membri dell'organizzazione sottoposte a fermo giudiziario:\nLa Cassazione.\nNel 2012 la II sezione penale della Corte di Cassazione ha definitivamente archiviato le accuse di terrorismo."}
{"id": "842292", "revid": "110157", "url": "https://it.wikipedia.org/wiki?curid=842292", "title": "\u00d6sthammar (comune)", "text": "\u00d6sthammar \u00e8 un comune svedese di 21.407 abitanti, situato nella contea di Uppsala. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "842294", "revid": "1869172", "url": "https://it.wikipedia.org/wiki?curid=842294", "title": "Uppsala (comune)", "text": "Uppsala \u00e8 un comune svedese di abitanti, situato nella contea di Uppsala. Il suo capoluogo \u00e8 la citt\u00e0 omonima, capoluogo di contea.\nAl comune di Uppsala appartiene la localit\u00e0 di Vik, luogo natale di Svante Arrhenius, premio Nobel per la Chimica nel 1903.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "842296", "revid": "6923", "url": "https://it.wikipedia.org/wiki?curid=842296", "title": "TTTK", "text": " \nTTTK, sigla di \"Tallina Trammi- ja Trollibussikoondise AS\", letteralmente \"Compagnia Tram e Filobus di Tallinn\", era l'azienda che svolgeva il servizio filotranviario di trasporto pubblico nella citt\u00e0 di Tallinn, capitale dell'Estonia.\nGeneralit\u00e0.\nIl servizio di trasporto pubblico urbano \u00e8 svolto anche da autobus che appartenevano alla societ\u00e0 Tallinna Autobussikoondis.\nEsercizio.\nL'azienda, i cui mezzi presentano generalmente livrea bianco-celeste, gestiva cinque tranvie che sviluppano una rete di circa 17\u00a0km, ed otto filovie.\nParco aziendale.\nI tram snodati del TTTK appartengono principalmente ai seguenti modelli:\nI filobus, radiati da tempo gli ZIU-5 e gli \u0160koda 9Tr, sono in prevalenza \u0160koda 14Tr (serie 200) e Solaris Trollino da 12 metri (serie 300), mentre i filosnodati sono \nspesso \u0160koda 15Tr (serie 400)."}
{"id": "842302", "revid": "12109", "url": "https://it.wikipedia.org/wiki?curid=842302", "title": "Ufficio centrale per le investigazioni generali e per le operazioni speciali", "text": "L'Ufficio centrale per le investigazioni generali e per le operazioni speciali, noto anche con la sigla UCIGOS, era un ufficio centrale della Polizia di Stato, nato negli anni settanta e poi (1981) sostituito dalla Direzione centrale della polizia di prevenzione (DCPP).\nStoria.\nDurante gli anni di piombo si avvert\u00ec la necessit\u00e0 di creare apposite strutture pe r il contrasto al terrorismo politico. Nel 1974 fu costituito dal Ministero dell'interno l'Ispettorato Generale per l'Azione contro il Terrorismo guidato dal prefetto Emilio Santillo, alle dirette dipendenze del capo della polizia, sostituito dal Servizio di Sicurezza (S.D.S.) nel 1975.\nL'UCIGOS fu costituito all'inizio del 1978, con la contemporanea soppressione del Servizio di Sicurezza , e incorpor\u00f2 anche un'aliquota di funzionari del soppresso SISDE. Oper\u00f2 anche nel territorio tramite i cosiddetti \"uffici politici\" delle questure. Era strutturato in quattro divisioni. Vi venne organicamente inserito anche il NOCS, per l'operativit\u00e0 diretta.\nDal 1981, con la legge di riforma della polizia, venne trasformato nella Direzione centrale della polizia di prevenzione, incardinato presso il Dipartimento della pubblica sicurezza."}
{"id": "842303", "revid": "287204", "url": "https://it.wikipedia.org/wiki?curid=842303", "title": "Vainamoinen", "text": ""}
{"id": "842304", "revid": "2056951", "url": "https://it.wikipedia.org/wiki?curid=842304", "title": "Trattoria", "text": "La trattoria \u00e8 un esercizio pubblico, prevalentemente di tipo popolare, tipicamente italiano, destinato alla vendita e consumazione dei pasti in loco. Il nome deriva da \"trattore\", \"oste\" che a sua volta viene dal francese \"traiteur\", derivato di \"traiter\", a sua volta dal latino, \"tractare\", \"trattare, preparare\".\nAlcuni di questi esercizi possono essere rinomati e ricercati per la qualit\u00e0 dei cibi e per la caratterizzazione, quasi sempre di cucina locale-regionale, delle preparazioni. L'economicit\u00e0 dei prezzi praticati \u00e8 una attrattiva di questi locali a cui fa riscontro una maggiore semplicit\u00e0 nel servizio e negli arredi, a volte anche nella qualit\u00e0 della materia prima, ma non nella quantit\u00e0 dei cibi offerti, anche se non mancano esempi di trattorie di alto livello."}
{"id": "842305", "revid": "131962", "url": "https://it.wikipedia.org/wiki?curid=842305", "title": "Waenaemoeinen", "text": ""}
{"id": "842306", "revid": "1543377", "url": "https://it.wikipedia.org/wiki?curid=842306", "title": "Geoponica", "text": "I Geoponica sono una collezione di venti libri di agronomia, compilata durante il decimo secolo a Costantinopoli, nell'Impero bizantino, sotto l'imperatore Costantino VII Porfirogenito, in greco.\nL'uso anteriore del termine.\nGli Scriptores rei rusticae o Geoponici (forme latinizzata del greco antico ) sono un termine che raggruppa gli autori greci o romani in tema di allevamento e di agricoltura.\nI Greci.\nI Greci consideravano, nel periodo classico i lavori di questo soggetto come rientranti nelle scienze economiche: ad esempio le opere di Aristotele e Teofrasto. Anche \"Oeconomicus\" e i \"Memorabilia\" (ii.4) di Senofonte contengono tra l'altro un elogio dell'agricoltura e gli effetti benefici dal punto di vista etico. I trattati sull'agricoltura (\u03a0\u03b5\u03c1\u03b9 \u03b3\u03b5\u03c9\u03c1\u03b3\u03af\u03b1\u03c2) attribuito a Democrito d'Abdera utilizz\u00f2 grandemente le compilazioni anteriori. Pi\u00f9 tardi, Cassio Dionisio tradusse e semplific\u00f2 i grandi lavori di Magone il Cartaginese, che \u00e8 ancora pi\u00f9 condensato da Diofane di Nicea ad uso del re Deiotaro di Bitinia. Gerone II e Attalo III Philom\u00e9tor sono ugualmente citati dai compilatori romani.\nUna grande attenzione al soggetto \u00e8 stata data nel periodo Alessandrino, ma gli autori romani divennero pi\u00f9 considerati di quelli greci.\nLa compilazione dei \"Geoponica\".\nLa raccolta nel testo ora da noi conosciuto risale al X secolo (anche se da alcuni \u00e8 attribuita al VII secolo); l'autore del nucleo pi\u00f9 consistente, Cassiano Basso appartiene al VI secolo e ha subito l'influenza delle varie compilazioni sull'agricoltura del mondo romano, in particolare del lavoro di un altro compilatore \"agricolo\", Vindonio Anatolio del quarto secolo.\nLe fonti dei Geoponica includono Plinio il Vecchio, varie opere di agricoltura greca perse del periodo romano ed ellenistico ed autori di veterinaria, l'agronomo Magone il Cartaginese e perfino testi attribuiti a Zoroastro.\nLa \"tradizione\" greca del manoscritto \u00e8 estremamente complessa e non completamente capita. Traduzioni in siriaco, persiano, arabo, armeno attestano la relativa popolarit\u00e0 in tutto il mondo.\nLe traduzioni in latino.\nNel 1137 Burgundio Pisano a Costantinopoli tradusse in latino i libri 6, 7, 8 e li denomin\u00f2 \"Libri de vendemiis\".\nSi sono conservati molti manoscritti dell'epoca, di cui uno alla Biblioteca Laurenziana, con in margine i nomi degli autori antichi dai quali i capitoli dei \"Geoponica\" greci sono stati tratti. Gli studiosi moderni dubitano anche su queste attribuzioni.\nContenuti.\nI \"Geoponica\" abbracciano tutto il modo delle informazioni \"agricole\", compresa la meteorologia celeste e terrestre, la viticoltura, l'olivicoltura, l'apicultura, medicina veterinaria, la costruzione di stagni per la piscicultura.\nUn indice sommario dei contenuti dell'opera \u00e8 il seguente:"}
{"id": "842308", "revid": "1543377", "url": "https://it.wikipedia.org/wiki?curid=842308", "title": "Direzione centrale della polizia di prevenzione", "text": "La Direzione centrale della polizia di prevenzione (in acronimo DCPP) \u00e8 un ufficio centrale della Polizia di Stato italiana che si occupa di antiterrorismo.\nDipendente dal Dipartimento della pubblica sicurezza del ministero dell'Interno, ha sostituito il precedente UCIGOS (Ufficio centrale per le investigazioni generali e per le operazioni speciali). Ha alle dipendenze il Nucleo operativo centrale di sicurezza (NOCS) e coordina a livello periferico gli uffici DIGOS delle questure. Il direttore del DCPP \u00e8 anche presidente del Comitato di Analisi Strategica Antiterrorismo.\nStoria.\nNata nel 1981, si occupa principalmente dell'azione di prevenzione e di contrasto al terrorismo nazionale e internazionale, sia di matrice politica che telematico e informatico, ereditando le funzioni del precedente UCIGOS (Ufficio centrale per le investigazioni generali e per le operazioni speciali), sorto nel 1978. \nRiorganizzata nel 2004 in relazione al nuovo quadro di esigenze connesse al riacutizzarsi della minaccia terroristica, sia nazionale che internazionale, si articolava nel Servizio Informazioni Generali e nel Servizio Centrale Antiterrorismo, distribuiti in otto divisioni.\nCon decreto interministeriale del 19 aprile 2017, \u00e8 stato soppresso il Servizio Centrale Antiterrorismo, per costituire due distinti servizi specializzati, uno per il contrasto al terrorismo interno e uno per quello esterno\nLa DCPP \u00e8 stata diretta tra gli altri da Umberto Pierantoni, Ansoino Andreassi, Arnaldo La Barbera, Stefano Berrettoni, Carlo De Stefano e dal 2017 al dicembre 2020 dal prefetto Lamberto Giannini.\nCompiti e funzioni.\nLa Direzione centrale della polizia di prevenzione si articola quindi dal 2017 in quattro servizi: affari e informazioni generali, contrasto dell'estremismo e del terrorismo interno, contrasto dell'estremismo e del terrorismo esterno, Segreteria del CASA, a loro volta articolati complessivamente in dieci divisioni.\nTramite la 1\u00aa e la 2\u00aa Divisione, tale ufficio, a cui \u00e8 proposto un primo dirigente della Polizia di Stato, ha competenza in materia di affari generali, di supporto al Direttore centrale per la pianificazione e la definizione dei programmi e degli obiettivi e per il controllo di gestione, nonch\u00e9 per l'adozione dei provvedimenti di organizzazione interna, in materia di raccordo e di comunicazione interna. L'Ufficio \u00e8 anche incaricato della gestione delle risorse umane assegnate alla Direzione centrale e delle relazioni sindacali collegate e dell'aggiornamento e addestramento professionali non operativi e anche all'attivit\u00e0 informativa di carattere generale non rientrante nella competenza dei Servizi della Direzione Centrale. Parallelamente, \u00e8 responsabile degli affari relativi alle dotazioni logistiche, strumentali e di mezzi della Direzione centrale, nonch\u00e9 ai sistemi informatici e alle connesse attivit\u00e0 tecniche. Infine, si occupa della corrispondenza, degli archivi e della segreteria di sicurezza. La 3\u00aa Divisione si occupa di supporto investigativo alle Digos locali, mentre la 4\u00aa ha competenza in tema di interventi ad alto rischio ed impiego dei Nocs.\nL'ufficio svolge i compiti di segreteria del Comitato di Analisi Strategica Antiterrorismo (CASA), di consulenza tecnico\u2013giuridica di settore, contribuendo agli atti di risposta al sindacato ispettivo parlamentare; inoltre fornisce approfondimenti e proposte sugli aspetti ordinamentali, organizzativi e gestionali di carattere generale delle Digos. "}
{"id": "842310", "revid": "1305772", "url": "https://it.wikipedia.org/wiki?curid=842310", "title": "Blitzkrieg (disambigua)", "text": "Il termine blitzkrieg (tedesco per guerra lampo) indica una strategia militare di attacco. Il termine \u00e8 anche riferito a:"}
{"id": "842325", "revid": "29863", "url": "https://it.wikipedia.org/wiki?curid=842325", "title": "Cherokee County", "text": ""}
{"id": "842327", "revid": "21079", "url": "https://it.wikipedia.org/wiki?curid=842327", "title": "Mappa stereografica", "text": ""}
{"id": "842331", "revid": "1305772", "url": "https://it.wikipedia.org/wiki?curid=842331", "title": "Fittipaldi", "text": ""}
{"id": "842334", "revid": "113483342", "url": "https://it.wikipedia.org/wiki?curid=842334", "title": "Abd al-Rahm\u0101n al-S\u016bfi", "text": "Biografia.\nLavor\u00f2 come astronomo di corte dell'Emiro buwayhide \u02bfA\u1e0dud al-Dawla a Isfahan e per lui realizz\u00f2 un planisfero celeste in argento che fin\u00ec pi\u00f9 tardi nel Gran Palazzo degli Imam fatimidi al Cairo.\n\u00c8 accreditato come il primo ad aver catalogato la Galassia di Andromeda, appena visibile ad occhio nudo, descrivendola come una \"piccola nube\", pur senza riconoscerne la vera natura. \n\u00c8 autore nel 964 di un importante trattato sulle cosiddette \"stelle fisse\" (il \"\u1e62uwar al-kaw\u0101kib al-th\u0101bita\", ovvero \"Descrizioni delle stelle fisse\"), in accordo con gli studi astronomici sviluppati dopo Claudio Tolomeo.\nGli \u00e8 stato dedicato un cratere lunare di 47 km di diametro e un asteroide, 12621 Alsufi ."}
{"id": "842337", "revid": "1444886", "url": "https://it.wikipedia.org/wiki?curid=842337", "title": "Regno del Sud", "text": "Regno del Sud \u00e8 una locuzione utilizzata in ambito storico, giornalistico, saggistico e archivistico per indicare il periodo di continuit\u00e0 amministrativa legittima del Regno d'Italia durante la seconda guerra mondiale, compreso tra il settembre 1943 e il giugno 1944 con la liberazione di Roma.\nL'espressione indica l'entit\u00e0 politica costituitasi dopo l'annuncio dell'armistizio di Cassibile e la conseguente fuga da Roma di Vittorio Emanuele III e del governo italiano presieduto da Pietro Badoglio, e il suo trasferimento a Brindisi, territorio del regno non occupato dai tedeschi. In una condizione di sovranit\u00e0 limitata dai termini dell'armistizio con le forze alleate e con gran parte del territorio italiano occupata dall'esercito tedesco, questo governo controllava solo alcune zone dell'Italia meridionale e Sardegna, mentre la Sicilia ricadde sotto di esso dal mese di febbraio del 1944, con l'avanzare del fronte di guerra estese la sua giurisdizione verso nord, con la cessione da parte dell'AMGOT, delle zone via via liberate dai tedeschi e occupate dagli Alleati .\nContesto storico.\nLo sbarco in Sicilia e la caduta del fascismo.\nDopo lo sbarco degli Alleati in Sicilia, l'armistizio di Cassibile, il suo annuncio dell'8 settembre e la fuga del re da Roma, il Governo Badoglio, insediatosi a Brindisi, mantenne la struttura costituzionale del Regno d'Italia, cercando di ricostruire l'amministrazione statale, poich\u00e9 la quasi totalit\u00e0 dei funzionari e dei dipendenti ministeriali erano rimasti intrappolati nella Capitale.\nLa sera del 10 settembre Vittorio Emanuele III annunci\u00f2, in un messaggio registrato trasmesso da Radio Bari, i motivi che l'avevano spinto a lasciare Roma:\nPer gli Alleati era necessario che nell'Italia liberata vi fosse un governo in grado di esercitare un potere legittimo da contrapporre a quello della Repubblica Sociale Italiana costituitasi a Sal\u00f2. Per questo, gi\u00e0 il 19 settembre le provincie pugliesi di Bari, Brindisi, Lecce e Taranto e la Sardegna non furono poste sotto il controllo della Amministrazione militare alleata dei territori occupati (AMGOT), ma riconosciute indipendenti e affidate al governo di Badoglio, pur sotto lo stretto controllo della Allied Control Commission.\nUno dei primi atti del governo insediatosi a Brindisi fu la firma del cosiddetto armistizio lungo, integrazione dall'armistizio corto firmato a Cassibile il 3 settembre. Pur rendendo esecutivo il principio della resa incondizionata, gli Alleati si impegnavano a ammorbidire le condizioni in proporzione all'aiuto che l'Italia avrebbe fornito nella lotta contro i nazisti.\nIl 13 ottobre il governo dichiar\u00f2 guerra alla Germania. Dal punto di vista politico tale dichiarazione era molto importante, poich\u00e9 poneva l'Italia all'interno delle forze alleate, sia pur con la qualifica di \"cobelligerante\". Da questo momento il governo italiano cominci\u00f2 lentamente ad acquisire maggior autonomia. In questa prima fase erano sotto il controllo del governo soltanto la Sardegna e le provincie pugliesi, mentre il resto del territorio liberato rimaneva sotto il controllo dell'Amministrazione militare alleata.\nIl trasferimento del governo a Salerno.\nL'11 febbraio 1944 gli Alleati trasferirono al governo italiano la giurisdizione sulla Sicilia, che era sotto l'Amministrazione militare alleata dal luglio 1943, e sulle province dell'Italia meridionale gi\u00e0 occupate e su quelle che venivano via via liberate. La competenza dell'AMGOT si ridusse cos\u00ec a Napoli, alle zone prossime al fronte e a quelle di particolare interesse militare.\nSempre nel febbraio del 1944, il governo si trasfer\u00ec a Salerno, che divenne cos\u00ec la capitale provvisoria d'Italia. La cosiddetta svolta di Salerno permise di trovare un compromesso tra i partiti antifascisti, la monarchia e il maresciallo Badoglio che consentisse di formare un governo di unit\u00e0 nazionale con la partecipazione di tutte le forze politiche presenti nel Comitato di Liberazione Nazionale, accantonando temporaneamente i dissidi politici e istituzionali sorti dopo la caduta del fascismo. Il 22 aprile 1944 entr\u00f2 quindi in carica il secondo governo Badoglio, sostenuto politicamente da una coalizione degli appena ricostituiti partiti italiani.\nIl ritorno di Vittorio Emanuele III a Roma e la Luogotenenza.\nIl 4 giugno 1944 Roma venne liberata e Vittorio Emanuele III nomin\u00f2 l'indomani il figlio Umberto quale Luogotenente del regno, ritirandosi a vita privata. Umberto si insedi\u00f2 al Quirinale e, su proposta del CLN, affid\u00f2 l'incarico di formare il nuovo governo a Ivanoe Bonomi, anziano leader politico gi\u00e0 Presidente del Consiglio prima dell'avvento del fascismo. Il nuovo governo si insedi\u00f2 cos\u00ec in luglio nella Capitale.\nL'uso della locuzione e il dibattito storiografico.\nL'espressione \u00abRegno del Sud\u00bb \u00e8 stata utilizzata spesso in contrapposizione alla cosiddetta \u00abRepubblica di Sal\u00f2\u00bb, l'autoproclamatasi Repubblica Sociale Italiana, guidata da Benito Mussolini e riconosciuta dalla Germania nazista, che nello stesso periodo controllava la porzione del territorio italiano sotto occupazione militare tedesca.\nSecondo alcuni storici, l'espressione \u00e8 usata in modo improprio, sia come raffronto con Sal\u00f2, sia perch\u00e9 il \"regno\" non viene considerato come una entit\u00e0 a s\u00e9 stante, ma come continuazione del Regno d'Italia senza discontinuit\u00e0 formale.\nUn primo utilizzo dell'espressione \u00e8 attribuita all'economista Agostino degli Espinosa, all'epoca dei fatti addetto all'ufficio stampa del governo di Brindisi, che pubblic\u00f2 nel 1946 un saggio intitolato proprio \"Il Regno del Sud\", con il quale l'autore intendeva rendere noto \u00abun primo tentativo di cronaca degli avvenimenti in cui si \u00e8 espressa la vita politica dell'Italia liberata fra il 10 settembre 1943 e il 5 giugno 1945.\u00bb\nIn alcuni casi \u00abRegno del Sud\u00bb \u00e8 stato utilizzato con valenza politica, per identificare la discontinuit\u00e0 tra il periodo fascista e la nascita dei primi governi democratici nel dopoguerra.\nIn ambito storiografico la locuzione \u00e8 usata per identificare in modo estensivo anche il periodo che arriva al 1945 e alla fine della guerra, fino a quando, cio\u00e8, l'Italia era ancora divisa e il governo italiano, che pur si era ristabilito a Roma, non aveva il pieno controllo del territorio e degli enti locali, di polizia e militari. In questa situazione gli atti amministrativi, militari e politici e la relativa documentazione erano suddivisi tra quelli gestiti dal governo di Roma, dalla Repubblica Sociale Italiana, dalle forze partigiane e dagli eserciti in campo.\nNelle polemiche politiche, storiche e giornalistiche sui fatti successivi all'armistizio, il Regno del Sud viene talvolta indicato come uno stato fantoccio privo di reale autonomia alle dirette dipendenze degli Alleati, per analogia al giudizio che viene dato della Repubblica di Sal\u00f2 quale stato privo di autonomia creato dalla Germania nazista. In tal senso il \u00abRegno del Sud\u00bb \u00e8 indicato, \"ex post\", come il vero continuatore dello Stato italiano dal punto di vista giuridico, in contrapposizione alla Repubblica Sociale Italiana, in virt\u00f9 dell'esito del conflitto. Inoltre l'azione intrapresa dal governo e dai funzionari stabilitisi a Brindisi \u00e8 vista anche come il tentativo di un ritorno alla situazione politica e costituzionale pre-fascista, con riferimento al regime monarchico parlamentare liberale terminato con la marcia su Roma nel 1922."}
{"id": "842341", "revid": "2039709", "url": "https://it.wikipedia.org/wiki?curid=842341", "title": "Piggybacking", "text": "In elettronica, informatica e telecomunicazioni, il termine inglese piggybacking viene utilizzato per riferirsi a tecniche di ottimizzazione basate sul concetto generale di inserire o incapsulare un determinato messaggio all'interno di un altro messaggio, al fine di ridurre il numero di messaggi complessivi da inviare per ottenere un certo scopo. La metafora implicita nel termine pu\u00f2 essere resa in italiano con l'espressione \"a cavalcioni\" (il messaggio viene trasportato \"a cavalcioni\" da un altro anzich\u00e9 essere inviato in modo indipendente).\nEsempio.\nMolti protocolli di comunicazione richiedono che la ricezione di un determinato messaggio sia confermata dal destinatario attraverso l'invio di un messaggio di ACK (\"acknowledgement\", \"conferma\") al mittente. Questo ACK pu\u00f2 essere inviato immediatamente al momento della ricezione; tuttavia, se il protocollo prevede successivi scambi di messaggi fra mittente e destinatario, il destinatario pu\u00f2 rimandare l'invio dell'ACK e includerlo nel successivo messaggio inviato al mittente. In questo caso si pu\u00f2 dire che il messaggio inviato \"piggybacks\" (porta con s\u00e9) l'ACK relativo all'ultima ricezione avvenuta.\nQuesta procedura \u00e8 molto adatta per reti LAN ma risulta poco efficiente in reti molto grandi, come l'inter-rete globale perch\u00e9 causa un Round Trip Time elevato: per questo motivo TCP, nel controllo del flusso adotta per sender interattivi l'algoritmo di Nagle e per receiver interattivi l'algoritmo di Clark, specialmente quando la velocit\u00e0 di uno dei due nodi \u00e8 nettamente superiore al nodo che sta dall'altra parte della comunicazione."}
{"id": "842356", "revid": "1543377", "url": "https://it.wikipedia.org/wiki?curid=842356", "title": "Cyclorrhapha", "text": "I Ciclorrafi (Cyclorrhapha) sono un gruppo sistematico di rango indeterminato di insetti appartenenti all'ordine dei Ditteri, sottordine dei Brachycera. Nell'ambito dell'ordine, \u00e8 il gruppo sistematico di rango superiore pi\u00f9 ricco in termini di biodiversit\u00e0, in quanto comprende circa 90 famiglie, pari ad oltre la met\u00e0 del numero complessivo, fra le quali si annoverano anche le forme pi\u00f9 evolute.\nDescrizione e biologia.\nI principali caratteri che contraddistinguono i Ciclorrafi si configurano nella morfologia delle larve, nell'etologia della ninfosi, nel meccanismo di sfarfallamento e, infine, in alcuni caratteri morfologici relativi allo stadio adulto.\nLe chiavi morfologiche fondamentali, per la distinzione dei Ciclorrafi dagli altri ditteri, sono la formazione del pupario e il meccanismo di sfarfallamento. La pupa si forma all'interno di un involucro di forma ellissoidale, il pupario, formato da una trasformazione dell'exuvia dell'ultimo stadio larvale. Protezioni analoghe, derivate dall'exuvia della larva matura, si riscontrano anche in altri ditteri: nella generalit\u00e0 degli Stratiomyoidea e degli Scatopsoidea e, occasionalmente in alcune famiglie dei Bibionomorpha (Bibionidae e Cecidomyiidae). Queste protezioni hanno tuttavia caratteristiche diverse rispetto al pupario dei Ciclorrafi e le analogie non hanno fondamenti filogenetici.\nUna seconda caratteristica che distingue i Ciclorrafi dagli altri ditteri consiste nel meccanismo di sfarfallamento degli adulti: questo avviene mediante un'apertura circolare in corrispondenza di una delle estremit\u00e0 del pupario, invece di un'apertura longitudinale dell'exuvia pupale.\nNella morfologia e nell'anatomia delle larve i Ciclorrafi si distinguono per la netta riduzione della capsula cefalica: questa \u00e8 apparentemente assente (larve \"acefale\") a causa dell'invaginazione nel torace, da cui emergono solo le caratteristiche mandibole ad uncino dell'apparato boccale, detto \"apparato cefalo-faringeo\".\nGli adulti dei Ciclorrafi evidenziano meglio i cosiddetti caratteri muscoidi che riguardano, in generale, la conformazione delle antenne, aristate, lo sviluppo di una chetotassi ben definita nel capo e nel torace, la sostanziale semplificazione della nervatura alare e l'adattamento dei uriti genitali alla funzione dell'ovideposizione nelle femmine e della copula nei maschi, questi ultimi caratterizzati dalla rotazione dell'ipopigio. Nel complesso, questi caratteri, pur presentando singolarmente diverse analogie con quelli corrispondenti nei Brachiceri inferiori, si manifestano come evidenti plesiomorfie che denotano la natura monofiletica di questo grande gruppo di ditteri.\nFra i caratteri morfologici specifici dei Cyclorrhapha allo stato adulto va citata l'assenza delle placche addominali. Questo carattere \u00e8 dovuto alla differente etologia dello stadio ninfale fra Ciclorrafi e Brachiceri inferiori: nella maggior parte dei Brachiceri inferiori, la pupa \u00e8 libera e pu\u00f2 dimenarsi nel substrato grazie a specifici muscoli azionati dall'adulto in fase farata; nei tergiti addominali dell'adulto sono presenti piccole placche (\"placche addominali\") come traccia dell'attacco di questi muscoli. La pupa e la fase farata dell'adulto dei Ciclorrafi, invece, sono costretti alla completa immobilit\u00e0 in quanto racchiusi all'interno del pupario, perci\u00f2 nel corso dell'evoluzione si \u00e8 perso questo carattere, determinando l'assenza delle placche addominali.\nLa biologia dei Ciclorrafi \u00e8 caratterizzata da una notevole eterogeneit\u00e0 di comportamenti, a differenza dei Brachiceri inferiori, nei prevale la zoofagia per predazione allo stadio larvale e, in molte famiglie, anche allo stadio adulto. Nei Cyclorrhapha prevale la saprofagia sia allo stadio larvale e la glicifagia allo stadio adulto. Nell'ambito degli Schizophora si sono tuttavia evolute diverse famiglie il cui comportamento trofico, allo stadio larvale, si \u00e8 specializzato nella fitofagia (es. Tephritidae, Agromyzidae, Anthomyiidae, di grande interesse economico in agricoltura) o, al contrario, nella zoofagia. In quest'ultimo caso ricorrono forme entomofaghe predatrici (es. Syrphidae) o endoparassitoidi (es. Tachinidae) e forme endoparassite a spese dei vertebrati (es. Oestridae). Fra gli adulti compaiono anche forme che hanno evoluto la funzione pungente-succhiante dell'apparato boccale specializzata nell'ematofagia (es. Glossinidae). Pur essendo una piccola minoranza (in termini di numero di famiglie), queste specializzazioni allo stadio larvale o allo stadio adulto attribuiscono a queste famiglie una notevole importanza.\nSistematica e filogenesi.\nLa tassonomia classica dei Ditteri, oggetto di larghe e irrisolte discussioni, suddivide il sottordine dei Brachiceri in due raggruppamenti di alto livello, quello dei Cyclorrhapha e quello degli Orthorrhapha. La denominazione adottata per questi \"taxa\" cambia secondo l'autore e in letteratura si riscontrano quelle di \"coorte\" e di \"sezione\" o, talvolta, quella impropria di \"infraordine\".\nA prescindere da questa categorizzazione, la distinzione tassonomica fra Ciclorrafi e Ortorrafi \u00e8 oggi considerata obsoleta a causa della natura parafiletica dei tradizionali Orthorrhapha, considerato un raggruppamento tassonomico non valido in quanto privo di fondamento filogenetico. In via informale, i ditterologi adottano ancora una distinzione di questo tipo, facendo riferimento al raggruppamento dei Cyclorrhapha, considerato un \"taxon\" valido, e denominando genericamente i tradizionali Ortorrafi con il termine di \"Brachiceri inferiori\" o \"lower Brachycera\". Questi ultimi non costituiscono un gruppo sistematico valido ma semplicemente un insieme artificiale a cui si fa riferimento nelle trattazioni sull'evoluzione e la filogenesi dei Ditteri. Nelle pubblicazioni degli ultimi decenni si fa spesso riferimento anche ad un altro raggruppamento, quello degli Eremoneura, che mette in evidenza il carattere parafiletico degli Ortorrafi: questo insieme si identifica in un clade comprendente due linee correlate, la superfamiglia degli Empidoidea, tradizionalmente compresa fra gli Orthorrhapha, e il gruppo dei Cyclorrhapha.\nPur concordando con la natura monofiletica dei Cyclorrhapha, \u00e8 ancora controversa la collocazione tassonomica di questo gruppo, soprattutto in relazione alla suddivisione tassonomica dei Brachiceri in infraordini. Gli schemi tassonomici che riconoscono l'esistenza del \"taxon\" Asilomorpha, adottano un inquadramento sistematico che fondamentalmente si avvicina a quello tradizionale, separando nettamente i Cyclorrhapha dagli altri Brachiceri inferiori. Formalmente la differenza sostanziale consiste nel fatto che i Cyclorrhapha si identificano con uno dei cinque infraordini (Muscomorpha), mentre i Brachiceri inferiori (o Ortorrafi) sono ripartiti fra i restanti quattro infraordini (Stratiomyomorpha, Xylophagomorpha, Tabanomorpha, Asilomorpha).\nLa validit\u00e0 dell'infraordine Asilomorpha \u00e8 tuttavia messa in discussione dai ditterologi pi\u00f9 attenti alla base filogenetica, a causa della natura parafiletica degli Asilomorpha in relazione ai Cyclorrhapha: questo infraordine, infatti, raggruppa allo stesso livello gli Empidoidea, i Nemestrinoidea e gli Asiloidea, scorporando perci\u00f2 il clade degli Eremoneura in due differenti infraordini.\nUn inquadramento tassonomico pi\u00f9 rispondente all'albero filogenetico dei Brachiceri \u00e8 quello che interpreta i Muscomorpha come gruppo esteso comprendente sia i Cyclorrhapha sia i brachiceri che si identificano nell'accezione comune di Asilomorpha. Questo orientamento, anche se non formalizzato da un punto di vista tassonomico, ricorre fra i ditterologi che fanno capo alla corrente di Yeates &amp; Wiegmann e al progetto \"Dipteran Tree of Life\", al quale concorrono esperti di istituzioni accademiche e musei del Nordamerica, del Sudamerica, del Sudest asiatico e dell'Australia. Nell'ambito di questa corrente va citata anche una proposta di schema tassonomico, formulata nel 2006 da Amorim &amp; Yeates, che suddivide i Brachiceri in quattro infraordini (Stratiomyomorpha, Xylophagomorpha, Tabanomorpha e Muscomorpha). Secondo Amorim &amp; Yeates, i Muscomorpha si configurano come un infraordine suddiviso in quattro sezioni, di cui tre corrispondenti alle superfamiglie dei Nemestrinoidea, degli Asiloidea e degli Empidoidea, e la quarta corrispondente al grande raggruppamento dei Cyclorrhapha.\nL'identificazione dei Cyclorrhapha come sezione di rango inferiore a quello di infraordine non trova ancora pieno consenso fra i ditterologi e ancora oggi \u00e8 largamente adottata una posizione sistematica che identifica sostanzialmente i Cyclorrhapha in un taxon inquadrato al rango di infraordine.\nLa suddivisione sistematica storica suddivide i Cyclorrhapha in due sezioni denominate Aschiza e Schizophora. Il primo raggruppamento comprende otto famiglie, il secondo oltre la met\u00e0 del totale delle famiglie dei Ditteri, circa 80, ripartite tradizionalmente fra due sottosezioni denominate Acalyptratae e Calyptratae. La famiglia degli Sciadoceridae, comprendente il solo genere \"Sciadocera\" \u00e8 stata revisionata da Henry Disney (2001) inserendola al rango di sottofamiglia nei Phoridae\nLe ricerche filogenetiche hanno messo in evidenza che gli Aschiza costituiscono un raggruppamento artificiale, in quanto parafiletico in rapporto agli Schizophora. Nell'albero cladistico dei Cyclorrhapha si definiscono, infatti, due diverse linee: le prime due comprendono la maggior parte dei tradizionali Aschiza, la terza \u00e8 un clade monofiletico che si divide in due linee, quella comprendente le famiglie dei Pipunculidae e dei Syrphidae e quella comprendente gli Schizophora, i ditteri pi\u00f9 evoluti.\nSulla base delle analisi cladistiche, la filogenesi riconosce come valido solo il gruppo degli Schizophora, in quanto monofiletico, mentre i tradizionali Aschiza, spesso denominati Cyclorrhapha inferiori (\"lower Cyclorrhapha\") sono un raggruppamento artificiale ripartito in due superfamiglie. La suddivisione contempla perci\u00f2 tre sezioni, di cui le prime due si inquadrano al rango di superfamiglia e la terza, quella degli Schizophora, in un rango superiore a quello di superfamiglia:\nQuesto schema tassonomico \u00e8 per lo pi\u00f9 adottato implicitamente attraverso i cladogrammi, mentre per praticit\u00e0 di trattazione \u00e8 largamente diffusa, fra i ditterologi, la distinzione informale tra Schizophora e Cyclorrhapha inferiori.\nEvoluzione.\nI Cyclorrhapha rappresentano il gruppo pi\u00f9 recente nella scala evolutiva dei Ditteri e la loro comparsa sulla Terra ha dato inizio al secondo flusso di diffusione dell'ordine successivo alla massiccia estinzione che si verific\u00f2 fra il Giurassico e il Cretaceo. Secondo Yeates e Wiegmann (2005), le forme ancestrali dei Cyclorrhapha sarebbero comparse circa 140 milioni di anni fa, con un margine di errore, nella stima, che oscilla dai 122 a 172 milioni di anni fa; la comparsa si colloca perci\u00f2 in un arco temporale che si estende presumibilmente dal Giurassico superiore al Cretaceo inferiore. Sempre secondo Yeates &amp; Wiegman, i fossili pi\u00f9 antichi, appartenenti a generi estinti delle famiglie Ironomyiidae, Lonchopteridae e Phoridae, sono stati ritrovati nell'ambra del Libano (Cretaceo inferiore) e risalgono perci\u00f2 130-135 milioni di anni fa. Questa informazione contrasta tuttavia con il ritrovamento di fossili, attribuiti da Zhang (1987) alla famiglia degli Opetiidae, risalenti al Giurassico superiore.\nIl flusso evolutivo si sarebbe verificato in due periodi distinti. I Brachiceri inferiori si sono differenziati precocemente, nel corso del Cretaceo. Le forme ancestrali degli Schizophora si sono invece evolute nel corso del Cretaceo superiore e la diversificazione si \u00e8 verificata in pieno Cenozoico, fra l'Eocene e l'Oligocene."}
{"id": "842357", "revid": "74851", "url": "https://it.wikipedia.org/wiki?curid=842357", "title": "Sirio Corbari", "text": ""}
{"id": "842358", "revid": "184755", "url": "https://it.wikipedia.org/wiki?curid=842358", "title": "Retebrescia", "text": "Retebrescia \u00e8 stata un'emittente televisiva di Brescia, nata nel 1984, che copre parte della provincia e territori limitrofi.\nCon il nuovo millennio la denominazione \u00e8 cambiata in RTB International e successivamente in RTB Network in quanto l'emittente si \u00e8 dotata anche di un canale satellitare e di una piattaforma multimediale.\nL'editore \u00e8 Virgilio Baresi.\nStoria.\nRete Brescia - Rtb International nasce nel 1984 a Brescia e rappresenta la fusione dell'attivit\u00e0 di due emittenti: Retebrescia (che gi\u00e0 faceva capo al gruppo editoriale Paolini) e Trf (Tele Radio Franciacorta). Il suo ambito di attivit\u00e0 \u00e8 legato alla provincia di Brescia ma si \u00e8 sviluppata anche in altre undici province.\nL'emittente ha rapporti di collaborazione con il quotidiano economico \"Italia Oggi\". \u00c8 stata tra le prime televisioni locali a dotarsi di telecamere digitali di piccole dimensioni, per una presenza capillare sulle notizie locali e di approfondimento, soprattutto sul campo.\nIl suo collegamento con la redazione di \"Italia Oggi\" ha permesso di privilegiare l'attenzione alle rubriche politico-finanziarie \"Sotto controllo\", \"Eccesso di rialzo\", \"Una finestra sulla Loggia\" e \"Ingiustizia e societ\u00e0 civile\".\nUn'iniziativa editoriale \u00e8 il \"Tg italiano\", che si articola in due edizioni giornaliere. Un altro particolare appuntamento informativo \u00e8 il \"Telegiornale dei professionisti\".\nLe notizie locali trovano grande spazio soprattutto nei settori cultura, economia, politica e sport.\nTra i programmi sportivi \"Azzurrissimo\" e \"Dodicesimo uomo in campo\", trasmissione in collaborazione con le organizzazioni dei tifosi del Brescia. Nell'anno calcistico 2005/2006 ha lavorato con l'emittente il giornalista Marino Bartoletti che ha condotto un programma della domenica pomeriggio di informazione sulle partite del campionato.\nLa particolare situazione di Brescia all'avanguardia nella cultura multietnica ha portato, grazie alla collaborazione con il giornalista Edrissa Sanneh (in arte \"Idris\"), alla creazione del \"Tg Multietnico\", che nelle diverse lingue fornisce notizie di attualit\u00e0. \u00c8 stato stimato che il tg multietnico viene visto da oltre 350\u00a0000 immigrati che vivono e lavorano nelle dodici province raggiunte da Brescia. Le trasmissioni del tg avvengono in inglese, in francese, in arabo, in cinese, in serbo-croato.\nAll'inizio degli anni novanta hanno lavorato per l'emittente la giornalista Monica Gasparini, (poi passata a \"Studio Aperto)\", Nadia Toffa (inviata e conduttrice de Le Iene su Italia 1) e Giacomo Valenti (poi conduttore di \"Candid Camera\" e commentatore del programma di wrestling \"WWE Raw\" su Italia 1 e Italia 2).\nNel 2001 nasce il nuovo canale satellitare RTB Virgilio, con una programmazione dedicata ai liberi professionisti. Il canale \u00e8 trasmesso via satellite e si trova al numero 829 della numerazione di Sky. Attraverso il canale satellitare e via web \u00e8 anche disponibile un servizio di corsi di formazione professionale a distanza chiamato RTB Crypt, in quanto le trasmissioni sono criptate e offerte solo a pagamento.\nDall'agosto 2010 \u00e8 passato al digitale terrestre con entrambi i canali: Retebrescia e RTB Virgilio.\nDal 2013 l'emittente RTB Virgilio non \u00e8 pi\u00f9 diffusa via satellite.\nPer la stagione televisiva 2015/2016 il palinsesto della rete viene rinnovato con nuovi programmi virati verso l'intrattenimento, presentati da conduttori noti a livello nazionale: Enrico Beruschi, Alfio Cantarella, Valerio Merola e Maurizia Paradiso con una nuova edizione di \"Vizi privati\".\n visibile sul canale 72 del digitale terrestre in parte della Lombardia.\nIl 13 giugno 2019 Rtb Srl \u00e8 stata dichiarata fallita."}
{"id": "842368", "revid": "5585", "url": "https://it.wikipedia.org/wiki?curid=842368", "title": "Carlo Romano", "text": "Biografia.\nFiglio di Giuseppe Romano e dell'attrice Geltrude Ricci (nota con il nome d'arte di Dina Romano), fratello minore dell'attore Felice Romano e nipote di Attila Ricci, debutt\u00f2 all'et\u00e0 di cinque anni al Teatro Minimo di Trieste. Nel 1927, a diciannove anni, entr\u00f2 come professionista nel mondo dello spettacolo nella compagnia di prosa formata da Virgilio Talli e Wanda Capodaglio. Venne notato per il suo stile personale che si rifletteva anche sulla recitazione, improntato alla simpatia e alla cordialit\u00e0, quindi gli venne dato il nomignolo di \"Carletto\", al quale rimarr\u00e0 legato fino alla fine. Poco pi\u00f9 tardi, nel 1933, spos\u00f2 l'attrice Jone Bolghero, che prese il suo cognome chiamandosi Jone Romano, e l'attore adott\u00f2 Aleardo Ward, padre dei doppiatori Monica Ward, Andrea Ward e Luca Ward che quindi diventarono suoi nipoti acquisiti. Si rispos\u00f2 in seconde nozze con Liliana De Stefano ed ebbe cinque figli: Giancarlo, Dina, Luciana, Serena e Rossella.\nDurante la Seconda guerra mondiale si dedic\u00f2 per breve tempo al teatro di rivista. Le sue attivit\u00e0 principali rimangono quelle cinematografiche, televisive, radiofoniche, e soprattutto come doppiatore.\nSul grande schermo recit\u00f2 in una sessantina di pellicole tra il 1932 e il 1974; tra le sue interpretazioni pi\u00f9 riuscite quelle in \"Cavalleria rusticana\" di Amleto Palermi del 1939, \"4 passi fra le nuvole\" di Alessandro Blasetti del 1942, \"I pagliacci\" di Giuseppe Fatigati del 1943 dove impersona il compositore Ruggero Leoncavallo, e quindi con alcuni film di Alberto Lattuada e Federico Fellini come \"Luci del variet\u00e0\" del 1950, firmato da entrambi, poi con \"I vitelloni\" di Fellini del 1953 e \"La spiaggia\" di Lattuada del 1954. \nTra il 1954 e il 1975 collabor\u00f2 inoltre alla stesura di una ventina fra soggetti e sceneggiature. \nAl mezzo radiofonico inizi\u00f2 nel 1939 con il dramma giallo \"Ombrello n. 13\" scritto da Marcello Fantera e Antonio Conte per la regia di Guglielmo Morandi), cui seguono nell'immediato secondo dopoguerra programmi come \"Hooop... l\u00e0!\" (1947), \"Radio naja\" condotto da Corrado Mantoni, e successivamente \"Ciribiribin\" (1953); fa parte per diversi anni della Compagnia del teatro comico musicale di Roma, spesso diretta dal fratello di Corrado, Riccardo Mantoni, dove partecip\u00f2 a numerose trasmissioni di variet\u00e0, qualche volta nelle vesti del conduttore. Nel 1952 \u00e8 tra gli interpreti del dramma \"La domenica della buona gente\" scritto da Vasco Pratolini e Giandomenico Giagni, per la direzione di Anton Giulio Majano, nel ruolo di Malesci, che impersoner\u00e0 anche nel film realizzato l'anno seguente dallo stesso Majano. Verso la met\u00e0 degli anni sessanta partecip\u00f2 al quiz \"Caccia grossa\" condotto da Pippo Baudo nel 1965, nella quale impersona l'ispettore di polizia cinese Chung-Haj, ed \u00e8 quindi il protagonista di trasmissioni come \"Giallo-quiz\" nel 1966 e \"Nero nerissimo\" di Mario Brancacci del 1967. Tra le sue ultime presenze ai microfoni della radio, si ricorda la rivista comico-musicale \"La cicala\", del 1970, in cui fa coppia con Lauretta Masiero.\nL'attivit\u00e0 per la quale \u00e8 rimasto pi\u00f9 noto \u00e8 quella da doppiatore; con il suo timbro di voce inconfondibile presta la voce a innumerevoli attori stranieri e italiani, arricchendo di sfumature caricaturali e, all'occorrenza, di inflessioni dialettali, numerosi personaggi cinematografici per almeno quattro decenni. Tra i suoi doppiaggi pi\u00f9 importanti quelli di comici americani come Jerry Lewis, del quale fu la voce ufficiale, Bob Hope, Lou Costello, conosciuto in Italia come il Pinotto della coppia Gianni e Pinotto, quindi Chico Marx, Jack Oakie, Red Skelton e il francese Louis de Fun\u00e8s. Tra gli attori pi\u00f9 noti che ha doppiato: Fred Astaire, James Cagney, Peter Lorre, Ernest Borgnine, Peter Ustinov, Eli Wallach, Rod Steiger e il Jason Robards di \"C'era una volta il West\". La sua voce \u00e8 inoltre legata al personaggio di \"Don Camillo\", interpretato sullo schermo per cinque pellicole dall'attore francese Fernandel.\nAnche nei film d'animazione la sua voce fu una presenza costante: per la Walt Disney Pictures doppi\u00f2 il Grillo Parlante in \"Pinocchio\" (1940), il Re in Cenerentola (1950, nel ridoppiaggio del 1967), il Cappellaio Matto in \"Alice nel Paese delle Meraviglie\" (1951), il castoro in Lilli e il vagabondo (doppiaggio del 1955), l'Avvoltoio Buzzie ne \"Il libro della giungla\" (1967), l'uccello segretario in \"Pomi d'ottone e manici di scopa\" (1971) e lo sceriffo di Nottingham in \"Robin Hood\" (1973). La sua voce \u00e8 presente anche in alcuni film d'animazione italiani: \"La rosa di Bagdad\" di Anton Giulio Domenghini e \"Il signor Rossi cerca la felicit\u00e0\" diretto da Bruno Bozzetto.\nRomano fu attivo anche sul piccolo schermo: inizi\u00f2 a collaborare dal 1956, quando fu il coautore, insieme a Bruno Corbucci, dello sceneggiato televisivo per la Tv dei ragazzi \"Il marziano Filippo\". Nel 1959 \u00e8 nel cast del programma \"Il Mattatore\" accanto a Vittorio Gassman, mentre negli anni sessanta compare in alcuni sceneggiati conferendo tratti di istintiva simpatia e umanit\u00e0 ai personaggi da lui interpretati, come Kalubbe in \"Tutto da rifare pover'uomo\" (1960), il Luigi Patern\u00f2 di \"Peppino Girella\", diretto da Eduardo De Filippo e Isabella Quarantotti, quindi il Wilkins Micawber in \"David Copperfield\" diretto da Majano nel 1965. \u00c8 inoltre sua la voce italiana di Alfred Hitchcock nella serie \"Alfred Hitchcock presenta\", di Henry Calvin, il Sergente Garcia ne \"Zorro\", oltre all'ultimo suo lavoro, il doppiaggio di Nick Carter, nelle trasmissioni dedicate ai fumetti trasposti per la Tv \"Gulp!\" (1972) e in alcuni episodi della seconda serie intitolata \"Supergulp!\" realizzato da Bonvi e diretta da Giancarlo Governi e Guido De Maria. Dopo la sua morte, il doppiaggio di Nick Carter venne effettuato da Stefano Sibaldi.\nL'ultima apparizione come attore avvenne nell'originale televisivo \"Le cinque stagioni\", diretto da Gianni Amico nel 1975 e presentato in televisione un anno dopo la sua scomparsa. Romano mor\u00ec a 67 anni la sera del 16 ottobre 1975 alla casa di cura Villa Flaminia di Roma, in cui era ricoverato da pochi giorni per un'improvvisa malattia. Riposa al Cimitero del Verano accanto alla madre e al fratello."}
{"id": "842369", "revid": "228587", "url": "https://it.wikipedia.org/wiki?curid=842369", "title": "Abbeverata", "text": "L'abbeverata non \u00e8 soltanto il dissetamento degli animali domestici e selvatici, ma anche il luogo dove questo avviene abitualmente.\nDissetamento.\nTutti gli animali, sia domestici sia selvatici, necessitano di assumere una certa quantit\u00e0 minima di acqua per poter sopravvivere: se si considerano gli animali da allevamento si possono comunque notare delle differenze in termini di quantit\u00e0 di liquidi necessaria a seconda dello scopo per cui sono allevati. Per esempio un bovino da macello necessita in media di meno acqua rispetto a uno lattifero.\nPunti di abbeverata.\nLa conservazione dei punti di abbeverata rientra negli interventi di miglioramento ambientale, tanto che alcune amministrazioni pubbliche forniscono contributi per il loro mantenimento."}
{"id": "842370", "revid": "767487", "url": "https://it.wikipedia.org/wiki?curid=842370", "title": "Mitologia ugro-finnica", "text": "La mitologia ugro-finnica comprende le mitologie dei popoli parlanti una lingua ugrofinnica - in particolare la lingua ungherese, facente parte del gruppo ugrico, la lingua finlandese e la lingua estone facenti parte del gruppo finnico ed altre lingue minori o estinte.\nMitologia ungherese.\nPoco rimane di testimonianze scritte sulla mitologia del popolo ungherese, dalla ricerca e ricostruzione effettuata soprattutto durante il XX secolo si \u00e8 appreso che il mondo veniva rappresentato su tre livelli (Mondo Superiore, Mondo di Mezzo e Mondo Sotterraneo) e che la religione di carattere sciamanico adorava un \"pantheon\" di dei tra cui svettava \"Isten\" (Dio), creatore del mondo e supervisore delle vicende umane.\nMitologia finlandese.\nLa mitologia finlandese comporta diversi punti di similitudine con altre mitologie finniche tra cui la vicina mitologia estone, oltrech\u00e9 con altre mitologie nordiche non ugrofinniche. Molti degli elementi di tale mitologia sono sopravvissuti nella cultura orale fino al XVIII secolo, mentre nella prima met\u00e0 del XIX secolo il lavoro di recupero della cultura orale effettuato da Elias L\u00f6nnrot ha portato alla realizzazione del \"Kalevala\", il poema nazionale finlandese, realizzato nel corso del secolo che ha segnato il risveglio del sentimento nazionale del popolo finlandese, conclusosi con l'indipendenza dalla Russia nel 1917.\nMitologia estone.\nNon molto \u00e8 giunto a noi della mitologia estone in et\u00e0 pre-cristiana e la raccolta sistematica di questi miti \u00e8 iniziata solo durante il XIX secolo, quando la trasmissione orale aveva gi\u00e0 perduto parte della tradizione. La mitologia estone parte dalla deposizione di tre uova da parte di un uccello, diventate poi Sole, Luna e Terra. Vedeva un mondo imperniato ad un albero attraverso la Stella Polare. Con il passaggio degli estoni dalla caccia all'agricoltura, anche la mitologi\u00e0 pass\u00f2 a dare maggiore importanza alle entit\u00e0 che personificavano la fertilit\u00e0, il tempo meteorologico ed il cielo.\nNella mitologia estone, la coccinella \u00e8 l'animale scelto da Linda per ricercare un potente mago che possa salvare la vita all'eroe Kalev.\nL'esempio pi\u00f9 classico \u00e8 il Kalevipoeg, diventato poema epico estone per eccellenza anche grazie ad una forte componente patriottica presente all'interno dell'opera e fu realizzato da Friedrich Reinhold Kreutzwald che, riprendendo il lavoro di Friedrich Robert Faehlmann ne realizz\u00f2 un poema in cui molte delle situazioni descritte risalgono a alla tradizione orale degli estoni.\nMitologia careliana.\nTracce di questa mitologia ci giungono grazie al lavoro di Mikael Olavinpoika (conosciuto come Michele Agricola), un vescovo luterano vissuto in Finlandia nel XVI secolo e che document\u00f2 svariate usanze e credenze dei popoli finnici e careliani.\nEssi adoravano sia gli astri che gli oggetti terreni come ceppi, alberi, rocce, acqua, fuoco, rami ed ossa dei morti.\nMitologia sami.\nLa Mitologia sami \u00e8 basata sulle forze della natura che si inquadra sia nell'ambito delle mitologia dei Popoli finnici che nell'ambito delle religioni artiche e sono forme di culto che nel corso dei secoli hanno subito influenze da parte delle religioni dei vicini popoli scandinavi e russi."}
{"id": "842371", "revid": "287204", "url": "https://it.wikipedia.org/wiki?curid=842371", "title": "Gino Valle", "text": "Biografia.\nGino \u00e8 figlio di Provino Valle, noto architetto udinese, e fratello di Lella Vignelli, moglie del noto designer Massimo Vignelli. La prima esperienza artistica non \u00e8 legata alla pratica architettonica, bens\u00ec a quella pittorica: nel 1943 due sue opere sono infatti selezionate per il premio di Bergamo.\nDurante la seconda guerra mondiale viene fatto prigioniero e internato in un campo di smistamento in Germania. Durante la sua prigionia lavora in una fabbrica di cingoli armati. Frequenta l'Istituto Universitario di Architettura di Venezia dove si laurea nel 1948.\nInizia proprio nello stesso anno l'attivit\u00e0 professionale nello studio del padre Provino Valle a Udine. In seguito si unisce allo studio anche la sorella di Gino, Nani Valle. Ottiene numerose borse di studio all'estero tra cui la Fullbright presso la Harvard Graduate School of Design nel 1951.\nLa prima esperienza di docenza \u00e8 presso la scuola internazionale del CIAM, dove insegna dal 1952 al 1954. \u00c8 professore all'Istituto Universitario di Architettura di Venezia dal 1954 al 2001, occupando negli anni la cattedra dei corsi di Applicazione di geometria, Elementi di composizione e Composizione IV.\nDurante la sua lunga carriera professionale ha collaborato con Zanussi, per la quale disegna il frigorifero piatto, e con Solari, per la quale ha progettato orologi e datari a cifra (con \"Cifra 5\" si \u00e8 aggiudicato il Compasso d'Oro del 1956), nonch\u00e9 il sistema di teleindicatori per aeroporti e stazioni vincitore del medesimo premio nel 1962.\n\"Cifra 3\", orologio a cifre con meccanismo a rulli con palette simile al Cifra 5, \u00e8 uno storico oggetto di arredamento del XX secolo, esposto anche al Museum of Modern Art di New York.\nDopo la sua scomparsa l'attivit\u00e0 del suo studio \u00e8 continuata dallo Studio Valle Architetti Associati, con sedi a Udine e a Milano, diretto dalla moglie Piera Ricci Menichetti e dal figlio Pietro Valle."}
{"id": "842372", "revid": "120446809", "url": "https://it.wikipedia.org/wiki?curid=842372", "title": "Rebus sic stantibus", "text": "La clausola rebus sic stantibus (locuzione latina traducibile con 'stando cos\u00ec le cose') specifica che le parti di un accordo, ad es. contratto, trattato internazionale, hanno concluso lo stesso tenendo in considerazione la situazione di fatto esistente in quel momento, sicch\u00e9 fatti sopravvenuti, straordinari e imprevedibili, che modificano l'equilibrio dell'accordo a svantaggio di una parte, autorizzano questa a chiederne la modificazione o la risoluzione.\nIn relazione a questa clausola, si pone il problema se gli accordi debbano ritenersi subordinati a essa, quand'anche non inserita in modo esplicito. In caso affermativo, si ammetterebbe un principio che va a limitare l'operativit\u00e0 del principio espresso dal brocardo \"pacta sunt servanda\". Il problema si \u00e8 posto nel diritto privato, con riferimento ai contratti, e nel diritto internazionale, con riferimento ai trattati.\nDiritto privato.\nIl problema della subordinazione dei contratti a una tacita clausola \"rebus sic stantibus\" non fu mai affrontato, almeno in termini generali, dal diritto romano, mentre fu ampiamente trattato nel diritto comune, sotto l'influsso della Scolastica e del diritto canonico, giungendo a ritenere che tutti i contratti nei quali intercorresse un intervallo di tempo tra stipulazione e adempimento dovessero essere considerati implicitamente subordinati a questa clausola.\nLa teoria, talora estesa a tutti i negozi giudici con effetti differiti nel tempo, fu in auge soprattutto nei secoli XVI e XVII; in seguito, conobbe destini diversi nelle varie dottrine nazionali: se in quella italiana fin\u00ec per decadere, lo stesso non avvenne nella dottrina olandese e in quella tedesca. L'ascesa del dogma della volont\u00e0, che portava con s\u00e9 l'assolutizzazione del principio \"pacta sunt servanda\", si pose in contrasto con la teoria, che non fu accolta dalle codificazioni ottocentesche. Il \"Code Napol\u00e9on\", il cui diritto delle obbligazioni \u00e8 basato sulla trattazione di Robert Joseph Pothier, che ignora la clausola \"rebus sic stantibus\", non contiene alcuna disposizione che riconosca esplicitamente la tacita subordinazione dei contratti alla medesima e la stessa impostazione \u00e8 passata ai codici a esso ispirati, tra cui il Codice civile italiano del 1865. Analoga scelta \u00e8 stata fatta dal BGB tedesco, nonostante le elaborazioni teoriche di uno dei suoi massimi ispiratori, Bernhard Windscheid.\nCon l'attenuarsi del dogma della volont\u00e0, posizioni favorevoli all'esistenza di un'implicita clausola \"rebus sic stantibus\" sono riemerse in dottrina e giurisprudenza, quantomeno nei paesi di civil law. Cos\u00ec in Italia, gi\u00e0 durante la vigenza del Codice civile del 1865, non erano mancate in dottrina opinioni in tal senso, che trovarono anche accoglimento giurisprudenziale soprattutto nei primi anni del XX secolo. Nel 1942 l'art. 1467 del nuovo Codice civile italiano ha introdotto l'istituto della risoluzione del contratto per eccessiva onerosit\u00e0, con una disposizione che \u00e8 stata letta in dottrina e giurisprudenza, pur non senza voci contrarie, come riconoscimento del principio \"rebus sic stantibus\", per quanto entro limiti rigorosi.\nIn generale, gli ordinamenti di civil law mostrano una maggior apertura a riconoscere limitazioni al principio \"pacta sunt servanda\", come quella derivante dal principio \"rebus sic stantibus\". Questo principio pu\u00f2 essere trasfuso in una previsione normativa, come il gi\u00e0 ricordato art. 1467 del Codice civile italiano, o essere frutto di elaborazione giurisprudenziale, come la teoria francese dell\"'impr\u00e9vision\" e la teoria tedesca della \"Wegfall der Gesch\u00e4ftsgrundlage\". Gli ordinamenti di common law, invece, sono pi\u00f9 restii a riconoscere limitazioni all'assolutezza del principio \"pacta sunt servanda\" e alla conseguente completa assunzioni dei rischi da parte dei contraenti; in questi ordinamenti il fatto imprevisto sopravvenuto rileva solo quando comporta l'impossibilit\u00e0 di perseguire l'intento che le parti si erano poste con lo scambio delle promesse o una radicale diversit\u00e0 dell'obbligo contrattuale, nel qual caso, secondo la \"doctrine of frustration\", il contratto \u00e8 nullo per \"frustration\" (o \"impracticability\" negli Stati Uniti, dove l'istituto trova applicazione meno restrittiva). Di qui la prassi, sorta in questi paesi e passata anche alla contrattualistica internazionale, di inserire nei contratti di durata clausole espresse (cosiddette di \"hardship\") che, in presenza di fatti imprevisti sopravvenuti, obbligano le parti a rinegoziare il contratto (si noti che l'obbligo riguarda la rinegoziazione, non la conclusione) e, talvolta, ne sospendono l'esecuzione.\nDiritto internazionale.\nL'implicita subordinazione dei trattati alla clausola \"rebus sic stantibus\", considerata regola del diritto internazionale consuetudinario, \u00e8 ora \u00e8 codificata dall'art. 62 della Convenzione di Vienna sul diritto dei trattati del 1969. La norma, che non usa mai l'espressione \"rebus sic stantibus\" (l'articolo \u00e8 rubricato \"Mutamento fondamentale delle circostanze\"), pone dei limiti rigorosi alla sua invocabilit\u00e0. Stabilisce, infatti, al comma 1 che \"Un mutamento fondamentale delle circostanze intervenuto rispetto a quelle esistenti al momento della conclusione del trattato, che non era stato previsto dalle parti, non pu\u00f2 essere invocato come motivo di estinzione o di recesso, a meno che:\nAggiunge l'articolo 62, al comma 2, che \"Un mutamento fondamentale delle circostanze non pu\u00f2 essere invocato come motivo di estinzione o di recesso:\nInfine, secondo il comma 3 dell'articolo, se un mutamento fondamentale delle circostanze pu\u00f2 essere invocato, in base ai commi precedenti, per l'estinzione o il recesso dal trattato, pu\u00f2 anche essere invocato per sospenderne l'esecuzione.\nCome precisato dalla Corte internazionale di giustizia de L'Aia, il mutamento fondamentale delle circostanze non pu\u00f2 comunque essere invocato se era stato previsto dalle parti (v. sent. \"United Kingdom v. Iceland\" del 1973)."}
{"id": "842374", "revid": "77358", "url": "https://it.wikipedia.org/wiki?curid=842374", "title": "Thirteen - Tredici anni", "text": ""}
{"id": "842375", "revid": "74851", "url": "https://it.wikipedia.org/wiki?curid=842375", "title": "Banda corbari", "text": ""}
{"id": "842386", "revid": "161374", "url": "https://it.wikipedia.org/wiki?curid=842386", "title": "Strada Statale 115", "text": ""}
{"id": "842395", "revid": "1632387", "url": "https://it.wikipedia.org/wiki?curid=842395", "title": "Planxty", "text": "I Planxty sono un gruppo folk irlandese.\nIl nome \"Planxty\" in gaelico irlandese \u00e8 una composizione musicale in omaggio ad un ospite, un mecenate, un benefattore ed \u00e8 usata da Turlough O'Carolan in numerose composizioni.\nPlanxty potrebbe derivare da una corruzione del termine augurale gaelico \"sl\u00e1inte\", oppure dal latino \"plangere\" che vuol dire supplicare.\nBiografia.\nI primi anni settanta.\nI Planxty si formano negli anni settanta intorno alla figura di Christy Moore, musicista irlandese della contea di Kildare, trasferitosi in Inghilterra per tutti gli anni sessanta.\nDonal Lunny \u00e8 un compagno di scuola di Moore e proviene dal gruppo folk-pop Emmet Spiceland, Andy Irvine \u00e8 un attore inglese convertito alla musica, ispirato da Woody Guthrie, dedito alla ricerca di musica tradizionale e fondatore degli Sweeney's Men, Liam O'Flynn \u00e8 gi\u00e0 un affermato piper.\nChristy Moore, Liam O'Flynn, Andy Irvine e D\u00f3nal Lunny si conoscono nelle \"session\" nei pub.\nI Planxty appaiono per la prima volta in pubblico come gruppo d'apertura per Donovan nel suo tour irlandese del 1971.\nMoore, deluso dal rapporto con i musicisti inglesi nel suo album di debutto \"Paddy On The Road\", convince il suo produttore Bill Leader a registrare a Prosperous (co. Kildare), nella casa della sorella Anne (che compare sulla copertina dell'album), con altri musicisti irlandesi: nasce cos\u00ec l'omonimo album \"Prosperous\", in cui compaiono Liam O'Flynn (uillean pipes), D\u00f2nal Lunny (voce, sintetizzatore, bouzouki) e Andy Irvine (voce, bouzouki, mandolino e armonica a bocca), Clive Collins (violino), Dave Bland (concertina), Kevin Conneff (bodhr\u00e1n) e Bill Whelan (tastiere).\nLo stesso anno i Planxty esordiscono con un 33 giri omonimo, comunemente chiamato \"The Black Album\", per il colore della copertina.\nLa sintesi musicale \u00e8 molto originale ed innovativa per la stessa tradizione irlandese: c'\u00e8 la passione per la musica esteuropea di Irvine, il repertorio di danze tradizionali di O'Flynn, la musica di John Reilly e le pagine della PW Joyce Collection.\nNell'album compaiono \"Merrily Kissed the Quaker\" e \"S\u00ed Bheag S\u00ed Mhor\", esempi del rinnovamento musicale dei Planxty, il classico \"Raggle Taggle Gypsy\", il brano di Andy Irvine \"West Coast of Clare\", struggente e malinconica canzone d'amore fortemente ispirata ai motivi popolari, e \"The Blacksmith\" che termina con il tradizionale balcanico \"Blacksmithereens\".\nNel 1973 esce \"The Well Below the Valley\". Nel 1974 I Planxty pubblicano \"Cold Blow and Rainy Night\", in cui si aggiunge Johnny Moynihan (ex Sweeney's Men) a bouzouki, violino, tin whistle e voce, che prende il posto di D\u00f3nal Lunny. Quest'ultimo andr\u00e0 a formare un altro gruppo storico del folk irlandese, The Bothy Band.\nNello stesso anno Christy Moore lascia il gruppo, e l'ultimo disco di questo periodo, \"The Planxty Collection\", annovera nella formazione Paul Brady (proveniente dal gruppo dei Johnstons), subentrato a Moore.\nNel 1975 il gruppo si scioglie. Christy Moore si dedica alla carriera solista, O'Flynn lavora da turnista con numerosi artisti, Andy Irvine e Paul Brady proseguono in duo per un breve periodo, e nel 1976 incidono un nuovo disco, prodotto da D\u00f2nal.\n1978-1982.\nNel 1978 il gruppo torna insieme e l'anno successivo pubblica l'album \"After the Break\" (Dopo la rottura), con Matt Molloy, dei The Bothy Band e successivamente nei Chieftains, al flauto, tuttavia i membri non trascurano i rispettivi progetti musicali in parallelo. Sempre nel 1979 esce \"The Woman I Loved So Well\" con la partecipazione di Matt Molloy, Noel Hill (concertina), Tony Linnane (violino), Bill Whelan, tastierista e musicista di Riverdance, gi\u00e0 in Prosperous.\nNel 1982 I Planxty in formazione allargata (oltre ai quattro fondatori e allo stesso Whelan, troviamo James Kelly e Nollaig Casey ai violini, ed Eoghan O'Neill al basso), pubblicano \"Words &amp; Music\".\nChristy Moore e D\u00f2nal Lunny preferiscono concentrare gli sforzi sui Moving Hearts e i Planxty cessano nuovamente l'attivit\u00e0 nel 1983.\nIl nuovo millennio.\nNel 2003, in un documentario sui Planxty sulla RTE, numerosi giovani artisti proclamano il loro debito alla band. Il documentario ispira perci\u00f2 i quattro membri fondatori, che l'11 ottobre 2003 suoneranno di nuovo assieme davanti a un'audience esclusiva di 200 fortunati.\nSpinti dall'accoglienza del pubblico, i Planxty tornano a suonare dal vivo nel gennaio-febbraio dell'anno seguente.\nDai concerti tenuti a Vicar St. a Dublino e al Gl\u00f3r Irish Music Centre a Ennis (Co. Clare) viene registrato \"Live 2004\". I Planxty mostrano un'effettiva maturit\u00e0 artistica, e questo disco, il primo live della loro carriera, coglie i musicisti in stato di grazia. Dopo questa esperienza i Planxty si sciolgono un'altra volta.\nAttualmente non si sa se siano previste nuove riunioni o nuovi dischi."}
{"id": "842396", "revid": "3115", "url": "https://it.wikipedia.org/wiki?curid=842396", "title": "Cige\u013e", "text": "Cige\u013e (in ungherese \"C\u00e9gely\", in tedesco \"Ziegel\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1362 con il nome di Ziggel."}
{"id": "842397", "revid": "6066", "url": "https://it.wikipedia.org/wiki?curid=842397", "title": "Annio Milone", "text": ""}
{"id": "842398", "revid": "767487", "url": "https://it.wikipedia.org/wiki?curid=842398", "title": "One More for Rock 'n' Roll", "text": "One More For Rock N'Roll \u00e8 un album raccolta della Sleaze/Glam metal band Jetboy, uscito nel 2001 per l'etichetta discografica Perris Records."}
{"id": "842400", "revid": "3115", "url": "https://it.wikipedia.org/wiki?curid=842400", "title": "\u010cavoj", "text": "\u010cavoj (in ungherese \"Csavaj\u00f3\", in tedesco \"Sauershau\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1364. "}
{"id": "842404", "revid": "3115", "url": "https://it.wikipedia.org/wiki?curid=842404", "title": "\u010cere\u0148any", "text": "\u010cere\u0148any (in ungherese \"Cserenye\", in tedesco \"Tscherenein\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1329."}
{"id": "842414", "revid": "287204", "url": "https://it.wikipedia.org/wiki?curid=842414", "title": "Passeggero per Francoforte", "text": " \nPasseggero per Francoforte \u00e8 un romanzo spionistico scritta da Agatha Christie, pubblicato per la prima volta nel 1970.\nTrama.\nL'annoiato diplomatico inglese Sir Stafford Nye \u00e8 in aeroporto attendendo il volo che lo riporter\u00e0 in Inghilterra. Viene avvicinato da una donna che gli chiede di prendere la sua identit\u00e0. Incuriosito, il diplomatico accetta. Si trover\u00e0 catapultato in un'avventura che lo porter\u00e0 in giro per il mondo, cercando di sconvolgere i piani di chi vuole soggiogare il mondo al proprio potere."}
{"id": "842415", "revid": "1604781", "url": "https://it.wikipedia.org/wiki?curid=842415", "title": "Tito Annio Milone", "text": "Biografia.\nFu tribuno della plebe nel 57 a.C. e pretore nel 55 a.C.\nDurante la crisi scaturita dallo scontro tra Gaio Giulio Cesare e Pompeo, si formarono a Roma due fazioni contrapposte, una popolare in favore di Cesare guidata dal tribuno della plebe Publio Clodio Pulcro, avversario di Cicerone, e l'altra costituita da ottimati, capeggiata da Milone.\nNel 56 a.C. spos\u00f2 Fausta, figlia del dittatore Lucio Cornelio Silla e moglie ripudiata di Gaio Memmio.\nNel 53 a.C. Milone fu designato per il consolato dell'anno successivo e Clodio fu candidato come pretore.\nIl 18 gennaio 52 a.C. in uno scontro tra bande rivali, avvenuto a \"Bovillae\" sulla Via Appia, Clodio venne ucciso e Milone fu accusato dell'omicidio.\nFu Cicerone a prendere le difese dell'imputato, ma, intimorito dalla folla dei clodiani, non riusc\u00ec a pronunciare un'orazione coerente e articolata: il testo della \"Pro Milone\" che ci \u00e8 stato tramandato, infatti, fu scritto e pubblicato da Cicerone in un momento successivo a quello del processo. Il tribunale lo giudic\u00f2 colpevole 38 voti contro 13 e lo condann\u00f2 all'esilio.\nMilone si rifugi\u00f2 a Marsiglia. Secondo Cassio Dione, Cicerone gli fece pervenire l'orazione. Milone gli invi\u00f2 un commento scherzoso: \nTorn\u00f2 pi\u00f9 tardi a Roma per continuare la sua politica. Alleatosi con Marco Celio Rufo organizz\u00f2 una sollevazione anti cesariana, ma nel 48 a.C. durante l'attacco alla citt\u00e0 di Cossa, nell'agro Turino, fu ucciso da un sasso lanciato dalle mura."}
{"id": "842418", "revid": "110157", "url": "https://it.wikipedia.org/wiki?curid=842418", "title": "Prievidza", "text": "Prievidza (in tedesco \"Priwitz\") \u00e8 una citt\u00e0 della Slovacchia, capoluogo del distretto omonimo, nella regione di Tren\u010d\u00edn.\nCaratteristiche.\nLa citt\u00e0 si trova vicino alla pi\u00f9 famosa citt\u00e0 di Bojnice, con cui di fatto condivide il sistema di trasporti. La valle del fiume Nitra, nella quale sorge la citt\u00e0, \u00e8 circondata da montagne su tutti i versanti; la cima pi\u00f9 alta e pi\u00f9 spettacolare nei dintorni della citt\u00e0 \u00e8 il K\u013eak. \nPrievidza \u00e8 il centro di molte istituzioni di importanza regionale, sia governative che commerciali. \u00c8 anche la sede di molte societ\u00e0 sportive importanti, sia di calcio che di hockey.\nIn questa citt\u00e0 si trova anche un'importante scuola e convento dei padri Scolopi."}
{"id": "842423", "revid": "1632387", "url": "https://it.wikipedia.org/wiki?curid=842423", "title": "Seeds of Rage", "text": "Seeds of Rage \u00e8 il primo album in studio del gruppo musicale italiano Eldritch, pubblicato nel 1995 dalla Inside Out Music."}
{"id": "842424", "revid": "762947", "url": "https://it.wikipedia.org/wiki?curid=842424", "title": "Cicely Tyson", "text": "Nel corso della sua longeva carriera di attrice, portata avanti per un arco temporale di sette decenni, ha accumulato tre Premi Emmy, un Tony Award e il Premio Oscar alla carriera nel 2019. Si impose all'attenzione di critica e pubblico a livello internazionale grazie alla sua interpretazione nel film \"Sounder\" (1972), per cui fu candidata all'Oscar alla miglior attrice e al Golden Globe nella medesima categoria. Il ruolo da protagonista nella miniserie \"The Autobiography of Miss Jane Pittman\" (1974) le valse i primi due Emmy e una candidatura ai Premi BAFTA. Negli ultimi anni ha preso parte all'acclamato film \"The Help\" (2012) e a dieci episodi della serie televisiva \"Le regole del delitto perfetto\" (2015-2020), ottenendo grazie a quest'ultimo incarico altre cinque candidature agli Emmy.\nBiografia.\nNonostante la sua famiglia fosse originaria dell'isola di Nevis (Saint Kitts e Nevis) nelle allora Indie occidentali, Cicely Tyson nacque nel quartiere newyorkese di Harlem da Frederica, domestica, e William Augustine Tyson, tuttofare che si trasfer\u00ec negli Stati Uniti d'America registrandosi a Ellis Island a 21 anni il 4 agosto 1919. Scoperta da un fotografo della rivista per americani di colore \"Ebony\", divenne subito una celebre modella.\nNel 1968 partecip\u00f2 al film \"L'urlo del silenzio\". Nel 1973 fu candidata al premio Oscar alla migliore attrice per il film \"Sounder\" di Martin Ritt. Ebbe poi un ruolo cinematografico minore ma significativo in \"Pomodori verdi fritti alla fermata del treno\" (1991).\nNel 2013 vinse il Tony Award alla miglior attrice protagonista in un'opera teatrale per la pi\u00e8ce \"The Trip to Bountiful\" a Broadway.\nVita privata.\nTyson fu la terza moglie del famoso musicista jazz Miles Davis. A diciassette anni ebbe la sua unica figlia, nata dal matrimonio con il primo marito Kenneth Franklin. Era vegetariana.\nDoppiatrici italiane.\nNelle versioni in italiano dei suoi lavori, Cicely Tyson \u00e8 stata doppiata da:"}
{"id": "842434", "revid": "701660", "url": "https://it.wikipedia.org/wiki?curid=842434", "title": "I Minipolifonici", "text": "I Minipolifonici \u00e8 il coro polifonico di voci bianche fondato 1967 a Trento e diretto da Nicola Conci, al quale si deve la nascita della medesima scuola musicale.\nStoria.\nI Minipolifonici ben presto si arricchirono di un coro di voci miste e di una scuola strumentale.\nIn seguito venne fondato a Milano, dallo stesso Nicola Conci, un coro di voci bianche con il nome di Minipolifonici di Milano.\nLe sedi ora presenti sono due:\na Trento dove prosegue il lavoro della scuola musicale, delle voci bianche e dell'orchestra;\na Gubbio dove il centro \"I Minipolifonici\" organizza corsi di didattica musicale e corale infantile.\nIl coro di voci bianche e il coro misto hanno vinto numerosi concorsi tra cui il nazionale polifonico di Arezzo, l'internazionale polifonico C.A. Sighizzi di Gorizia, e l'internazionale polifonico di Tours."}
{"id": "842435", "revid": "2519", "url": "https://it.wikipedia.org/wiki?curid=842435", "title": "Abakan (fiume)", "text": "LAbakan () \u00e8 un fiume della Russia siberiana meridionale (Repubblica Autonoma della Chakasija), affluente di sinistra dello Enisej.\nDescrizione.\nNasce dai monti Saiani dalla confluenza dei due rami sorgentiferi Bol'\u0161oj Abakan e Malyj Abakan prendendo direzione mediamente nordorientale, drenando una valle compresa fra i Saiani e il Kuzbass. Sfocia nello Enisej a 2\u00a0887\u00a0km dalla foce, in prossimit\u00e0 della citt\u00e0 omonima, capitale della Repubblica Autonoma della Chakasija, vicino alle rive meridionali del bacino di Krasnojarsk. \nHa una lunghezza di 327\u00a0km (calcolata con il Bol'\u0161oj Abakan \u00e8 514\u00a0km); l'area del suo bacino \u00e8 di 32\u00a0000\u00a0km\u00b2. Ha una portata di 381\u00a0m\u00b3/s a 38\u00a0km dalla foce. Il fiume gela dalla seconda met\u00e0 di novembre alla fine di aprile. Oltre alla citt\u00e0 di Abakan, si trovano lungo il suo corso Abaza e il villaggio di Askiz. I suoi maggiori affluenti sono: Ujbat, Askiz e Ta\u0161typ (da sinistra) e Ona (da destra).\nNella mitologia dei Tatari dell'Altaj, il fiume Abakan \u00e8 presieduto da un dio (\"khan\", \"signore\"), il quale manda la pioggia sulla terra."}
{"id": "842438", "revid": "729019", "url": "https://it.wikipedia.org/wiki?curid=842438", "title": "Orecchio medio", "text": "L'orecchio medio \u00e8 una parte dell'orecchio. \u00c8 una cavit\u00e0 posta tra la membrana timpanica, che la separa dal condotto uditivo esterno, e l'orecchio interno.\nL'orecchio medio dei mammiferi contiene tre ossicini, che trasferiscono le vibrazioni del timpano, al fluido dell'orecchio interno sotto forma di onda sonora. Il cavo del timpano \u00e8 anche detto cassa timpanica o \"cavum tympani\". La tuba di Eustachio connette l'orecchio medio alla cavit\u00e0 nasale (rinofaringe), ci\u00f2 permette di regolare la pressione tra l'orecchio medio e la gola.\nLa funzione primaria dell'orecchio medio \u00e8 di trasferire in modo efficiente l'energia acustica da onde di compressione dell'aria, in onde propagate nei fluidi all'interno della coclea.\nLe strutture di pertinenza dell'orecchio medio sono:\nIl \"cavo del timpano\", contiene tre piccoli ossicini disposti regolarmente in modo da formare la \"catena degli ossicini\" dell'udito. La cassa del timpano comunica con la faringe attraverso la tromba di Eustachio. La mucosa faringea (mucosa timpanica) continua lungo questo canale fino alla cassa timpanica tappezzando tutte le pareti.\nLa cassa del timpano, nella parte posteriore, comunica con un sistema di cavit\u00e0 ossee dette \"cavit\u00e0 mastoidee\".\nGli organi dell'orecchio medio sono protetti dai muscoli \"tensor timpani\" e \"stapedio\" che, per stimoli troppo intensi, tirano il martello, riducendo le vibrazioni del timpano e limitando i movimenti della staffa; si riduce cos\u00ec l'amplificazione dei rumori troppo forti, con un tempo di reazione di circa 200 ms (si fa notare, tuttavia, che i rumori impulsivi hanno durate dell'ordine dei 100 ms e quindi non vi \u00e8 protezione contro di essi)."}
{"id": "842444", "revid": "100029", "url": "https://it.wikipedia.org/wiki?curid=842444", "title": "Paul Sabatier (teologo)", "text": ""}
{"id": "842455", "revid": "599013", "url": "https://it.wikipedia.org/wiki?curid=842455", "title": "Ium", "text": ""}
{"id": "842458", "revid": "599013", "url": "https://it.wikipedia.org/wiki?curid=842458", "title": "Hci", "text": ""}
{"id": "842459", "revid": "400694", "url": "https://it.wikipedia.org/wiki?curid=842459", "title": "Perris Records", "text": "La Perris Records \u00e8 un'etichetta discografica statunitense dedicata all'heavy metal ed in particolare a sottogeneri come il hair/pop metal, lo sleaze metal, l'AOR, e l'hard rock in genere.\nStoria della Perris Records.\nL'etichetta venne fondata nei primi anni novanta presso Houston, Texas, Stati Uniti da Tom Mathers.\nLa Perris nacque quando la band di Mathers, i Cherry St., fecero un tour nazionale senza etichetta. Cos\u00ec, invece di aspettare di trovare qualche casa discografica, Mathers ne fond\u00f2 una sua.\nMolte band che superarono il periodo di crisi dei primi anni novanta a causa del grunge, firmarono per la Perris oltre a nuove generazioni di band pi\u00f9 recenti. L'etichetta \u00e8 diventata quindi un riferimento per il \"revival\" del hair metal dagli anni novanta fino ad oggi."}
{"id": "842463", "revid": "101313279", "url": "https://it.wikipedia.org/wiki?curid=842463", "title": "Bocca Tanitica", "text": "La Bocca Tanitica collega la laguna di Al Manzilah (Egitto) con il Mare Mediterraneo.\nSi tratta di una delle sette \"bocche\" in cui si divide il delta del Nilo (le altre sono la Canopica, la Bolbitinica, la Sebennitica, la Saitica, la Mendesia, la Pelusiaca) e prende il suo nome dalla localit\u00e0 di Tanis, antica capitale dell'Egitto e oggi importante sito archeologico. \nCitato nel racconto di Plutarco sul mito di Iside ed Osiride. Il cadavere di quest'ultimo, chiuso in un sarcofago o arca dopo che con l'inganno vi venne fatto adagiare, fu gettato nel fiume affinch\u00e9 lo portasse alla \"Bocca Tanitica\" e quindi al mare."}
{"id": "842466", "revid": "84065354", "url": "https://it.wikipedia.org/wiki?curid=842466", "title": "Bocca Piccola", "text": "La Bocca Piccola \u00e8 uno stretto marino situato tra la Punta del Capo e l'area naturale marina protetta Punta Campanella, nella parte meridionale del mar Tirreno.\nSepara l'isola di Capri dalla penisola sorrentina, costituendo il punto d'ingresso pi\u00f9 meridionale del golfo di Napoli."}
{"id": "842468", "revid": "122791512", "url": "https://it.wikipedia.org/wiki?curid=842468", "title": "UNGOMAP", "text": "La Missione Unite per l'Ottimizzazione delle Funzioni delle Nazioni Unite in Pakistan e in Afghanistan (UNGOMAP dall'inglese \"United Nations Good Offices Mission in Afghanistan and Pakistan\") \u00e8 stata una missione delle Nazioni Unite stabilita dal Consiglio di Sicurezza il 15 maggio 1988 su proposta del Segretario Generale delle Nazioni Unite che aveva richiesto una missione di supporto per il \u201cRappresentante del Segretario Generale\u201d, Diego Cordovez, che si trovava nella regione.\nDescrizione.\nLa missione si rese necessaria dopo l'intervento armato sovietico in Afghanistan e la successiva firma degli \"Accordi di Ginevra\" tra le parti belligeranti.\nI compiti della missione erano di aiutare il \"Rappresentante del Segretario generale\" a: monitorare il ritiro delle truppe sovietiche dall'Afghanistan, aiutare i rifugiati a tornare nel paese dal territorio pakistano, verificare che entrambe le parti rispettassero il cessate il fuoco e gli \u201cAccordi di Ginevra.\nLa missione termin\u00f2 il 15 marzo 1990 con il totale disimpegno delle forze sovietiche; durante la missione non si verificarono violazioni degli accordi di pace.\nI quartier generali dell\u2019UNGOMAP erano a Kabul e ad Islamabad; la missione fu diretta dal generale Rauli Helminen, dal maggio 1988 all'aprile 1989, e dal colonnello, Heikki Happonen, dall'aprile 1989 al marzo 1990, entrambi finlandesi.\nIl contingente militare oscill\u00f2 da un massimo di 50 osservatori ad un minimo di 35 durante il disimpegno. I paesi che contribuirono alla missione con osservatori militari furono: Austria, Canada, Danimarca, Figi, Finlandia, Ghana, Irlanda, Nepal, Polonia e Svezia.\nIl costo totale della missione fu di 14 milioni di dollari."}
{"id": "842469", "revid": "599013", "url": "https://it.wikipedia.org/wiki?curid=842469", "title": "Alluminofosfati", "text": "Gli alluminofosfati (AlPO) sono materiali cristallini microporosi \"neutri\", con pori di dimensione massimo dei 15 \u00e5ngstr\u00f6m \u00c5 (m-10).\nHanno strutture altamente cristalline e porosit\u00e0 controllate, regolari ed elevata area superficiale, vengono utilizzate come setacci molecolari e catalizzatori.\nAlcune loro strutture sono analoghe alle zeoliti come, ad esempio, la AlPO-34 strutturalmente uguale alla cabasite mentre altre non hanno nessun analogo fra le zeoliti.\nLe AlPO sono costituite da all'alluminio e fosforo.\nIl fosforo e l'alluminio sono presenti in unit\u00e0 tetraedriche connesse fra loro dall'ossigeno.\nSono composti neutri; ci\u00f2 \u00e8 dovuto alla sostituzione del Si+4 da parte P+5 questo fa s\u00ec che nella struttura della AlPO, formalmente rappresentabile come -Al-O-P- che l'ossigeno sia bilanciato completamente dal fosforo.\nAlPO metallo sostituite.\nL'acronimo \u00e8 Me-APO; sono AlPO dove alcuni atomi di Al+3, sono sostituiti da cationi metallici bivalenti, es: Co, Mg, Zn, Ni.\nLe sostituzioni creano una lacuna elettronica sull'ossigeno tra il P e il metallo creando un sito accettore di e-, acido.\nSintesi.\nLa sintesi delle AlPO avviene tramite cristallizzazione idrotermale, usando una miscela di Al(OH)3, H2PO4, con acido fluoridrico (HF) e un direttore di struttura, templante.\nQuesto gel viene immesso in una camicia di teflon dentro un'autoclave e scaldato dai 150 ai 165\u00a0\u00b0C sotto pressione autogena per 7-8 giorni. Il prodotto viene filtrato, lavato con acqua distillata e seccato.\nOra il templante organico, intrappolato nei micropori viene rimosso per liberarli e rendere attive le AlPO, tramite calcinazione in flusso d'aria a 800-850\u00a0\u00b0C per 12-16 ore.\nPer preparare delle Me-APO bisogna aggiungere il sale del metallo nella soluzione prima di aggiungere il templante.\nQueste sono le linee guida; poi per ogni AlPO ci saranno condizioni operative diverse che permetteranno di avere AlPO con un'unica fase cristallografica ben definita ed una maggiore cristallinit\u00e0.\nCaratterizzazione.\nLe AlPO sono studiate tramite la diffrazione dei raggi X, per poterne capire le fasi, la cristallinit\u00e0 e dimensione dei grani, l'analisi termogravimetrica per studiare la stabilit\u00e0 termica alle varie temperature."}
{"id": "842472", "revid": "767487", "url": "https://it.wikipedia.org/wiki?curid=842472", "title": "Movimento dos Trabalhadores Rurais Sem Terra", "text": "Il Movimento dos Trabalhadores Rurais Sem Terra (o, semplicemente, Movimento Sem Terra, MST) \u00e8 un movimento politico-sociale brasiliano che si batte per la riforma agraria.\nStoria.\nIl MST nasce nel 1984, dalle occupazioni contadine di terra nel sud del Brasile. \u00c8 oggi presente in 24 Stati del paese e coinvolge un milione e mezzo di persone. Grazie alle sue lotte, 350.000 famiglie hanno conquistato la terra, mentre 150.000 stanno lottando negli accampamenti.\nCentrale nel MST \u00e8 il vincolo con la propria base: \"Siamo un'organizzazione politica e sociale delle masse non un gruppo ben preparato che pensa di risolvere da solo il problema della riforma agraria\". E la riforma agraria sembra ancora lontana in Brasile, nonostante il governo Lula l'abbia promessa con il II Piano Nazionale di Riforma Agraria dell'autunno 2003.\nConcentrazione della terra in Brasile.\nL'Incra, Istituto nazionale per la riforma agraria, fornisce dati sconvolgenti: l'1,6% dei proprietari con immobili al di sopra dei mille ettari possiedono il 46,8% dell'area totale esistente nel paese, il 51,4% degli immobili classificati come grandi propriet\u00e0 \u00e8 improduttivo, ossia pi\u00f9 di 133 milioni di ettari di terre non rispondono alle esigenze di produttivit\u00e0 e potrebbero essere espropriate per la riforma agraria, secondo il dettato costituzionale.\nI 25 anni del MST.\nNel gennaio 2009 il Movimento Senza Terra ha celebrato i suoi primi 25 anni di vita e di lotte. \u00c8 indispensabile una \"massificazione\" della lotta, hanno affermato in molti, la crisi economica che sta lasciando senza lavoro centinaia di migliaia di persone pu\u00f2 essere un'occasione di trasformazione ma ci vogliono molti militanti che siano in grado di organizzarli e formarli. Chi viene dalla citt\u00e0, chi ha svolto attivit\u00e0 diverse da quella agricola, anche se magari proviene da una famiglia contadina, tende spesso a mercantilizzare tutto, non ha pazienza di aspettare, quindi il problema della formazione e dei quadri capaci di attuarla \u00e8 enorme - dice Egidio Brunetto, uno dei fondatori del MST. \nIl MST fa parte della Via Campesina ed \u00e8 tra i fondatori e gli animatori dei Forum sociale mondiale, a partire da quello di Porto Alegre del 2001.\nIn Italia.\nIn Italia, come in molti altri paesi del mondo, esiste una associazione che si propone di far conoscere idee e attivit\u00e0 del MST: l'associazione \"Amig@s MST-Italia\" gestisce dal 1998 un sito in italiano sul movimento."}
{"id": "842476", "revid": "56620", "url": "https://it.wikipedia.org/wiki?curid=842476", "title": "Famiglia (societ\u00e0)", "text": ""}
{"id": "842481", "revid": "2188270", "url": "https://it.wikipedia.org/wiki?curid=842481", "title": "Montemerano", "text": "Montemerano \u00e8 una frazione del comune italiano di Manciano, nella provincia di Grosseto, in Toscana.\nGeografia fisica.\nIl borgo \u00e8 situato a 6\u00a0km a nord-ovest del capoluogo comunale, lungo la strada che conduce a Scansano, e a sud della localit\u00e0 termale di Saturnia.\nStoria.\nNella zona sono avvenuti ritrovamenti archeologici che testimoniano la presenza di nuclei abitativi relativi al periodo neolitico ed all'epoca romana. Il luogo viene inoltre citato in documenti risalenti al IX secolo.\nIl caratteristico borgo medievale fu fatto edificare nel corso del XIII secolo dalla famiglia Aldobrandeschi sulla parte pi\u00f9 alta della collina. Nel XIV secolo il controllo del paese pass\u00f2 alla famiglia dei Baschi, che lo portarono a sottomettersi ad Orvieto. Durante il XV secolo Siena si impossess\u00f2 di Montemerano e lo trasform\u00f2 facendolo diventare un'imponente fortezza.\nNella seconda met\u00e0 del XVI secolo, con la definitiva caduta della Repubblica di Siena, il centro entr\u00f2 a far parte del Granducato di Toscana, seguendone le sorti da quel momento in poi.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Montemerano. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nCultura.\nA Montemerano \u00e8 situata la biblioteca comunale di storia dell'arte: si tratta di una biblioteca pubblica specialistica che contiene oltre volumi di storia dell'arte. \u00c8 stata inaugurata il 1\u00ba novembre 2012 grazie alla donazione al Comune di Manciano di un fondo di circa volumi da parte della storica e critica d'arte Marilena Pasquali.\nMontemerano \u00e8 stato inserito nel 2014 nell'elenco dei Borghi pi\u00f9 belli d'Italia.\nInfrastrutture e trasporti.\nIl paese di Montemerano \u00e8 servito dalla strada provinciale 159 Scansanese, che collega la citt\u00e0 di Grosseto con Scansano e Manciano nell'entroterra, e che costituiva un tratto della ex strada statale 322 delle Collacchie, terminando a Follonica."}
{"id": "842497", "revid": "729019", "url": "https://it.wikipedia.org/wiki?curid=842497", "title": "Legio XV Primigenia", "text": "La Legio XV \"Primigenia\" (\"dedicata alla dea Fortuna\") fu una legione romana, costituita dall'imperatore romano Caligola nel 39 e distrutta durante la rivolta batava del 70.\nNascita.\nLa legione venne organizzata, assieme alla gemella Legio XXII \"Primigenia\", in occasione della campagna germanica di Caligola. Il \"cognomen\" \"Primigenia\" fu una dedica delle due legioni alla dea Fortuna, ma venne utilizzato raramente. L'ordinale XV venne scelto perch\u00e9 questa legione avrebbe dovuto condividere il proprio campo con la XIIII \"Gemina\". La campagna di Caligola inizi\u00f2 con l'attraversamento delle Alpi (all'epoca i legionari erano per lo pi\u00f9 italici) e poi del Reno: le due legioni \"Primigenia\" affrontarono il nemico a Wiesbaden, l'inizio di un'azione militare sottovalutata dalle fonti storiche, ma che i ritrovamenti archeologici, tra cui le pietre tombali dei soldati morti in guerra, stanno facendo riconsiderare.\nTerminata la campagna di Caligola, la XV venne inviata a \"Moguntiacum\" (Magonza), a condividere il campo con la XIIII \"Gemina\". La convivenza delle due legioni, per\u00f2, dur\u00f2 poco, perch\u00e9 nel 43 l'imperatore Claudio port\u00f2 con s\u00e9 alcune legioni per la sua campagna britannica, e la \"Primigenia\" fu inviata a \"Castra Vetera II\" (Xanten), in Germania Inferior, ad occupare il campo lasciato dalla XXI \"Rapax\". Il campo fu diviso con la V \"Alaudae\" che, essendo la legione veterana, occupava il lato occidentale (destro) del campo, mentre la XV \"Primigenia\" era collocata a oriente, sul meno prestigioso lato sinistro del campo.\nNel 47 le legioni di \"Castra Vetera\" furono impegnate nella campagna di Cn. Domizio Corbulone contro i Chatti: la campagna fu vittoriosa, ma non port\u00f2 ad allargamenti territoriali, perch\u00e9 l'imperatore Claudio ordin\u00f2 di riportare la frontiera sul pi\u00f9 difendibile Reno. Ai soldati della XV e della V fu ordinato di costruire un canale artificiale, il cosiddetto \"canale di Corbulone\", tra \"Matilo\" (moderna Leida-Roomburg) e \"Municipium Cananefatium\" (moderna Voorburg), la capitale dei Cananefati; il canale esiste ancora oggi.\nL'\"anno dei quattro imperatori\" e la rivolta batava.\nAssieme al resto dell'esercito germanico, la XV sostenne Vitellio durante l'Anno dei quattro imperatori (69). Avvenne infatti che in occasione della simultanea sollevazione di pi\u00f9 pretendenti al trono contro Nerone, l'esercito di Germania inferior (costituito dalle legioni I \"Germanica\", V \"Alaudae\", XV \"Primigenia\" e XVI \"Gallica\") avessero sedato la rivolta di Gaio Giulio Vindice in Gallia, prima che Galba, alleato di Vindice, riuscisse a farsi riconoscere imperatore dal Senato romano. Per evitare la punizione del nuovo imperatore, le legioni di Germania decisero di acclamare un proprio imperatore, Vitellio appunto, inducendolo a marciare su Roma. Dall'oriente giunse per\u00f2 un altro generale, Vespasiano, col proprio esercito, che conquist\u00f2 il trono dopo aver sconfitto l'esercito di Vitellio nella seconda battaglia di Bedriaco.\nIl 69 termin\u00f2 con l'inizio di quella rivolta batava che segn\u00f2 la fine della XV \"Primigenia\". Offesi dal fatto che Galba aveva sciolto la sua guardia batava, i Batavi si ribellarono. La V \"Alaudae\" e la XV \"Primigenia\" intervennero per sedare la rivolta, ma vennero prima sconfitte vicino Noviomagus Batavorum, oggi Nijmegen e poi assediate a \"Castra Vetera\" (autunno 69). Vennero inviate in soccorso tre legioni, la I \"Germanica\", la XVI \"Gallica\" e la XXII \"Primigenia\", ma i Batavi obbligarono le due legioni assediate ad arrendersi nel marzo 70. I Batavi costrinsero anche la I e la XVI legione alla resa, prima di essere sconfitti da un esercito inviato da Vespasiano al comando di Quinto Petillo Ceriale, ma dopo la fine della rivolta n\u00e9 la V n\u00e9 la XV legione furono ricostituite."}
{"id": "842499", "revid": "287204", "url": "https://it.wikipedia.org/wiki?curid=842499", "title": "Comarche della Spagna", "text": "Le comarche della Spagna sono una suddivisione storica delle province e, in alcune comunit\u00e0 autonome, quali la Catalogna, rappresentano altres\u00ec una suddivisione amministrativa.\nLe comarche nelle comunit\u00e0 autonome della Spagna.\nAttualmente, in Spagna, per comarca si intende una divisione del territorio che comprende vari municipi. I suoi confini tendono a coincidere con quelli di una regione naturale che sia omogenea dal punto di vista delle caratteristiche determinanti il paesaggio geografico:\nOgni comarca ha un luogo, un punto geografico centrale intorno al quale si trova il suo territorio. Questo punto \u00e8 facilmente identificabile per la presenza di un elemento o un carattere che dar\u00e0 poi il nome alla comarca. Pu\u00f2 essere una fonte, un fiume, una casa, un valico, un passaggio su un corso d'acqua. Pu\u00f2 anche essere un evento storico che ne ha caratterizzato il territorio nella memoria storica. In alcuni casi, per\u00f2, la denominazione \u00e8 cos\u00ec antica che le sue origini non sono pi\u00f9 chiare. Alcuni esempi:\nLe comarche spagnole comprendono i territori di diversi municipi, e in alcuni casi sono vere e proprie entit\u00e0 amministrative, come le province e le regioni. Nulla vieta tuttavia che una comarca possa includere territori di municipi appartenenti a province diverse, ponendosi dunque come un ente alternativo alle province stesse, retto da un \"consiglio comarchiale\" di secondo grado eletto e composto dai consiglieri comunali dell'ambito territoriale.\nPoich\u00e9 il criterio principale \u00e8 l'omogeneit\u00e0 del territorio, troveremo comarche montane estese per qualche decina di km\u00b2 e comarche in pianura di centinaia o migliaia di km\u00b2."}
{"id": "842505", "revid": "484362", "url": "https://it.wikipedia.org/wiki?curid=842505", "title": "Bocca del leone", "text": ""}
{"id": "842507", "revid": "30232", "url": "https://it.wikipedia.org/wiki?curid=842507", "title": "Settimana Enigmistica", "text": ""}
{"id": "842508", "revid": "1543377", "url": "https://it.wikipedia.org/wiki?curid=842508", "title": "Blefarospasmo", "text": "Il blefarospasmo \u00e8 una distonia focale caratterizzata dalla chiusura persistente e involontaria delle palpebre. Pu\u00f2 presentarsi in forma lieve, mentre, nei casi pi\u00f9 gravi, pu\u00f2 provocare di fatto una cecit\u00e0 funzionale.\nEpidemiologia.\nHa un'incidenza nella popolazione generale stimata intorno a un caso ogni 10-25.000 persone.. Vi \u00e8 una prevalenza nelle donne di circa 1,8F:1M; negli USA si stimano nel 2000 circa 50.000 casi, con 2000 nuovi casi per anno.\nLe frequenti contrazioni delle palpebre sono state correlate alla curvatura della cornea e all'aumento di astigmatismo.\nCause.\nIl blefarospasmo \u00e8 associato a un anormale funzionamento dei gangli della base, strutture dell'encefalo deputate al controllo della postura e del movimento.\nIn diversi studi \u00e8 stata osservata l'insorgenza della patologia in concomitanza all'assunzione di benzodiazepine e tienobenzodiazepine.\nIn rari casi, l'ereditariet\u00e0 pu\u00f2 giocare un ruolo nello sviluppo del blefarospasmo.\nSintomi.\nLa maggior parte delle persone sviluppano il blefarospasmo senza sintomi premonitori. Pu\u00f2 esserci inizialmente un graduale aumento degli ammiccamenti o dell'irritazione agli occhi. Alcune persone possono anche sperimentare la fatica, tensione emotiva, o ipersensibilit\u00e0 alla luce. Quando la condizione progredisce, i sintomi diventano pi\u00f9 frequenti, e si possono sviluppare anche gli spasmi facciali.\nIl blefarospasmo pu\u00f2 diminuire o cessare del tutto mentre una persona dorme o si concentra su un compito specifico.\nSpesso il disturbo si associa con una distonia cronico facciale chiamata sindrome di Meige (spasmo facciale mediano), talvolta il disturbo \u00e8 correlato all'anismo o Sindrome del pubo-rettale. In generale, con percentuali di incidenza variabili secondo vari autori, le distonie craniche come il blefarospasmo, si associano a distonie di altri distretti corporei, collo, arti inferiori addome.\nTerapia.\nIn atto, viene trattata con discreta efficacia mediante infiltrazioni di tossina botulinica da effettuarsi presso i centri specializzati. Tale terapia non \u00e8 risolutiva e necessita di essere ripetuta con nuove infiltrazioni, con cadenza minimo trimestrale.\nVi sono segnalazioni che indicano l'efficacia dell'aloperidolo nel blefarospasmo essenziale.\nAltri farmaci potenzialmente utili sono:"}
{"id": "842519", "revid": "287204", "url": "https://it.wikipedia.org/wiki?curid=842519", "title": "Blefarite ciliare", "text": ""}
{"id": "842522", "revid": "729019", "url": "https://it.wikipedia.org/wiki?curid=842522", "title": "Colombe Schneck", "text": "Presenta \"I&gt;M\u00e9dia\" ogni giorno alle 9.15 sull'emittente francese di notizie 24h-24 I&gt;T\u00e9l\u00e9 e \"J'ai mes sources\", dal luned\u00ec al venerd\u00ec dalle 10.30 alle 11.00 su France Inter.\nBiografia.\nNata il 9 giugno 1966, Colombe Schneck \u00e8 laureata all'Institut d'\u00e9tudes politiques de Paris (noto anche come \u00abSciences Po\u00bb).\n\u00c8 stata cronista per \"Arr\u00eat sur images\", trasmissione di analisi dei media di Daniel Schneidermann, prima di arrivare nel 1999 a I&gt;T\u00e9l\u00e9, il canale d'informazione del gruppo Canal+.\nColombe Schneck presenta \"I&gt;M\u00e9dia\", dal luned\u00ec al venerd\u00ec alle 9.15. Ogni mattina intervista uno o pi\u00f9 attori del mondo dei media. Tania Young presenta ogni venerd\u00ec una cronaca sui programmi televisivi del week-end.\nA partire dal settembre 2006, presenta anche \"J'ai mes sources\", una trasmissione quotidiana dedicata ai media su France Inter dal luned\u00ec al venerd\u00ec dalle 10.30 alle 11.00. Colombe Schneck \u00e8 circondata da uno o pi\u00f9 invitati e da cronisti come Pierre Lescure, Emmanuel Charonnat, \u00c9ric Naulleau, Patrick Cabannes o anche Anne-Elisabeth Lemoine.\nEra gi\u00e0 stata cronista per la trasmissione \"Le Fou du Roi\", sempre su France-Inter.\nOpere.\n\"Val de gr\u00e2ce\" (2008) grand prix de l'h\u00e9ro\u00efne Madame Figaro 2009"}
{"id": "842525", "revid": "217591", "url": "https://it.wikipedia.org/wiki?curid=842525", "title": "Juan de Zum\u00e1rraga", "text": "Carriera ecclesiastica.\nFu superiore dell'ordine dei francescani in Spagna e inquisitore, divenne il primo vescovo della Nuova Spagna, nel 1528 l'imperatore Carlo V gli impose questo titolo cos\u00ec Zumarraga arriv\u00f2 in Messico per esercitare il suo nuovo ministero, ma dovette ritornare in Spagna poich\u00e9 non era ancora stato consacrato e nel nuovo continente non c'erano vescovi che potessero consacrarlo e imporgli la mitria di vescovo della Nuova Spagna.\nNel giugno del 1534 ritorn\u00f2 in Messico. A lui si deve la creazione della prima tipografia del Messico e di tutta l'America, fond\u00f2 i collegi di Santa Cruz di Tlatelolco e di San Juan de Letr\u00e1n, fond\u00f2 anche un ospedale che chiam\u00f2 dell'Amore di Dio e inizi\u00f2 la creazione della Reale e Pontificia Universit\u00e0 del Messico.\nDal 1536 al 1543 esercit\u00f2 la carica di inquisitore apostolico e sostenne 183 cause contro sospetti eretici, il caso pi\u00f9 famoso fu quello contro don Carlos Ometochtzin di Texcoco che teoricamente continuava a praticare sacrifici umani, in realt\u00e0 fomentava la rivolta contro il governo spagnolo.\nNel 1546 papa Paolo III lo nomin\u00f2 primo arcivescovo del Messico.\nLe apparizioni della Madonna di Guadalupe.\nJuan de Zum\u00e1rraga \u00e8 indicato dalle fonti come uno dei protagonisti delle apparizioni della Madonna di Guadalupe.\nSecondo la tradizione, la Vergine Maria nella sua veste di Vergine di Guadalupe apparve in varie occasioni al convertito azteco Juan Diego Cuauhtlatoatzin tra il 9 e il 12 dicembre del 1531 sul monte del Tepeyac e gli chiese di cercare il vescovo per dirgli che Lei sollecitava la costruzione di un tempio in quel luogo; la storia racconta che l'indio Juan Diego and\u00f2 alla ricerca di Juan de Zum\u00e1rraga per raccontargli la richiesta della Vergine e il Vescovo non credette alle apparizioni.\nJuan de Zum\u00e1rraga chiese una prova delle apparizioni della Vergine e nella risposta alla richiesta del vescovo, la Vergine chiese all'indio di tagliare quante pi\u00f9 rose potesse e di portarle al vescovo; cos\u00ec egli fece e raccolse le rose nel suo mantello (tilma), che poi apr\u00ec davanti a Zum\u00e1rraga: la tilma recava impressa l'effigie della Vergine.\nDopo questa apparizione Juan de Zum\u00e1rraga visse molti anni, e scrisse molte lettere, carte e anche un catechismo chiamato \"Regla Cristiana\" (regola cristiana). Non si conoscono documenti nei quali egli menzioni esplicitamente di essere stato testimone di apparizioni mariane, ma parti del suo catechismo possono essere interpretate come un'allusione a questi fatti.\nLa morte.\nMor\u00ec a Citt\u00e0 del Messico il 3 giugno 1548 e fu sepolto nella cattedrale della citt\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "842527", "revid": "15756", "url": "https://it.wikipedia.org/wiki?curid=842527", "title": "Erich K\u00e4stner", "text": "\u00c8 conosciuto soprattutto in virt\u00f9 dei suoi libri per ragazzi.\nBiografia.\nDresda 1899\u20131919.\nFiglio di Emil Richard K\u00e4stner, sellaio e di Ida Amalia Augustin, domestica poi parrucchiera, K\u00e4stner crebbe nella \"K\u00f6nigsbr\u00fccker Stra\u00dfe\" nella periferia di Dresda. Il rapporto con la madre fu molto intenso anche in et\u00e0 adulta: quando K\u00e4stner risiedeva a Berlino e a Lipsia le scriveva quasi ogni giorno una lettera o una cartolina; nei suoi romanzi il tema della madre \u00e8 molto presente. K\u00e4stner raccont\u00f2 poi la sua infanzia nella sua autobiografia \"Als ich ein kleiner Junge war\" 1957 (Quand'ero ragazzo).\nNel 1913 inizia a studiare per diventare insegnante ma lascia la scuola nel 1916 poco prima di terminarne gli studi. Nel 1914 scoppia la Prima guerra mondiale che, come K\u00e4stner scrisse, \u2018fece finire la mia giovent\u00f9\u2019. K\u00e4stner fu arruolato nel 1917 in una compagnia militare di artiglieria. La durezza dell'addestramento e le brutalit\u00e0 della guerra lo segnarono profondamente, anche fisicamente e lo fecero diventare antimilitarista. Alla fine della guerra K\u00e4stner ritorn\u00f2 alla scuola e ne ottenne il diploma, l'Abitur.\nLipsia 1919\u20131927.\nNell'autunno del 1919 si iscrive all'universit\u00e0 di Lipsia e studia storia, filosofia, lingua tedesca, letteratura e teatro. Si mantiene agli studi facendo diversi lavori. Fa anche il giornalista e il critico teatrale per il prestigioso quotidiano Neue Leipziger Zeitung. Nel 1925 ottiene il suo diploma con una tesi su \"Federico il Grande e la letteratura tedesca\". Nel 1927 pubblica il poema erotico \"Abendlied des Kammervirtuosen\" con illustrazioni di Erich Olsen e viene licenziato dal quotidiano. Nel 1927 si trasferisce a Berlino anche se continua a scrivere per \"Neue Leipziger Zeitung\" con lo pseudonimo di \"Berthold B\u00fcrger\" (cittadino Berthold) come corrispondente. In seguito utilizzer\u00e0 diversi pseudonimi: \"Melchior Kurtz, Peter Flint, Robert Neuner\".\nBerlino 1927-1933.\nGli anni berlinesi di K\u00e4stner dal 1927 alla fine della Repubblica di Weimar nel 1933 furono i pi\u00f9 produttivi. Egli diviene uno dei pi\u00f9 importanti intellettuali di Berlino. Pubblic\u00f2 poesie, articoli e recensioni nei pi\u00f9 importanti periodici. Fu collaboratore e critico teatrale al quotidiano Die Weltb\u00fchne. Inoltre scrisse sui quotidiani Berliner Tageblatt e Vossische Zeitung. Nell'opera omnia di K\u00e4stner pubblicata in Germania nel 1998 redatta da Hans Sarkowicz and Franz Josef G\u00f6rtz, sono elencati pi\u00f9 di 350 articoli dal 1923 al 1933 ma il numero potrebbe essere maggiore. Molto and\u00f2 perso quando la casa di K\u00e4stner fu distrutta durante un bombardamento nel febbraio 1944.\nNel 1928 K\u00e4stner pubblica il suo primo libro \"Herz auf Taille\", una raccolta di poesie degli anni di Lipsia. Questa raccolta di Gebrauchslyrik (poesie per l'uso quotidiano) fece di lui un esponente di primo piano del movimento Neue Sachlichkeit (Nuova oggettivit\u00e0), che utilizzando uno stile sobrio, distante e oggettivo faceva satira sulla societ\u00e0 contemporanea. Fecero parte di questo movimento: Joseph Roth, Hermann Hesse, Carl Zuckmayer, Erich Maria Remarque, Thomas Mann e Heinrich Mann.\nNell'autunno del 1929 pubblica \"Emil und die Detektive\" (Emilio e i detectives, traduzione italiana di Lavinia Mazzucchetti), suo primo libro per ragazzi e tuttora il pi\u00f9 conosciuto della sua opera. Edith Jacobsen, editrice e proprietaria della casa editrice Weltb\u00fchnen-Verlag gli sugger\u00ec la storia di detective. Furono vendute pi\u00f9 di due milioni di copie e fu tradotto in 59 lingue. Era una novit\u00e0, nel panorama della letteratura per l'infanzia, una storia realisticamente ambientata nella citt\u00e0 di Berlino. Le illustrazioni del libro furono disegnate da Walter Trier e contribuirono in parte al successo del libro.\nK\u00e4stner scrisse in seguito altri libri per ragazzi dello stesso tipo: nel 1931 \"P\u00fcnktchen und Anton\" Antonio e Virgoletta; nel 1933 \"Das fliegende Klassenzimmer\" La classe volante; e il seguito di \"Emil und die Detektive\" nel 1934 \"Emil und die Drei Zwillinge\" Emilio e i tre gemelli. Tutti illustrati da Walter Trier. Questi romanzi furono tradotti in Italia da Lavinia Mazzucchetti.\nNel 1931 il regista Gerhard Lamprecht porta sullo schermo \"Emil und die Detektive\". Il film fu un gran successo ma la sceneggiatura non piacque a K\u00e4stner. In seguito lavor\u00f2 proprio come sceneggiatore negli studi cinematografici di Babelsberg, situati vicino a Berlino.\nNel 1931 K\u00e4stner pubblica \"Fabian, Die Geschichte eines Moralisten\"; \"Fabian, storia di un moralista\" tradotto in italiano da Carlo Coardi nel 1933. La storia \u00e8 ambientata nella Berlino della fine degli anni venti e gli inizi degli anni trenta, anni in cui la Repubblica di Weimar incomincia a disgregarsi e appare non lontano l'incubo del Nazismo. Nel romanzo il protagonista vive la vita dissoluta e sfrenata della Berlino di quegli anni. Dopo la morte del suo migliore amico ed essere stato abbandonato dall'amata lascia la citt\u00e0 e si rifugia in un villaggio. Qui tenta di salvare un ragazzo caduto in uno stagno e annega invece lui. Fabian fugge perch\u00e9 non \u00e8 riuscito a salvare il suo amico e in fondo nemmeno se stesso.\nDal 1927 al 1929 K\u00e4stner abita in \"Prager Stra\u00dfe\" nel distretto berlinese di Wilmersdorf. Dal 1929 al 1944 visse invece in \"Rocherstra\u00dfe 16\" nel distretto berlinese di Charlottenburg.\nBerlino 1933-1945.\nK\u00e4stner era un pacifista e fu un oppositore al regime nazista, ma rimase in Germania quando i nazisti conquistarono il potere nel gennaio 1933. Poco tempo dopo fece un viaggio a Merano ed in Svizzera, dove incontr\u00f2 degli scrittori esiliati. Non gli piaceva l'idea dell'esilio, e torn\u00f2 a Berlino. Voleva raccontare quegli anni e poteva farlo meglio da l\u00e0, disse, anche se forse K\u00e4stner non voleva abbandonare la madre. Nel suo epigramma \"Risposta necessaria a questioni superflue\" (\"Notwendige Antwort auf \u00fcberfl\u00fcssige Fragen\") in \"Kurz und B\u00fcndig\" egli spiega la sua posizione:\nK\u00e4stner fu arrestato e interrogato parecchie volte dalla Gestapo. I suoi libri furono bruciati dai nazisti perch\u00e9 \"contrari allo spirito tedesco\" nel 1933 ed egli stesso ne fu testimone. Fu escluso dalla Reichsschrifttumskammer (Camera degli scrittori del Reich), controllata dai Nazisti, per \"attitudine culturale bolscevica dei suoi scritti fino al 1933\". Questa esclusione era di fatto un'interdizione a pubblicare nel Terzo Reich. Cos\u00ec K\u00e4stner fu costretto a pubblicare in Svizzera dei romanzi apolitici e di intrattenimento, come il romanzo \"Drei M\u00e4nner im Schnee\" (traduzione italiana \"Tre uomini sulla neve\").\nSotto lo pseudonimo di Berthold B\u00fcrger partecip\u00f2 alla scrittura della sceneggiatura del film \"Il barone di M\u00fcnchhausen\" (\"M\u00fcnchhausen\"), prodotto per celebrare i 25 anni dello studio UFA di Berlino nel 1943. Il film, interamente a colori, \u00e8 un'avventura fantastica che doveva sollevare il morale nella difficile situazione. Il film usc\u00ec dopo la sconfitta di Stalingrado, e doveva far divertire il pubblico, per fargli dimenticare la drammatica realt\u00e0 quotidiana.\nAll'inizio del 1945 K\u00e4stner riusc\u00ec a fuggire da Berlino prima dell'arrivo dei Sovietici, rifugiandosi a Mayrhofen in Tirolo, dove rimase fino alla fine della guerra. Di questo periodo scrisse un diario, pubblicato nel 1961 con il titolo \"Notabene 45\".\nMonaco 1945-1974.\nDopo la fine della Seconda guerra mondiale K\u00e4stner si trasfer\u00ec a Monaco di Baviera. Lavor\u00f2 come redattore culturale al quotidiano Neue Zeitung e pubblic\u00f2 il periodico per ragazzi \"Pinguin\". Fu anche attivo nel cabaret letterario, nella produzione di Schaubude (1945 - 1948) e Die kleine Freiheit (dopo il 1951). Lavor\u00f2 anche per la radio. In questi anni K\u00e4stner scrisse numerose opere sul Nazionalsocialismo, la seconda guerra mondiale e alla difficile situazione della Germania del dopoguerra. Alcuni di questi sono: \"Marschlied 1945\"; il \"Deutsche Ringelspiel\" e il libro per ragazzi \"Die Konferenz der Tiere\" (La conferenza degli animali).\nL'ottimismo di K\u00e4stner dei primi anni del dopoguerra cede il posto alla delusione in un periodo in cui popolo della Germania Occidentale tenta di ritornare alla normalit\u00e0 mentre le riforme economiche dei primi anni cinquanta portano il conseguente boom economico chiamato Wirtschaftswunder (miracolo economico). \u00c8 anche il periodo in cui inizia la guerra fredda e K\u00e4stner, convinto pacifista, non \u00e8 d'accordo con il cancelliere Adenauer e la sua Realpolitik che rimilitarizza la Germania Occidentale, BRD, nel quadro della NATO contro il blocco sovietico e di conseguenza la Germania dell'Est, la DDR, che formavano il Patto di Varsavia. K\u00e4stner fu oratore alle dimostrazioni antimilitariste Oestermarsch che protestavano contro lo spiegamento di armi nucleari nella Germania Occidentale. In seguito manifest\u00f2 anche contro la guerra del Vietnam.\nK\u00e4stner pubblic\u00f2 sempre meno libri, anche per problemi di alcolismo. E non partecip\u00f2 a nessuno dei movimenti letterari della letteratura della Germania dell'Ovest del dopoguerra. Negli anni cinquanta e sessanta era considerato soprattutto come autore di libri per i ragazzi. Fu solo negli anni settanta, quando i suoi lavori del periodo della Repubblica di Weimar vennero riscoperti che K\u00e4stner venne considerato anche un autore di letteratura \"seria\". Dal suo romanzo \"Fabian\" del 1931 fu tratto un film nel 1980.\nIn questo periodo K\u00e4stner ebbe un grande successo. I suoi libri per i ragazzi furono tradotti in numerose lingue. Da parecchi suoi romanzi furono tratti dei film. Ricevette numerosi premi: il Filmband in Gold per la miglior sceneggiatura per il film \"Questi nostri genitori\" (\"Das doppelte Lottchen\") nel 1951; il premio letterario della citt\u00e0 di Monaco nel 1956; il premio Georg B\u00fcchner nel 1957; il governo tedesco lo insign\u00ec della Bundesverdienstkreuz nel 1959; nel 1960 ricevette il prestigioso premio Hans Christian Andersen e nel 1968 il Lessing-Ring.\nNel 1951 K\u00e4stner fu eletto presidente del Postsecondary Education Network International (PEN International) della Germania Federale e rimase in carica sino al 1961. Nel 1965 ne divenne presidente onorario. K\u00e4stner fu anche tra i soci fondatori della Internationale Jugendbibliothek (Biblioteca internazionale dei giovani) di Monaco.\nK\u00e4stner non si spos\u00f2, ma ebbe un figlio nel 1957, Thomas K\u00e4stner, per cui scrisse i suoi ultimi due libri per ragazzi \"Der kleine Mann\" e \"Der kleine Mann und die kleine Miss\".\nK\u00e4stner ha letto spesso i suoi lavori. Negli anni venti registr\u00f2 i suoi poemi. Nei film tratti dai suoi libri \u00e8 egli stesso il narratore. Registr\u00f2 per la Deutsche Grammophon poesie, epigrammi, il libro \"Till Eulenspiegel\". K\u00e4stner fu narratore anche a teatro e per la radio.\nErich K\u00e4stner muore il 29 luglio 1974 all'ospedale Neuperlach di Monaco. Fu sepolto al cimitero San Giorgio (Bogenhausener Friedhof) di Monaco.\nA Erich K\u00e4stner \u00e8 intitolato l'asteroide 12318 K\u00e4stner."}
{"id": "842528", "revid": "1226", "url": "https://it.wikipedia.org/wiki?curid=842528", "title": "I primi uomini sulla luna (romanzo)", "text": ""}
{"id": "842541", "revid": "144796", "url": "https://it.wikipedia.org/wiki?curid=842541", "title": "Salon Carr\u00e9", "text": "Il Salon Carr\u00e9 (\"Salone Quadrato\") \u00e8 la sala 3 del I piano del padiglione Denon del Museo del Louvre di Parigi.\n\u00c8 situata all'estremit\u00e0 orientale della \"Grande Galerie\", in cui sono ospitati alcuni fra i pi\u00f9 noti capolavori della pittura italiana pre-rinascimentale e rinascimentale (XII - XV secolo).\nCostruito da Le Vau dopo l'incendio del 1661, fu tra le prime sale aperte al pubblico nel 1793.\nIn esso fu ospitata, fino al furto del 1911, la \"Gioconda\" di Leonardo da Vinci, poi collocata nella \"Salle des \u00c9tats\" (Sala degli Stati).\nPresso il Salon Carr\u00e9 venivano allestiti i Salon Official, dove annualmente venivano esposte le opere considerate le migliori da una giuria di accademici, i cui temi preferiti erano quelli mitologici e storici. Nel settecento il Salon era un evento annuale; nell'Ottocento divenne sempre pi\u00f9 importante, perch\u00e9 per un pittore trovare riconoscimento dalla giuria del Salon era garanzia certa di successo."}
{"id": "842542", "revid": "287204", "url": "https://it.wikipedia.org/wiki?curid=842542", "title": "Salon Carre", "text": ""}
{"id": "842550", "revid": "22475", "url": "https://it.wikipedia.org/wiki?curid=842550", "title": "Pygathrix nemaeus", "text": "Il langur duca (\"Pygathrix nemaeus\" ) \u00e8 un primate appartenente alla famiglia Cercopithecidae, diffuso in Asia.\nDescrizione.\n\u00c8 contraddistinto da una colorazione estremamente variopinta: nella maggior parte degli esemplari presenta, infatti, zampe di colore marrone/rossiccio, che terminano in \"guanti\" neri che ricoprono mani e piedi. Il volto mostra un colorito dorato, ed \u00e8 incorniciato da una criniera bianca, considerevolmente pi\u00f9 lanuginosa nei maschi. Le sopracciglia sono normalmente blu/grigie, e la coda \u00e8 bianca, con un batuffolo lanuginoso, anch'esso bianco, all'estremit\u00e0. I maschi presentano inoltre una macchia bianca su entrambi i lati del dorso, assente nelle femmine, e genitali ricoperti di peluria rossa e bianca. Per il resto, i due generi non presentano ulteriori differenze di livrea.\nCome altre specie della stessa famiglia, il langur \u00e8 una scimmia di corporatura snella e allungata. Sono alte fra i 61 e i 76 centimetri, con i maschi un po' pi\u00f9 grandi delle femmine. I maschi pesano fino a 7 chilogrammi, le femmine fino a 5 chilogrammi.\nBiologia.\nCome la maggior parte delle scimmie, \"P. nemaeus\" \u00e8 un animale sociale e vive in gruppi, formati in media da 4 - 15 esemplari, sebbene ne siano stati osservati alcuni composti da pi\u00f9 di 50 unit\u00e0. Un gruppo consiste solitamente di 1 o pi\u00f9 maschi e circa 2 femmine per ogni maschio. Sia i maschi che le femmine hanno loro proprie gerarchie ed i maschi sono dominanti sulle femmine. Sia maschi che le femmine, raggiunta l'et\u00e0 adulta, lasciano il gruppo in cui sono cresciuti, per formarne di nuovi. Come gran parte dell altre scimmie del vecchio mondo, la loro coda non \u00e8 prensile, e viene utilizzata solamente per mantenere l'equilibrio.\nQuando il gruppo si muove, viene condotto dai maschi adulti, con al seguito i maschi giovani e le femmine che trasportano i neonati al sicuro sulla loro schiena. \"P. nemaeus\" \u00e8 un abitante delle cime superiori degli alberi; \u00e8 molto agile e frequentemente compie salti notevoli di oltre 6 m. In situazioni normali, i diversi individui si muovono rumorosamente correndo da ramo a ramo, attraverso gli alberi, saltando e schiamazzando vivacemente. Ma quando un gruppo \u00e8 disturbato dall'attacco di un predatore o da altri pericoli, pu\u00f2 fuggire in silenzio attraverso gli alberi, lontano dal pericolo. \nRiproduzione.\nI maschi possono accoppiarsi sia con una singola femmina sia con pi\u00f9 femmine; il periodo degli accoppiamenti va da agosto a dicembre. La gravidanza dura 165-190 giorni, e porta alla nascita di un unico figlio: i parti gemellari sono molto rari. Le femmine raggiungono la maturit\u00e0 sessuale a circa 4 anni, mentre i maschi la raggiungono a 4-5 anni. La vita media si aggira attorno ai 25 anni.\nDistribuzione e habitat.\nTutte le specie di questa famiglia sono originarie del Sud-est asiatico, e specialmente delle aree boschive di Cambogia, Laos, Cina dell'est e Vietnam. All'interno di questo areale, le varie specie di \"Pigatrix\" sono in grado di adattarsi ad habitat anche molto diversi: esemplari delle varie specie sono stati ritrovati in zone che vanno dalle pianure alle montagne fino ad un massimo di 2'000 metri s.l.m., in aree coperte da foreste pluviali o decidue.\nConservazione.\n\"P. nemaeus\" \u00e8 classificato nella \"lista rossa\" (\"red list\") della IUCN come specie a rischio, e la CITES proibisce il suo commercio internazionale. Ad ogni modo, soprattutto in Vietnam e Cambogia, tali leggi difficilmente sono rispettate, complice la precaria condizione economica di questi paesi."}
{"id": "842551", "revid": "729019", "url": "https://it.wikipedia.org/wiki?curid=842551", "title": "Castel Pietra (Calliano)", "text": "Il Castel Pietra () si trova a Calliano. Il maniero \u00e8 situato alla pendice del dosso del Castel Beseno, ed \u00e8 costruito su un enorme masso staccatosi dal Cengio Rosso, da cui il suo nome.\nSin dal XIII secolo dipese dal Castel Beseno, in mano alla famiglia dei Da Beseno. Si trova in una posizione strategica: infatti ha segnato a lungo il confine tra i territori tirolesi italiani e il Principato vescovile di Trento, e tra questo e la Repubblica di Venezia. \nQuando i Veneziani tentavano di spingersi a Nord, tra il Quattrocento e il Cinquecento, vennero fermati dal Principato e dagli Austriaci con importanti battaglie campali che si svolsero nei pressi del castello.\nLe sue sale presentano uno stile gotico. Al suo interno si possono trovare delle importanti testimonianze medioevali: \u00e8 degna di nota la \"Sala del Giudizio\", ambiente rigorosamente gotico illuminato da finestre con la particolare forma a guelfo e ornato da affreschi quattrocenteschi.\nIl castello \u00e8 stato restaurato grazie al concorso finanziario della Provincia Autonoma di Trento, e oggi \u00e8 una propriet\u00e0 privata ed \u00e8 abitato.\nLocation cinematografica.\nLa dama velata, serie televisiva (2015)"}
{"id": "842555", "revid": "94902", "url": "https://it.wikipedia.org/wiki?curid=842555", "title": "Langur duca", "text": ""}
{"id": "842558", "revid": "88740", "url": "https://it.wikipedia.org/wiki?curid=842558", "title": "Lavinia Fontana", "text": "Biografia.\nLavinia era figlia del pittore manierista Prospero Fontana, nella cui bottega pot\u00e9 attingere, accanto agli insegnamenti del padre, ad una vasta gamma di esperienze pittoriche emiliane (dal Parmigianino a Pellegrino Tibaldi), venete (Veronese, Jacopo Bassano), lombarde (Sofonisba Anguissola) e toscane. Presso il padre pot\u00e9 anche frequentare i Carracci (Ludovico, Agostino e Annibale), poco pi\u00f9 giovani, ma che non mancarono di influire su di lei.\nSi narra che, ricevuta dal pittore imolese Giovan Paolo Zappi la richiesta di sposarlo, la gi\u00e0 attempata (25 anni) Lavinia pose la condizione di poter continuare a dipingere. Zappi accett\u00f2 la cosa, tanto che rinunci\u00f2 in pratica a lavorare in proprio e assunse il ruolo d'assistente della moglie.\nLavinia Fontana acquist\u00f2 ben presto, gi\u00e0 a Bologna, fama come ritrattista, distinguendosi soprattutto per l'accuratezza dei particolari, come abbigliamento e acconciature, nelle figure femminili. Ma, a differenza di altri artisti, Lavinia non fu monocorde e nella sua opera si incontrano spesso anche soggetti mitologici, biblici e sacri. Le prime commesse pubbliche che ottenne furono, nel 1584, la \"Madonna Assunta di Ponte Santo e i santi Cassiano e Pier Crisologo\" (Imola, Palazzo comunale) e un dipinto dell\"'Assunzione della Vergine\" per una chiesa bolognese. \u00c8 con Fede Galizia e Artemisia Gentileschi una delle prime pittrici a ritrarre scene bibliche e in particolare i suoi personaggi femminili (come Giuditta e Maria Maddalena). \nI successi maggiori le giunsero a Roma dove fu chiamata, pare vincendo una certa sua riluttanza e grazie ai maneggi del marito, dal nuovo papa Gregorio XIII, suo conterraneo, e si trasfer\u00ec stabilmente nel 1603. Grazie a tale alta protezione, Lavinia esegu\u00ec innumerevoli lavori per l'entourage della corte papale (nobilt\u00e0 romana e rappresentanze diplomatiche) tanto da essere soprannominata \u00abla Pontificia Pittrice\u00bb.\nCome commessa romana Lavinia aveva gi\u00e0 eseguito nel 1599 il dipinto della \"Visione di san Giacinto\" per il titolo cardinalizio di Santa Sabina. E proprio nella Basilica di San Paolo fuori le mura (collegata al titolo cardinalizio) poco dopo il suo arrivo a Roma dipinse una \"Lapidazione di Santo Stefano\" (1604), opera che le valse critiche per le sproporzioni delle figure umane e che and\u00f2 perduta in un incendio nel 1823.\nMa anche nella sede papale la maggior mole di lavoro che Lavinia Fontana riusc\u00ec a svolgere, nonostante il notevole peso delle incombenze domestiche (la pittrice partor\u00ec undici figli, di cui otto morirono prematuramente), riguarda i ritratti di diplomatici, personalit\u00e0 e, soprattutto, di nobildonne, tanto da far poi scrivere all'abate Luigi Lanzi che \u00abdivenne pittrice di Gregorio XIII; e pi\u00f9 che da altri fu ambita dalle dame romane, le cui gale ritraea meglio che uomo del mondo\u00bb.\nContinu\u00f2, comunque, a prodursi in altri soggetti, come la \"Minerva in atto di abbigliarsi\" (1613), oggi alla Galleria Borghese di Roma, in cui la dea vergine \u00e8 sorpresa nuda nell'atto d'indossare il manto (quasi una Venere che indossi gli abiti di Minerva, come parrebbe suggerire Cupido che si gingilla con l'elmo) e guarda maliziosamente verso lo spettatore.\nNell'ultimo periodo della sua vita Lavinia Fontana fu colta da una crisi mistica che nel 1613 la port\u00f2 a ritirarsi in un monastero, assieme al marito. Mor\u00ec a Roma nell'agosto dell'anno seguente.\nNonostante le undici gravidanze, la sua produzione fu corposa: oltre ai numerosissimi ritratti di nobildonne, diplomatici e personalit\u00e0 d'ogni sorta, Lavinia dipinse un centinaio di pale d'altare (di cui ne sopravvivono 30 firmate e 25 con attribuzione contrastata) e realizz\u00f2 diverse sculture di uomini in battaglia, in particolare con cavalli e altri tipi di bestiame."}
{"id": "842560", "revid": "6923", "url": "https://it.wikipedia.org/wiki?curid=842560", "title": "Malocchio", "text": "Il malocchio \u00e8 una delle tradizioni popolari pi\u00f9 radicate, che tratta la superstizione del potere dello sguardo di produrre effetti sulla persona osservata; tale effetto pu\u00f2 essere nella maggior parte dei casi negativo, come portare malasorte su persone invidiate o detestate, o pi\u00f9 raramente positivo, ad esempio garantendo la protezione della persona amata.\nDescrizione.\nTale forma di superstizione, priva di alcuna validit\u00e0 scientifica o di riscontri oggettivi, \u00e8 comune a molte culture presenti e passate, sopravvivendo ostinatamente agli sviluppi storici e scientifici.\nI sintomi del malocchio sono principalmente gli stessi: la persona \"con gli occhi addosso\" prova un senso di malessere fisico e mentale, accompagnato da stanchezza e molto spesso mal di testa; si sente agitata, fa fatica ad addormentarsi e riposa piuttosto male, conseguenza che pu\u00f2 poi essere causa di nausea e vomito.\nLa causa principale del malocchio sono i sentimenti quali invidia, rabbia e gelosia nei confronti del malcapitato, ma molto spesso basta anche una bugia, come un finto complimento o un falso sentimento di ammirazione da parte di una persona poco fidata.\nContro il malocchio sono utili amuleti portafortuna nella cultura popolare, che variano a seconda dei contesti culturali e sociali: ad esempio in Italia si usa fare le corna con le dita della mano, toccare un oggetto in ferro o legno, fare il gesto delle fiche, toccarsi i genitali o portare addosso un corno di corallo, e per i devoti indossare un santino o una collanina con crocefisso.\nMetodi per eliminare il malocchio.\nSolitamente chi \u00e8 in grado di togliere il malocchio \u00e8 una donna piuttosto anziana, che alla fine decide di tramandare il suo \"potere\" a familiari o comunque persone di grande fiducia. Per eliminare il malocchio vengono messi in atto diversi riti, ma il pi\u00f9 famoso \u00e8 sicuramente quello dell'olio:\nSi inizia con una diagnosi; la persona con \"l'uocchie ncuolle\" viene fatta sedere su una sedia o uno sgabello, e deve assolutamente rimanere ferma. Il guaritore riempie un piatto con acqua e lo appoggia sulla fronte del \"paziente\", subito dopo traccia il segno della croce su se stesso per 3 volte e sul piatto, poggiando la mano su, gi\u00f9, a sinistra e a destra, mentre mentalmente ripete una formula che solo lui conosce. Vengono poi versate delle gocce d'olio d'oliva prelevate con il dito da una tazzina, e si osservano attentamente. In base alla forma che prende la goccia d'olio sull'acqua, verr\u00e0 dato il risultato: se le gocce dilatate sono normali e non presentano cambiamenti cos\u00ec grandi, rappresentano uomini; se invece presentano dei cerchietti vicino alla circonferenza (che vengono solitamente interpretati come orecchini) allora si tratter\u00e0 di donne; se entrambi i tipi di gocce sono presenti, verr\u00e0 riferita al \"paziente\" la quantit\u00e0 di uomini e donne che lo hanno invidiato o che comunque hanno sparlato o mal pensato nei suoi confronti.\nQuando l'esito del malocchio \u00e8 positivo, si procede buttando l'acqua via, ripetendo tutto il processo da capo per 2 volte (il 3 rappresenta il concetto cattolico di Trinit\u00e0). Al terzo tentativo \u00e8 molto raro che l'olio si espanda nuovamente, anzi, spesso la goccia non muta per nulla la sua forma, ma pu\u00f2 capitare che (soprattutto se l'individuo che ha lanciato il malocchio \u00e8 abbastanza \"potente\", prova dei forti sentimenti, il paziente ha rimuginato sopra a questi pensieri o si tratta di dicerie di molte persone) il processo debba esser ripetuto altre volte, generalmente fino a quando la macchia d'olio non scompare completamente.\nIn giro per il mondo.\nRisale almeno al greco antichit\u00e0 classica, VI secolo a.C., dove apparve su Calcidica vasi per bere, noti come 'oculares', come un tipo di magia apotropaica. Si trova in molte culture del Mediterraneo regione, con tali culture che spesso credono che ricevere il malocchio causer\u00e0 sfortuna o lesioni, mentre altri credono che sia una sorta di forza soprannaturale che proietta o riflette uno sguardo malevolo su coloro che desiderano fare del male agli altri (soprattutto gli innocenti). Le versioni pi\u00f9 antiche del simbolo erano spesso realizzate in ceramica o argilla; tuttavia, in seguito alla produzione di perline di vetro nella regione del Mediterraneo intorno al 1500 a.C., le perle del malocchio furono rese popolari tra i fenici, i persiani, i greci, i romani e gli ottomani. Probabilmente \u00e8 stato utilizzato il blu poich\u00e9 era relativamente facile da creare; tuttavia, i moderni occhi malvagi possono essere di una gamma di colori.\nL'idea espressa dal termine induce molte culture diverse a perseguire misure protettive contro di essa, con circa il 40% della popolazione mondiale che crede nel malocchio. Il concetto e il suo significato variano ampiamente tra le diverse culture, ma \u00e8 particolarmente importante nella Mediterranea e nell'Asia occidentale. L'idea appare pi\u00f9 volte in letteratura rabbinica ebraica. Altri amuleti e talismani popolari usati per scongiurare il malocchio includono hamsa, mentre Italia (soprattutto l'Italia meridionale) impiega una variet\u00e0 di altri incantesimi e gesti unici per difendersi dal malocchio, incluso il cornicello, il cimaruta e il gesto delle corna.\n \nMentre l'egiziano Occhio di Horus \u00e8 un simbolo simile di protezione e buona salute, il talismano greco del malocchio protegge specificamente dagli sguardi malevoli. Allo stesso modo, si ritiene che gli idoli degli occhi (c.\u20098700\u20133500 aC) scavati nel tempio degli occhi di Tell Brak fossero figurine offerte agli dei e, secondo il Metropolitan Museum of Art , sono estranei alla credenza nel malocchio.\nNella cultura cristiana e nella tradizione, il malocchio \u00e8 anche chiamato \"occhio invidioso\", perch\u00e9 la persona che lo lancia \u00e8 gelosa di qualcosa ha a che fare con la restrizione sull'avidit\u00e0. In Marco 7:20-23 e Matteo 6:23 troviamo che Ges\u00f9 elenca alcuni peccati che provengono dal cuore umano, uno di questi si riferisce al malocchio, usando la parola di Dio il credente pu\u00f2 vincere il male , proprio come in Matteo 4: 1-11, in cui Cristo sconfisse Satana e resistette alla tentazione nel deserto.\nNel cristianesimo.\nCristianesimo ha ereditato il malocchio dal giudaismo e da altre religioni, spesso associate al falso profeta o Satana.\nIn Marco 7:22 includi \u201cil malocchio\u201d come uno dei peccati che iniziano nel cuore. Il greco \u00e8 \u201cophthalmos pon\u0113ros\u201d (letteralmente, \u201cmalocchio\u201d); questo non \u00e8 un riferimento a qualcosa di superstizioso. Quello di cui Ges\u00f9 sta parlando \u00e8 una persona che sta cercando di essere coinvolta nel male, \u00e8 un linguaggio simile a quando la gente oggi dice che una persona \"cerca guai\".\nNella Bibbia l'espressione \u00e8 sinonimo di invidia, gelosia e alcune forme di cupidigia. (Deuteronomio 15:9; 28:54,56; Proverbi 23:6; 28:22; Matteo 20:15 (confronta Matteo 6 :23; Luca 11:34); Marco 7:22). Il malocchio sembra riferirsi all'avarizia di avidit\u00e0 o invidia, riferito all'uomo o alla sua azione; In Deuteronomio 15:9, \"il tuo occhio \u00e8 malvagio contro...\" Potrebbe anche essere tradotto \"Sei egoista verso... Significa \"si comporter\u00e0 egoisticamente\" (Dt 28:54, 56). I contesti indicano che coloro a cui si fa riferimento si sono rifiutati di condividere con altri che avevano meno. Questo tema si inserisce anche nel contesto di Proverbi 28:22, che descrive qualcuno che \"ha fretta di ricchezze\". L'egoismo o l'invidia riguardo al malocchio \u00e8 il tema del significato apparente in Matteo 20:15 e pu\u00f2 essere correlato alla stessa situazione in Matteo 6:22, 23 e Luca 11:34.\nI metodi di difesa contro gli effetti del malocchio includevano l'uso di incantesimi (secondo alcuni gli ornamenti dei cammelli di Gdc 8:21), la ripetizione di giuramenti e gesti osceni. Una persona potrebbe essere sospettata di intenzioni malvagie se osservata mentre osserva bambini o animali da fattoria. Si credeva che gli effetti del malocchio fossero radicati nell'invidia cos\u00ec che quando si esprimeva la sua ammirazione per gli animali oi bambini spesso diceva: \"Dio li benedica\" o un suo equivalente, in modo che le sue motivazioni non fossero messe in discussione.\nMatteo 20:15 questo versetto presenta l'opposto affermando che un malocchio fa precipitare nelle tenebre, il malocchio era sia un'espressione di gelosia che di avarizia.\n Il verso pone grande enfasi sulla profondit\u00e0 dell'oscurit\u00e0 in cui un povero occhio spirituale collocher\u00e0 una persona, perch\u00e9 concentrarsi troppo sulla ricchezza o sui beni pu\u00f2 distorcere il giudizio. Morris ritiene che ci\u00f2 implichi che coloro che sono cos\u00ec accecati non possono nemmeno rendersi conto di essere nell'oscurit\u00e0. John Phillips suggerisce che qui Ges\u00f9 insegna la possibilit\u00e0 di avere un \"astigmatismo spirituale\" (non riuscire a far convergere la visione in un punto focale), ed esorta i discepoli ad avere un occhio \"unico\" per \"vedere attraverso la follia di accumulare tesori sulla terra e mantenere il prossimo mondo nella giusta messa a fuoco\".\nNome in varie lingue.\nNella maggior parte delle lingue il nome si trova come variante di espressioni quali \"occhio cattivo\", \"malocchio\", \"guardare male\" o solamente \"l'occhio.\" Alcune esempi di questo schema nel Mondo sono:"}
{"id": "842561", "revid": "17351", "url": "https://it.wikipedia.org/wiki?curid=842561", "title": "Nakajima B5N Kate", "text": ""}
{"id": "842562", "revid": "17351", "url": "https://it.wikipedia.org/wiki?curid=842562", "title": "B5N Kate", "text": ""}
{"id": "842566", "revid": "161273", "url": "https://it.wikipedia.org/wiki?curid=842566", "title": "Regium Consilium", "text": ""}
{"id": "842569", "revid": "228587", "url": "https://it.wikipedia.org/wiki?curid=842569", "title": "Giovent\u00f9 dorata", "text": ""}
{"id": "842575", "revid": "729019", "url": "https://it.wikipedia.org/wiki?curid=842575", "title": "Polsa (Italia)", "text": "Polsa \u00e8 una frazione del comune di Brentonico, in provincia di Trento. \u00c8 una stazione sciistica fondata nel 1964 dai fratelli Domenico, Lino e Giacomo Galassi.\nGeografia naturale.\nHa ospitato grandi incontri sportivi internazionali tra cui alcune tappe del Giro d'Italia, diventando una delle pi\u00f9 conosciute e antiche tappe invernali del Trentino.\nLuogo soleggiato e panoramico, in posizione sulle pendici settentrionali del Monte Baldo a 1310 metri sul mare.\nFauna.\nSi possono facilmente vedere tassi e falchi, anche volpi, caprioli e scoiattoli rossi; nel settore della funivia Malcesine - Monte Baldo \u00e8 possibile la presenza dell'orso bruno.\nEconomia.\nTurismo.\nNel corso della Prima Guerra Mondiale era posizione di seconda linea e, lungo le passeggiate possibili, si possono ancora notare trincee, camminamenti e manufatti dell'epoca.\nIn localit\u00e0 Corno della Paura sono presenti le piastre delle batterie di cannoni utilizzate per contenere la presenza austriaca.\nDa quella posizione e lungo tutti i camminamenti a costa di montagna si pu\u00f2 ammirare la Val d'Adige sia in direzione Verona sia direzione Rovereto e Trento. A valle, sopra la Polsa, in prossimit\u00e0 di Malga Susine \u00e8 stata restaurata una posizione di caposaldo con relativi camminamenti e trincee.\nDa Polsa si pu\u00f2 facilmente raggiungere Riva del Garda con l'auto o in alternativa Malcesine collegata dalla funivia rotante Malcesine - Monte Baldo. La posizione \u00e8 anche ottima per gli appassionati di mountain bike. Nei mesi estivi un bus gratuito (tre volte alla settimana) collega Polsa, San Valentino, San Giacomo e Brentonico con la sommit\u00e0 della Funivia che porta a Malcesine.\nLa Ski Area dell'altopiano comprende La Polsa e San Valentino per lo sci alpino e lo snowboard, San Giacomo per lo sci nordico con il suo centro del fondo, l'anello scuola e una pista agonistica.\nLa ski area sull'Altopiano di Brentonico offre oltre 40 chilometri di piste, di differente difficolt\u00e0, sempre innevate grazie ai cannoni da neve. Per i bambini, due parchi gioco sulla neve permettono di slittare senza pericolo. Per gli appassionati di escursionismo sono previste varie uscite in ciaspole (racchette da neve), con o senza guida alpina. Per gli sci-alpinisti il Monte Baldo e il Monte Altissimo di Nago permettono escursioni con vista sul Lago di Garda.\nSport.\nCiclismo.\nNel 2013 la frazione del comune di Brentonico ha ospitato l'arrivo della cronoscalata che partiva da Mori per scalare l'altopiano di Brentonico. La cronoscalata fu vinta da Vincenzo Nibali vincitore finale della 96\u00aa edizione della corsa rosa."}
{"id": "842576", "revid": "1318658", "url": "https://it.wikipedia.org/wiki?curid=842576", "title": "Derek Bailey", "text": "Biografia.\nBailey nasce a Sheffield, in Inghilterra. Musicista della terza generazione, inizi\u00f2 a suonare la chitarra all'et\u00e0 di dieci anni, continuando gli studi anche con John Duarte. Da adulto trov\u00f2 lavoro come chitarrista e turnista in club, radio, sale da ballo e cos\u00ec via, suonando con svariati artisti fra cui Gracie Fields, Bob Monkhouse e Kathy Kirby, e su programmi televisivi come \"Opportunity Knocks\". Bailey fu anche un membro del trio fondato a Sheffield nel 1963 con Tony Oxley e Gavin Bryars che fu chiamato \"Joseph Holbrooke\" (dal nome del compositore, del cui repertorio in realt\u00e0 non hanno mai eseguito niente..). Sebbene all'inizio facessero jazz \u201cconvenzionale\u201d, questo gruppo svilupp\u00f2 una linea sempre pi\u00f9 libera.\nBailey si spost\u00f2 a Londra nel 1966, iniziando a frequentare il Little Theatre Club gestito dal batterista John Stevens. L\u00ec incontr\u00f2 molti altri musicisti accomunati da un approccio alla musica simile al suo, come il sassofonista Evan Parker, il trombettista Kenny Wheeler e il contrabbassista Dave Holland. Questi musicisti spesso collaboravano sotto il nome collettivo di Spontaneous Music Ensemble, registrando l'album seminale \u201cKaryobin\u201d per l'etichetta Island Records nel 1968. Lo stesso anno Bailey form\u00f2 la Music Improvisation Company con Parker, il percussionista Jamie Muir e Hugh Davies con strumenti elettronici fatti in casa, un progetto che continu\u00f2 fino al 1971. Faceva anche parte dell'Orchestra dei Compositori Jazz e degli Iskra 1903, un trio con il contrabbassista Barry Guy e il trombonista Paul Rutherford che prendeva il nome da un giornale pubblicato dal rivoluzionario russo Vladimir Lenin.\nNel 1970 Bailey fond\u00f2 l'etichetta discografica Incus con Tony Oxley, Evan Parker e Michael Walters. Ebbe una grande influenza poich\u00e9 rappresentava la prima etichetta indipendente nel Regno Unito di propriet\u00e0 di musicisti. Oxley e Walters se ne andarono presto; Parker e Bailey continuarono come co-direttori fino verso la met\u00e0 degli anni '80, quando l'attrito fra i due determin\u00f2 la dipartita di Parker. Bailey continu\u00f2 a dirigere l'etichetta con la compagna Karen Brookman fino alla morte nel 2005.\nInsieme a una serie di altri musicisti, Bailey fond\u00f2 la rivista \"Musics\" nel 1975. La rivista venne descritta come \u201crivista d'arte sulla impromentale sperivisazione\u201d (\u201cimpromental experivisation\u201d) e circolava attraverso una rete di negozi di musica orientati in questa direzione, diventando probabilmente una delle pubblicazioni sul jazz pi\u00f9 significative della seconda met\u00e0 degli anni '70, necessaria alla fondazione della Collettiva dei Musicisti di Londra.\nL'anno 1976 vede Bailey formare la \u201cCompany\u201d, una congregazione mutevole di improvvisatori sulla stessa linea di pensiero, che incluso pi\u00f9 volte Anthony Braxton, Tristan Honsinger, Misha Mengelberg, Lol Coxhill, Fred Frith, Steve Beresford, Steve Lacy, Johnny Dyani, Leo Smith, Han Bennink, Eugene Chadbourne, Henry Kaiser, John Zorn, Buckethead e molti altri. \u201cCompany Week\u201d, festival annuale di libera improvvisazione della durata di una settimana organizzato da Bailey, realizzato ininterrottamente fino al 1994.\nNel 1980 scrive il libro \u201cImprovvisazione: Natura e Pratica\u201d, che fu adattato dal Channel Four inglese sotto forma di serie TV divisa in quattro parti all'inizio degli anni '90, scritta e illustrata da Bailey.\nBailey \u00e8 morto a Londra il Natale del 2005, soffriva di Sclerosi Laterale Amiotrofica. \nLa Musica di Bailey.\nPer ascoltatori che non sono familiari alla musica sperimentale, lo stile caratteristico di Bailey pu\u00f2 risultare inizialmente abbastanza ostico. La sua peculiarit\u00e0 risulta essere proprio la propria estrema discontinuit\u00e0, spesso da una nota all'altra: fra due note consecutive talvolta passano intervalli di tempo infiniti, e anzich\u00e9 ricercare un timbro costante com'\u00e8 tipico per gran parte dei chitarristi, Bailey lo spezza il pi\u00f9 possibile, ad esempio quattro note di fila potevano essere eseguite su una corda aperta, su una corda schiacciata, con le armoniche, e usando tecniche non convenzionali come grattare la corda con il plettro o picchiettando sotto il ponte. Molti dei punti chiave del suo stile\u00a0\u2013discontinuit\u00e0 radicale, la concisa autosufficienza di ogni gesto, l'amore per ampi intervalli\u00a0\u2013 sono dovuti alla sua iniziale ammirazione per Anton Webern, influenza piuttosto riconoscibile nelle sue prime registrazioni edite, \"Pieces for Guitar\" (1966-67, pubblicata su etichetta Tzadik).\nBailey suonava sia la chitarra acustica che la elettrica, anche se solitamente pi\u00f9 la prima, e riusciva a estendere le possibilit\u00e0 del proprio strumento in modo radicale, ottenendo cos\u00ec una gamma di suoni infinitamente pi\u00f9 ampia di quella comune. Esplorava il vocabolario completo dello strumento, producendo timbri e toni che spaziavano dai tintinnii pi\u00f9 delicati a feroci attacchi sonori. (I suoni che produceva sono stati paragonati a quelli del pianoforte modificato di John Cage.) Di solito suonava uno strumento convenzionale con accordatura normale, ma l'uso che faceva dell'amplificazione spesso era fondamentale. Negli anni Settanta la sua attrezzatura comprendeva due amplificatori controllati indipendentemente per produrre un effetto stereo durante il live, e spesso utilizzava un pedale di sordina per contrastare il normale attacco e declino delle note. Praticava anche un uso originalissimo del feedback, una tecnica sviscerata nell'album \"String Theory\" (Paratactile, 2000).\nAnche se Bailey occasionalmente faceva uso di chitarre \u201cmodificate\u201d negli anni '70 (ad esempio mettendo delle graffette sulle corde, avvolgendo gli strumenti in catene, aggiungendo corde alla chitarra e cos\u00ec via), pi\u00f9 che altro per scopi teatrali e Dadaisti, verso la fine del decennio dichiar\u00f2 di aver abbandonato \u201ccerti metodi\u201d s. Bailey sosteneva che il proprio approccio alla scrittura musicale era molto pi\u00f9 ortodosso rispetto ad altri musicisti come Keith Rowe del collettivo di improvvisazione AMM, che tratta la chitarra puramente come una \u201csorgente di suono\u201d pi\u00f9 che uno strumento musicale vero e proprio. Al contrario Bailey preferiva ricercare gli \u201ceffetti\u201d di cui aveva bisogno attraverso la tecnica..\nRifuggendo le etichette come \u201cjazz\u201d (e pure \u201cfree jazz\u201d), Bailey descrive la propria musica come \u201cnon idiomatica\u201d, un'etichetta che \u00e8 stata a lungo discussa. Nella seconda edizione del proprio libro, \u201cImprovisation...\u201d, Bailey dichiarava di avere la sensazione che l'improvvisazione libera non era pi\u00f9 \u201cnon idiomatica\u201d nella sua interpretazione della parola, poich\u00e9 si era trasformata in un genere riconoscibile e uno stile musicale a s\u00e9. Nei suoi sforzi per evitare la prevedibilit\u00e0, pescava costantemente i suoi collaboratori da svariati ambiti musicali: musicisti diversificati come Pat Metheny, John Zorn, Lee Konitz, David Sylvian, Cyro Baptista, Cecil Taylor, Keiji Haino, il ballerino di tip-tap Will Gaines, il dj di Drum'n'Bass Nini, Thurston Moore dei Sonic Youth e il gruppo noise rock giapponese Ruins. Infatti, nonostante spesso si esibisse e facesse le proprie registrazioni in un contesto solista, era ben pi\u00f9 interessato alle dinamiche e alla sfida rappresentata dall'attivit\u00e0 svolta insieme ad altri musicisti, soprattutto quelli che non condividevano necessariamente il suo approccio; \u201c\u201d Deve esserci un qualche grado non solo di mancanza di familiarit\u00e0, ma proprio di incompatibilit\u00e0 con un partner. Altrimenti, che improvvisi a fare? Con cosa o dove stai improvvisando? Devi trovare un punto su cui puoi lavorare. Se non ci sono difficolt\u00e0, mi sembra che non ci sia alcun motivo di mettersi a suonare. Riconosco che la cosa che mi stimola \u00e8 cercare di far funzionare qualcosa. E quando funziona, \u00e8 meraviglioso. Forse l'analogia pi\u00f9 ovvia \u00e8 il granello che genera una perla in un'ostrica, e roba del genere.\u201d\u201d\nBailey era rinomato anche per il suo pungente senso dell'umorismo. Nel 1977 la rivista \"Musics\" chiese a una trentina di musicisti raggruppati sotto il denominatore dell'improvvisazione libera: \u201c\u201d cosa succede alla percezione del tempo durante l'improvvisazione?\u201d\u201d . Le risposte ricevute andavano da lunghi saggi altamente teorici a commenti abbastanza diretti. La risposta di Bailey fu tipicamente aforistica: \u201c\u201d I tic diventano toc e i toc diventano tic\u201d\u201d.\nL'ultima registrazione pubblicata nel corso della sua vita,\u201cCarpal Tunnel\", documentava le sue battaglie personali contro lo sviluppo del tunnel carpale alla sua mano destra, che gli aveva reso impossibile impugnare il plettro (e segn\u00f2 in realt\u00e0 il manifestarsi della sua Sclerosi Laterale Amiotrofica). Fu estremamente tipico del suo carattere il rifiuto di farsi operare chirurgicamente per curare la propria malattia, interessandosi maggiormente ad apprendere una maniera per aggirare e superare la limitazione motoria. Decise cos\u00ec di apprendere da capo le tecniche chitarristiche utilizzando il pollice e l'indice per pizzicare le corde.\nDiscografia.\nParziale"}
{"id": "842582", "revid": "1305772", "url": "https://it.wikipedia.org/wiki?curid=842582", "title": "KIG", "text": ""}
{"id": "842586", "revid": "17351", "url": "https://it.wikipedia.org/wiki?curid=842586", "title": "Mitsubishi Ki-51 Sonia", "text": ""}
{"id": "842587", "revid": "17351", "url": "https://it.wikipedia.org/wiki?curid=842587", "title": "Ki-51", "text": ""}
{"id": "842591", "revid": "110157", "url": "https://it.wikipedia.org/wiki?curid=842591", "title": "Gil (nome)", "text": "Gil (anche Ghil) \u00e8 un nome proprio di persona maschile proprio di diverse lingue.\nOrigine e diffusione.\nVi sono tre etimologie possibili per il nome Gil. La prima \u00e8 dalla lingua ebraica, col significato di \"gioia\". Le varianti femminili sopra citate sono derivate da questo nome.\nAltrimenti pu\u00f2 costituire una variante spagnola e portoghese di Giles, o un ipocoristico inglese di Gilbert e altri nomi che iniziano con \"Gil\"."}
{"id": "842594", "revid": "599013", "url": "https://it.wikipedia.org/wiki?curid=842594", "title": "Perequazione", "text": ""}
{"id": "842595", "revid": "400694", "url": "https://it.wikipedia.org/wiki?curid=842595", "title": "Simon Pegg", "text": "Ha ottenuto notoriet\u00e0 per la co-creazione della sitcom \"Spaced\" diretta da Edgar Wright. Ha co-scritto e recitato nella trilogia del Cornetto (composta da \"L'alba dei morti dementi\", \"Hot Fuzz\" e \"La fine del mondo\") e nel film \"Paul\" (2011). Ha poi interpretato Benji Dunn in ' (2006), ' (2011), ' (2015) e ' (2018), e Montgomery Scott in \"Star Trek\" (2009), \"Into Darkness - Star Trek\" (2013) e \"Star Trek Beyond\" (2016).\nBiografia.\nNato da John Henry Beckingham, musicista jazzista e venditore di tastiere, e Gillian Rosemary Smith, funzionaria. I suoi genitori divorziarono quando aveva sette anni, sua madre si rispos\u00f2 e Simon prese il cognome del suo patrigno, Pegg. Frequent\u00f2 diverse scuole per poi arrivare all'Universit\u00e0 di Bristol, dove si dedic\u00f2 specialmente a letteratura e recitazione. Trasferitosi a Londra nel 1993, cominci\u00f2 a fare degli spettacoli di stand-up comedy. Nel 1995 i suoi spettacoli diventarono cos\u00ec popolari che ricevette numerosi inviti per festival comici in Nuova Zelanda e Australia. Ha preso parte a diversi programmi comici, tra cui \"Asylum\", \"Faith in the Future\", \"Big Train\", \"Six Pairs of Pants\" e \"Hippies\". Tra il 1998 e il 2004 figur\u00f2 regolarmente nel programma radiofonico \"The 99p Challenge\" in onda sulla BBC Radio 4.\nNel 1999 insieme a Jessica Hynes scrive e interpreta \"Spaced\", a cui prende parte anche il miglior amico di Simon, Nick Frost, con la regia di Edgar Wright. Sempre insieme a Edgar Wright e Nick Frost realizza \"L'alba dei morti dementi\", film divenuto un cult. Pegg e Wright vengono poi invitati dal regista George A. Romero per un cameo nel film \"La terra dei morti viventi\", che dimostra cos\u00ec il suo apprezzamento per l'opera dei due cineasti inglesi, fortemente ispirata dai film dello stesso Romero. In quegli anni prende inoltre parte a diversi altri film, recitando in ruoli minori in \"Un'insolita missione\", \"Band of Brothers - Fratelli al fronte\", \"24 Hour Party People\", \"Danger! 50,000 Zombies\" e \"Doctor Who\".\nNel 2006 \u00e8 protagonista insieme a David Schwimmer in \"Big Nothing\", mai distribuito in Italia. L'anno successivo torna in coppia con Nick Frost in \"Hot Fuzz\" con Edgar Wright alla regia, film in cui ha contribuito alla sceneggiatura. Pegg successivamente ha interpretato Montgomery \"Scotty\" Scott nel film \"Star Trek\", nel suo seguito \"Into Darkness - Star Trek\" (entrambi diretti da J. J. Abrams) e nel terzo capitolo della saga reboot \"Star Trek Beyond\", diretto da Justin Lin, di cui \u00e8 anche sceneggiatore. \u00c8 stato scelto dall'autore di fumetti irlandese Garth Ennis come volto per il personaggio di Piccolo Hughie nel suo lavoro \"The Boys\", dissacrante satira sul fumetto supereroistico americano, come omaggio a quello che Ennis ha dichiarato essere uno dei personaggi della comicit\u00e0 inglese che pi\u00f9 apprezza. Nel 2018 partecipa al film \"Terminal\".\nVita privata.\nPegg \u00e8 sposato dal 2005 con Maureen McCann, con la quale ha anche una figlia, Matilda, nata a giugno del 2009. Nel 2010 si \u00e8 dichiarato ateo.\nDoppiatori italiani.\nNelle versioni in italiano delle opere in cui ha recitato, Simon Pegg \u00e8 stato doppiato da:\nDa doppiatore \u00e8 sostituito da:"}
{"id": "842598", "revid": "158913", "url": "https://it.wikipedia.org/wiki?curid=842598", "title": "KIS", "text": ""}
{"id": "842600", "revid": "97701", "url": "https://it.wikipedia.org/wiki?curid=842600", "title": "Cafuzo", "text": ""}
{"id": "842603", "revid": "1494169", "url": "https://it.wikipedia.org/wiki?curid=842603", "title": "Garifuna", "text": ""}
{"id": "842606", "revid": "36426", "url": "https://it.wikipedia.org/wiki?curid=842606", "title": "De Materia Medica", "text": ""}
{"id": "842612", "revid": "2519", "url": "https://it.wikipedia.org/wiki?curid=842612", "title": "Provincia di Davao del Norte", "text": "Davao del Norte \u00e8 una provincia filippina situata nella regione di Davao, sull'isola di Mindanao. Il suo capoluogo \u00e8 Tagum.\nGeografia fisica.\nLa provincia di Davao del Norte \u00e8 posta nel settore sud-orientale dell'isola di Mindanao, nella regione di Davao. Di questa rappresenta la parte pi\u00f9 nord-occidentale confinando con l'Agusan del Sur a nord, Bukidnon ad ovest, la citt\u00e0 di Davao (Davao del Sur) a sud-ovest, il golfo di Davao a sud e la Provincia di Compostela Valley ad est. L'unica parte insulare \u00e8 rappresentata dall'isola di Samal e da quella pi\u00f9 piccola di Talikud.\nGeografia antropica.\nSuddivisioni amministrative.\nLa provincia di Davao del Norte comprende 3 citt\u00e0 componenti e 8 municipalit\u00e0.\nEconomia.\nQuesta provincia ha un'economia basata essenzialmente sull'agricoltura (riso, mais, noci di cocco e soprattutto banane).\nImportante anche il settore della pesca e quello delle attivit\u00e0 estrattive (oro). Un'altra voce importante per l'economia della provincia \u00e8 rappresentata dal turismo, fiorente specialmente nell'isola di Samal."}
{"id": "842615", "revid": "37401", "url": "https://it.wikipedia.org/wiki?curid=842615", "title": "Dioscorides", "text": ""}
{"id": "842618", "revid": "1305772", "url": "https://it.wikipedia.org/wiki?curid=842618", "title": "KIX", "text": ""}
{"id": "842624", "revid": "196390", "url": "https://it.wikipedia.org/wiki?curid=842624", "title": "Imperatore Ferdinando I", "text": ""}
{"id": "842625", "revid": "104458", "url": "https://it.wikipedia.org/wiki?curid=842625", "title": "Massimiliano II d'Austria", "text": ""}
{"id": "842629", "revid": "1494169", "url": "https://it.wikipedia.org/wiki?curid=842629", "title": "Ki-67", "text": ""}
{"id": "842630", "revid": "339392", "url": "https://it.wikipedia.org/wiki?curid=842630", "title": "Codex Byzantinus", "text": ""}
{"id": "842631", "revid": "2519", "url": "https://it.wikipedia.org/wiki?curid=842631", "title": "Shariff Kabunsuan", "text": "Shariff Kabunsuan era una provincia filippina situata nella Regione Autonoma nel Mindanao Musulmano. Il suo capoluogo era Kabuntalan.\nDoveva il suo nome a Shariff Mohammed Kabungsuwan, un predicatore del XVI secolo che introdusse la fede islamica a Mindanao.\nGeografia fisica.\nLa provincia di Shariff Kabunsuan si trovava nella parte occidentale dell'isola di Mindanao, affacciata sul Golfo di Moro, e confinava con quella di Lanao del Sur a nord, Cotabato e Maguindanao ad est, e Sultan Kudarat a sud.\nGeografia antropica.\nSuddivisioni amministrative.\nLa provincia comprendeva 11 municipalit\u00e0:\nStoria.\nIl 29 ottobre 2006 con un voto espresso con larghissima maggioranza, le dieci municipalit\u00e0 pi\u00f9 occidentali della provincia di Maguindanao diedero vita ad una nuova provincia, quella di Shariff Kabunsuan. Nel dicembre dello stesso anno, a partire da Kabuntalan venne costituita una nuova municipalit\u00e0, North Kabuntalan, portando cos\u00ec il totale ad undici.\nAnnullamento della creazione della provincia.\nIl 17 luglio 2008 la Corte Suprema delle Filippine dichiar\u00f2 incostituzionale la creazione della provincia, in quanto l'autonomia della Regione Autonoma nel Mindanao Musulmano non comprende la possibilit\u00e0 di creare nuove province o municipalit\u00e0. In particolare la decisione discende dal fatto che la creazione di municipalit\u00e0 e province richiede necessariamente la formazione di distretti legislativi, prerogativa quest'ultima che la Costituzione riserva al Parlamento.\nContro la decisione della Corte, la Regione Autonoma nel Mindanao Musulmano propose un'istanza di revisione della decisione, ma la stessa Corte Suprema conferm\u00f2 nel gennaio 2009 la propria decisione, rendendola pertanto definitiva. Le municipalit\u00e0 tornarono cos\u00ec a far parte della provincia di Maguindanao."}
{"id": "842633", "revid": "17351", "url": "https://it.wikipedia.org/wiki?curid=842633", "title": "Mitsubishi Ki-67 Peggy", "text": ""}
{"id": "842634", "revid": "2091899", "url": "https://it.wikipedia.org/wiki?curid=842634", "title": "Intelligent transportation system", "text": "Con ITS (Intelligent Transport o Transportation Systems) o \u201csistemi di trasporto intelligenti\u201d (STI), s'intende: \n\u00ab\"l'integrazione delle conoscenze nel campo delle telecomunicazioni, elettronica, informatica - in breve, la \u201ctelematica\u201d - con l'ingegneria dei trasporti, per la pianificazione, progettazione, esercizio, manutenzione e gestione dei sistemi di trasporto. Questa integrazione \u00e8 finalizzata al miglioramento della sicurezza della guida e all'incolumit\u00e0 delle persone (\"safety\"), alla sicurezza e protezione dei veicoli e delle merci (\"security\"), alla qualit\u00e0, nonch\u00e9 all'efficienza dei sistemi di trasporto per i passeggeri e le merci, ottimizzando l'uso delle risorse naturali e rispettando l'ambiente\"\".\nPer il perseguimento di tali obiettivi, si richiede la combinazione di conoscenze e strumenti dell'ingegneria dei sistemi di trasporto con procedure, sistemi e dispositivi atti a permettere la raccolta, comunicazione, analisi e distribuzione di informazioni e dati tra soggetti, veicoli e merci in movimento, nonch\u00e9 tra questi e le infrastrutture o i servizi per il trasporto e le applicazioni della tecnologia dell'informazione.\nNella misura in cui il sistema di trasporti riguarda le tecnologie dell'informazione e la mobilit\u00e0 delle persone, si pu\u00f2 trattare di \u201cinfomobilit\u00e0\u201d; questa pu\u00f2 riguardare il trasporto su strada o ogni altro modo di trasporto come pure le relative interazioni\u00bb [ITS nei trasporti stradali, Ed. EGAF, 2013; da ITS-EDUNET, 2009].\nNella lingua italiana \u201cITS\u201d pu\u00f2 essere definito, letteralmente, come \u201cSistemi di trasporto intelligenti\u201d (STI) - e cos\u00ec \u00e8 indicato nella normativa recente - ma anche, forse pi\u00f9 concretamente seppure in modo pi\u00f9 limitativo, \u201cSistemi di trasporto interconnessi\u201d; nel caso di un sistema di trasporto, l'aggettivo intelligente \u00e8 usato quindi con riferimento all'intelligenza retrostante la tecnologia, indicando la capacit\u00e0 del sistema stesso d'interconnettere le sue componenti in maniera efficace, in relazione al perseguimento di un predeterminato obiettivo.\nCon 'Intelligent Transportation Systems (ITS)' si definiscono anche gli sforzi e le tecnologie tese ad aggiungere l'Information and Communications Technology alle infrastrutture dei trasporti e dei veicoli. Punta a gestire fattori eterogenei come veicoli, carichi e strade al fine di aumentare la sicurezza riducendo l'usura dei veicoli, i tempi di trasporto ed i costi del carburante.\nStoria.\nL'ITS nasce dalla necessit\u00e0 di gestire i problemi causati dalla congestione del traffico attraverso una sinergia delle nuove tecniche informatiche per la simulazione, il controllo in tempo reale e le reti di comunicazione. Il traffico \u00e8 in costante aumento in tutto il mondo, ed \u00e8 il risultato di una crescente motorizzazione, urbanizzazione e della crescita demografica, nonch\u00e9 di un sostanziale cambiamento nella densit\u00e0 di popolazione. Il traffico riduce l'uso delle infrastrutture dei trasporti ed aumenta il tempo di percorrenza, l'inquinamento ed il consumo di carburante.\nNegli Stati Uniti d'America, ad esempio, l'Indice di sviluppo umano mostra grandi aumenti nella motorizzazione e nell'urbanizzazione a partire dagli anni venti che hanno prodotto una migrazione della popolazione dalle campagne e dai centri urbani verso la creazione di sobborghi. L'economia industriale prese il posto dell'economia agricola, il che favor\u00ec lo spostamento demografico verso i centri urbani. Nello stesso momento, la motorizzazione obbligava le citt\u00e0 ad espandersi visto che il sistema dei trasporti non poteva gestire la densit\u00e0 di popolazione. I sobborghi fornirono un ragionevole compromesso tra densit\u00e0 di popolazione ed accesso ad una grande variet\u00e0 di lavori, qualit\u00e0 della vita e servizi gi\u00e0 disponibili in aree maggiormente popolate. Inoltre, le infrastrutture dei sobborghi potevano essere costruite velocemente, favorendo una veloce transizione da un'economia rurale ad una urbana.\nLa recente attivit\u00e0 governativa nell'area dell'ITS (in particolare negli Stati Uniti) \u00e8 ulteriormente motivata dalla necessit\u00e0 percepita della sicurezza. Molti dei sistemi ITS hanno proposto di includere in questo campo la sorveglianza delle strade, che \u00e8 una priorit\u00e0 della sicurezza personale. Buona parte dei fondi utilizzati arrivano da organizzazioni del campo della sicurezza. L'ITS pu\u00f2 giocare un importante ruolo nell'evacuazione delle persone dai centri urbani dopo le calamit\u00e0 naturali.\nNell'Indice di sviluppo umano la migrazione verso i centri urbani si \u00e8 sviluppata in modi leggermente differenti. In molte aree la crescente motorizzazione ha forzato la creazione di sobborghi. In aree come quella di Santiago del Cile, l'alta densit\u00e0 di popolazione \u00e8 supportata da un sistema multimodale per il trasporto pedonale, di cicli, motocicli, autobus e treni. Una minima parte della popolazione pu\u00f2 permettersi l'automobile, ma anche questi pochi mezzi congestionano l'intero sistema. Producono anche un notevole incremento dell'inquinamento atmosferico, creando un problema di sicurezza ed esacerbando gli animi con accuse d'iniquit\u00e0 sociale.\nAltre parti del Developing World, come la Cina, restano prevalentemente rurali, ma si stanno rapidamente urbanizzando ed industrializzando. In questi paesi le infrastrutture dei trasporti si sviluppano contemporaneamente alla motorizzazione della popolazione. La grande differenza di capacit\u00e0 economiche fa in modo che solo una piccola parte della popolazione si possa permettere un mezzo motorizzato ma, nonostante questo, l'alto utilizzo dei mezzi pubblici \u00e8 vanificato dall'uso che i \"ricchi\" fanno dei propri veicoli. In queste aree l'infrastruttura urbana si sta sviluppando molto rapidamente, fornendo un'opportunit\u00e0 per la costruzione di nuovi sistemi che incorporino l'ITS fin dall'inizio.\nTecnologie d'Intelligent Transportation.\nGli Intelligent Transportation Systems variano a seconda delle tecnologie applicate, dai sistemi di gestione base come navigatori satellitari, sistemi di controllo semaforici, o rilevatori di velocit\u00e0 per applicazioni di monitoraggio applicate a sistemi di telecamere a circuito chiuso, fino alle applicazioni avanzate che integrano dati in tempo reale provenienti da varie fonti esterne, tipo informazioni meteorologiche, sistemi sghiacciamento dei ponti e simili. Oltre a queste, altre tecniche di previsione sono state sviluppate per permettere modellazioni avanzate e comparazioni con dati storici. Alcune delle tecniche implementate nell'ITS sono descritte nelle sezioni seguenti.\nNel periodo compreso tra il 1992 ed il 1995, il settore ITS era conosciuto come Intelligent Vehicle Highway Systems (IVHS). In quel periodo si pens\u00f2 che tutti i metodi di trasporto avrebbero potuto beneficiare dell'applicazione dell'information and communications technologies (ICT). Il termine ICT non aveva ancora un significato specifico. I leader globali dell'ITS capirono che era necessario un nome per descrivere l'applicazione dell'ICT al mondo dei trasporti e coniarono il nome \"Intelligent Transportation Systems\".\nComunicazioni wireless.\nVarie forme di tecnologie di comunicazione wireless sono state proposte per i sistemi d'Intelligent Transportation. Le comunicazioni a corto raggio (sotto i 500 metri) possono essere effettuate utilizzando il protocollo IEEE 802.11 o lo standard Dedicated Short Range Communications promosso dalla Intelligent Transportation Society of America e dal Dipartimento dei trasporti Americano. Teoricamente il range di questi protocolli pu\u00f2 essere esteso utilizzando reti mobili ad hoc o Wireless mesh network.\nPer le comunicazioni in spazi pi\u00f9 ampi \u00e8 stato proposto l'uso d'infrastrutture come il WiMAX (IEEE 802.16), Global System for Mobile Communications (GSM) o 3G. Le comunicazioni a lungo raggio che usano questi metodi sono stabili ma, a differenza dei protocolli a corto raggio, richiedono uno sviluppo d'infrastrutture estensivo e costoso. C'\u00e8 una mancanza d'accordo su come l'economia possa supportare queste nuove infrastrutture.\nTecnologie computazionali.\nLe recenti innovazioni nel campo dell'elettronica per auto ha portato all'introduzione di piccoli processori sui veicoli. Un veicolo di media qualit\u00e0, all'inizio degli anni 2000 aveva tra i 20 ed i 100 moduli di controllo collegati in rete ed integrati con sistemi operativi in tempo-non-reale. Il trend attuale sta portando alla costruzione di microprocessori molto economici integrati con sistemi operativi in sistema real-time e gestione della memoria. Le nuove piattaforme embedded permettono di implementare applicazioni software pi\u00f9 sofisticate, incluso un controllo dei processi e intelligenza artificiale. Probabilmente il pi\u00f9 importante di questi, per quanto riguarda l'Intelligent Transportation Systems, \u00e8 l'intelligenza artificiale.\nFloating car data (o Floating cellular data - FCD).\nQuasi tutti gli automobilisti viaggiano con un telefono cellulare in macchina. Questi telefoni trasmettono continuamente la loro posizione alla rete - anche senza che venga stabilita una connessione. Possono essere usati come metodo per avere informazioni anonime sul traffico; mentre le auto si muovono, anche i cellulari lo fanno. Misurando ed analizzando triangolarmente i dati di rete (in formato anonimo) si possono convertire queste informazioni in flusso del traffico. Pi\u00f9 una zona \u00e8 congestionata, maggiore sar\u00e0 il numero delle automobili, e di conseguenza quello dei cellulari. Nelle aree metropolitane la distanza esistente tra le antenne \u00e8 breve e ci\u00f2 porta ad una buona accuratezza. Non serve costruire nulla lungo le strade, basta la rete mobile dei telefoni. La tecnologia FCD fornisce molti vantaggi rispetto ai metodi esistenti di controllo del traffico:\nTecnologie a sensori.\nLe attuali tecnologie hanno permesso l'aumento dell'Intelligent Transportation in tutto il mondo. I sistemi di sensori, nell'ITS, possono essere basati sulle infrastrutture, sui veicoli o su entrambi. Quelli basati sulle infrastrutture sono componenti installate o integrate nelle strade, o ai loro bordi (edifici, stazioni, semafori, ecc.). Del secondo tipo, ad esempio, fanno parte i sistemi di floating car data a cui abbiamo accennato sopra.\nIndividuazione con cicli induttivi.\nI cicli induttivi possono essere posizionati nell'asfalto per poter individuare i veicoli di passaggio attraverso il calcolo del loro campo magnetico. I sensori pi\u00f9 semplici si limitano a contare il numero di mezzi che, in un intervallo di tempo (tipicamente 60 secondi negli Stati Uniti), passano sul sensore, mentre i pi\u00f9 sofisticati riescono a valutarne anche la velocit\u00e0, la lunghezza, il peso e la distanza tra loro. Le bobine possono essere piazzate in linea singola o multipla, e funzionano con veicoli veloci e lenti, o addirittura fermi.\nIndividuazione video.\nLa misurazione del traffico attraverso l'uso di telecamere \u00e8 un altro dei metodi utilizzati. Dal momento che i sistemi video non richiedono l'installazione di componenti nell'asfalto o ai bordi delle strade, questo genere di soluzione \u00e8 definita \"non intrusiva\". I video catturati da camere in bianco e nero vengono passati ad un microprocessore che analizza le modifiche dell'immagine ripresa calcolandone il numero di veicoli. Le camere vengono solitamente montate su pali della luce o su strutture adiacenti alle strade. La maggior parte di questi sistemi richiede una configurazione al fine di \"insegnare\" al processore l'analisi delle immagini. Questa prima parte comprende l'inserimento di misure conosciute come l'altezza e la distanza della camera rispetto alla strada, nonch\u00e9 il suo angolo d'incidenza. Un singolo processore \u00e8 in grado di gestire le immagini provenienti da quattro ad otto telecamere, a seconda dell'ampiezza del campo visivo e del modello. Un tipico output \u00e8 un elenco delle velocit\u00e0 dei mezzi, il loro conteggio e una misura d'occupazione della carreggiata. Alcuni sistemi forniscono ulteriori risultati, come la distanza tra i veicoli, l'andamento nel tempo, il riconoscimento di veicoli fermi e di quelli che si muovono contromano.\nApplicazioni per l'Intelligent Transportation.\nRaccolta elettronica del pedaggio.\nL'Electronic toll collection (ETC) permette ai veicoli di passare attraverso i caselli alla normale velocit\u00e0 del traffico, riducendo le code e raccogliendo in modo automatico il pedaggio. Originariamente i sistemi ETC venivano usati solo per il pedaggio, ultimamente sono stati inseriti anche per gestire le aree a traffico limitato nei centri cittadini, inserendo il cosiddetto pedaggio urbano.\nFino a pochi anni fa, molti sistemi ETC erano basati su apparecchiature radio montate nei veicoli che, attraverso l'uso di protocolli proprietari, identificavano i mezzi. Recentemente \u00e8 stato fatto uno sforzo per standardizzare i protocolli facendoli convergere verso il Dedicated Short Range Communications, proposto dall'Intelligent Transportation Society of America, dall'ERTICO e dall'ITS Japan.\nLe frequenze di comunicazione utilizzate sono diverse a seconda dello Stato d'appartenenza, ma tutte si collocano in una fascia attorno ai 5.9GHz (IEEE 802.11 WAVE) \nAnche l'Australia, attraverso il National Electronic Tolling Committee, sta cercando di sviluppare un sistema di raccolta elettronica dei pedaggi sull'intera rete stradale.\nGli altri sistemi utilizzati comprendono adesivi con codici a barre, targhe riconoscibili, trasmissione dati a infrarossi e Radio Frequency IDentification.\nZone a traffico limitato.\nLe zone a traffico limitato vengono usate principalmente nei centri urbani in cui il trasporto pubblico \u00e8 un'alternativa alla guida. Gli autisti che entrano in una zona a traffico limitato sono soggetti al pagamento di un pedaggio superiore al costo del trasporto pubblico.\nLe zone a pedaggio urbano sono gi\u00e0 una realt\u00e0 a Singapore e Durham (Inghilterra).\nLondra ha un'area estremamente vasta in cui le automobili devono pagare per entrare, uscire o, semplicemente, circolare.\nAnche nella citt\u00e0 di Milano, dal 2 gennaio 2008, \u00e8 stato introdotto l'Ecopass (ora Area C), un pedaggio che i veicoli pi\u00f9 inquinanti devono pagare per entrare nella Zona a Traffico Limitato (ZTL), corrispondente alla Cerchia dei Bastioni."}
{"id": "842636", "revid": "110157", "url": "https://it.wikipedia.org/wiki?curid=842636", "title": "I disertori", "text": "I disertori (Ivano Fossati riletto da) \u00e8 un album di tributo a Ivano Fossati pubblicato nel 1994. Le canzoni sono interpretate da artisti diversi. Il progetto nasce da un'idea di Massimo Pirotta, fra i soci del noto locale rock Bloom di Mezzago (Mi), e Davide Sapienza, scrittore e giornalista (ai tempi tra le firme pi\u00f9 note dell'ambiente musicale italiano).\nTracce.\nTesti e musiche di Ivano Fossati."}
{"id": "842646", "revid": "1543377", "url": "https://it.wikipedia.org/wiki?curid=842646", "title": "Kim Novak", "text": "Biografia.\nGli esordi.\nKim Novak nacque e crebbe a Chicago, nell'Illinois, da Joseph Novak e Blanche Kral, ambedue insegnanti di origini ceche. Suo padre, di religione cattolica, seppur insegnante di storia \u00e8 stato poi impiegato nelle ferrovie. Inizia la sua carriera come modella e nel 1951, appena diciottenne, viene scelta per la campagna pubblicitaria di una marca di frigoriferi. Trasferitasi in seguito a Los Angeles, appare in una particina priva di battute nel film \"La linea francese\" (1954) di Lloyd Bacon, accanto a Jane Russell e Gilbert Roland. Il film non riscuote un grande successo e il nome della Novak non compare neppure nei titoli di coda, ma i produttori hollywoodiani la notano ugualmente, tanto che, dopo il rifiuto di Rita Hayworth, viene chiamata a sostituirla in \"Criminale di turno\" (1954) di Richard Quine, accanto a Fred MacMurray, film in cui la Novak mostra una certa abilit\u00e0 nell'interpretare il personaggio di una scaltra seduttrice, ripropostole con alcune varianti anche in seguito.\nIl successo con \"Vertigo\" (1958) e la celebrit\u00e0.\nAssicuratasi un contratto in esclusiva con la Columbia, la Novak viene diretta da Otto Preminger nel dramma sociale \"L'uomo dal braccio d'oro\" (1955), al fianco di Frank Sinatra ed Eleanor Parker. Nello stesso anno \u00e8 la protagonista femminile, accanto a William Holden, in \"Picnic\" di Joshua Logan. Nel 1956 affianca Tyrone Power in \"Incantesimo\" di George Sidney, e l'anno seguente Jeff Chandler in \"Un solo grande amore\", sempre diretta da Sidney. In seguito interpreta principalmente commedie, come \"Una strega in paradiso\" (1958) di Richard Quine.\nNel 1958 la venticinquenne attrice guadagna notoriet\u00e0 internazionale grazie al suo ruolo nel film \"La donna che visse due volte\" (\"Vertigo\") di Alfred Hitchcock, in cui recita accanto a James Stewart.\nI primi anni sessanta.\nNel 1959 la Novak recita nel dramma \"Nel mezzo della notte\" di Delbert Mann, accanto a Fredric March. Nel 1960 affianca Kirk Douglas in \"Noi due sconosciuti\" di Richard Quine. Affronta anche ruoli leggeri, affiancando Jack Lemmon e Fred Astaire in \"L'affittacamere\" (1962), sempre per la regia di Richard Quine e in \"Venere in pigiama\" di Michael Gordon. Nel 1964 Billy Wilder la dirige accanto a Dean Martin in \"Baciami, stupido\", film che all'epoca non ottenne un grande riscontro. Nel 1965 interpreta una popolana nel film in costume \"Le avventure e gli amori di Moll Flanders \" di Terence Young, tratto dal romanzo di Daniel Defoe, con Vittorio De Sica, Angela Lansbury e Lilli Palmer; sul set la Novak incontra l'attore inglese Richard Johnson, che sposa in quello stesso anno e da cui divorzia nel 1966.\nIl declino al cinema e gli anni della televisione.\nNegli anni 1960 l'attrice torna con un ruolo in \"Quando muore una stella\" (1968) di Robert Aldrich. Dopo questo film e il modesto \"Quel fantastico assalto alla banca\" (1969) di Hy Averback, la carriera cinematografica della Novak subisce una crisi. \nNegli anni 1970 la Novak trascura il cinema e si dedica alla vita privata. In questo periodo appare in quattro film e di genere diverso: \"Delirious - Il baratro della follia\" (1973) di Freddie Francis, in un ruolo abbastanza marginale, \"Sfida a White Buffalo\" (1977) di J. Lee Thompson, con una piccola parte accanto a Charles Bronson, \"Gigol\u00f2\" (1978) di David Hemmings, ove recita con David Bowie e Marlene Dietrich, e \"Assassinio allo specchio\" (1980) di Guy Hamilton, film tratto da un romanzo di Agatha Christie. Dopo sporadiche partecipazioni nei primi anni settanta, nel decennio compare in note serie televisive del periodo, quali \"Malibu\" (1983) e \"Falcon Crest\" (1986-1987), oltre l'apparizione nell'episodio pilota della serie TV \"Alfred Hitchcock presenta\" (1985), cui prese parte anche Tippi Hedren, altra celebre eroina hitchcokiana.\nRitiro dalle scene e vita privata.\nRitiratasi dal cinema nel 1980, torner\u00e0 a recitare una decina di anni dopo in \"Children - Ragazzi\" (1990) di Tony Palmer e \"Liebestraum\" (1991).\nDopo il breve matrimonio con il collega Richard Johnson (1965-1966) nel 1976 la Novak si risposa con il medico veterinario Robert Malloy.\nLa sua casa a Eagle Point, nello stato dell'Oregon, \u00e8 stata parzialmente distrutta da un incendio il 24 luglio 2000, a seguito del quale sono andati perduti numerosi premi ricevuti e diversi dipinti. Nel dicembre 2001 la casa \u00e8 stata inoltre derubata di vari oggetti per un valore di oltre dollari; i ladri sono stati poi arrestati e la refurtiva in parte recuperata. Nel 2006 l'attrice si \u00e8 infortunata gravemente cadendo da cavallo, riportando la perforazione di un polmone, alcune costole rotte e danni neurologici, ma con le cure protrattesi per circa un anno ha comunque avuto un recupero completo.\nNel 2013 avr\u00e0 il ruolo di ospite d'onore e madrina al Festival di Cannes, in occasione della presentazione ufficiale della versione restaurata de \"La donna che visse due volte\". Nel 2014 ha partecipato anche alla cerimonia di premiazione degli Oscar, apparendo brevemente sul palco insieme a Matthew McConaughey.\nDoppiatrici italiane.\nNelle versioni in lingua italiana dei suoi film, Kim Novak \u00e8 stata doppiata da:"}
{"id": "842647", "revid": "74801", "url": "https://it.wikipedia.org/wiki?curid=842647", "title": "Tre Croci (Vetralla)", "text": "Tre Croci \u00e8 frazione del comune italiano di Vetralla, nella provincia di Viterbo, nel Lazio.\nIl paese prende il proprio nome dalle tre croci poste in piazza Europa, la piazza principale.\nGeografia fisica.\nIl paese si trova a circa da Vetralla, 12 da Viterbo e 10 dal Lago di Vico, a ridosso dei Monti Cimini.\nPiccolo nelle dimensioni ed abitato da circa persone, Tre Croci ha i punti principali nella Chiesa, la stazione ferroviaria, l'asilo, la scuola elementare, il parco comunale \"La pineta\", \"Il prato\", i campi sportivi ed il bar. \nMonumento naturale \u00e8 il \"sasso grosso\", situato a meno di di sentiero nel bosco, pietra, probabilmente di origine vulcanica e proveniente da antiche esplosioni del vicino Lago di Vico. Questo enorme masso \u00e8 oggi un simbolo del paese e anche della sua associazione popolare. Importantissimo anche il \"sasso spaccato\", dove nel 1977 avvenne la Meditazione del Fricassio.\nStoria.\nIl territorio dell'attuale abitato di Tre Croci, in epoca etrusca, era attraversato dall'antica via che collegava Veio a Volsinii e Chiusi; in epoca romana, questa strada, sostanzialmente immutata nel percorso, divenne la Via Cassia, che aveva un'importante stazione al Foro Cassio, distante poco pi\u00f9 di un chilometro dal centro di Tre Croci.\nLa Via Cassia, che nella zona misurava dovunque 3,90 metri di larghezza, provenendo da Vico Matrino, costeggiava il limitare del bosco e poi, all'altezza dell'attuale abitato di Tre Croci, si dirigeva verso il Foro Cassio, che \u00e8 menzionato dalla Tavola Peutingeriana e da altri itinerari.\nNelle vicinanza del Foro, che era un capoluogo amministrativo e giudiziario, esistevano numerose ville e costruzioni, di cui, purtroppo, quasi nulla resta, essendo state saccheggiate e utilizzate nei materiali, nel secolo diciannovesimo.\nCome riportato dalle \"Notizie degli Scavi\" (pubblicazione annuale a cura del Ministero dell'Istruzione), nel 1887, in localit\u00e0 \u201cCapacqua\u201d, che fa ora parte integrante di Tre Croci, \u00e8 stato ritrovato un sarcofago di peperino, contenente i resti di una giovane donna, un anello d'oro con smeraldi, catenine d'oro ed altri gioielli; successivamente, nella stessa localit\u00e0, \u00e8 stato scoperto un frammento di pavimentazione a mosaico, appartenente, evidentemente ad una villa romana esistente nel luogo.\nIl centro abitato di Foro Cassio era rifornito di acqua da due \u201ccunicoli\u201d (acquedotti interrati), uno proveniente dalla localit\u00e0 \u201cCapacqua\u201d e uno da quella che ora viene chiamata \u201cSaracinesca\u201d; quest'ultimo segue tutta la Via del Bosco ed \u00e8 tuttora visibile in alcuni tratti.\nNel luogo dove la Via Cassia costeggiava il bosco, \u00e8 avvenuto nel novembre 1083, durante la lotta tra Gregorio VII ed Enrico IV, l'episodio narrato dal cronista Bernoldo di Costanza: un gruppo armato di Enrico IV, sbucando da dietro il fogliame, assal\u00ec il corteo dei Vescovi che, provenienti dalla Germania, si recava a Roma per partecipare al Concilio indetto dal Papa (un vescovo venne ucciso ed altri tre furono bastonati, depredati e fatti prigionieri).\nDurante il Medioevo, il territorio, pur disabitato, era coltivato, come risulta da un atto di vendita del 1225, relativo ad un terreno in localit\u00e0 \u201cCapacqua\u201d, in cui vi era un oliveto.\nLo sviluppo dell'attuale abitato, iniziato ai primi del 1800, \u00e8 rimasto contenuto fino alla prima met\u00e0 del 1800.\nDal secondo dopoguerra, quello che era un \u201cvocabolo\u201d \u00e8 divenuta una Frazione.\nSociet\u00e0.\nIstituzioni, enti e associazioni.\nA Tre Croci sono attive 4 associazioni:\nInfrastrutture e trasporti.\nLa stazione di Tre Croci si trova sulla linea regionale FL3 Roma-Viterbo: vi effettuano fermata pochissimi treni al giorno con destinazioni Roma Ostiense, Roma Tiburtina, Viterbo Porta Romana e Viterbo Porta Fiorentina; la Strada statale pi\u00f9 vicina (a Vetralla) \u00e8 la SS 2 Cassia Roma-Firenze.\nSport.\nNello sport il paese viene rappresentato dalla squadra calcistica S.S.D. Tre Croci, i cui colori sociali sono il giallo ed il blu."}
{"id": "842648", "revid": "14806", "url": "https://it.wikipedia.org/wiki?curid=842648", "title": "Kaleva", "text": ""}
{"id": "842649", "revid": "767487", "url": "https://it.wikipedia.org/wiki?curid=842649", "title": "Henri Michel (storico)", "text": "Biografia.\nDopo aver partecipato alla Resistenza a Tolone, dove era professore di storia, si trasfer\u00ec a Parigi e, nel 1947, vi cre\u00f2 il Comit\u00e9 d'Histoire de la Deuxi\u00e8me Guerre Mondiale e il Comit\u00e9 internazionale, di cui fu presidente molto tempo."}
{"id": "842650", "revid": "1630536", "url": "https://it.wikipedia.org/wiki?curid=842650", "title": "Keke Palmer", "text": "\u00c8 nota per aver interpretato un ruolo nel film \"Una parola per un sogno\" nel 2006 e per aver indossato i panni di Mary nel film Disney per la televisione \"Jump In!\". Dal 2015 ha un contratto discografico con la Island Records, mentre nel 2019 \u00e8 stata impegnata come conduttrice televisiva del daily show di ABC \"Strahan, Sara &amp; Keke.\"\nBiografia.\nPalmer \u00e8 nata a Robbins, Illinois; suo padre lavora per un'azienda e la madre, Sharon, \u00e8 insegnante nella High School per i bambini autistici. Keke ha tre fratelli e una sorella, Loreal, che le ha dato il soprannome \"Keke\" quando questa era piccola. Ha cantato nel coro della chiesa all'et\u00e0 di cinque anni e fece le audizioni per una produzione de \"Il re leone\" all'et\u00e0 di nove anni. Si trasfer\u00ec a Los Angeles nel 2004 per intraprendere la carriera di attrice.\nDopo aver debuttato nel film \"La bottega del barbiere 2\" nel 2004, \u00e8 comparsa negli episodi di parecchie serie TV, tra cui \"Cold Case\", \"Strong Medicine\", \"E.R. - Medici in prima linea\" e \"\". Il suo primo lavoro importante l'ottiene nel 2006, quando viene scelta come protagonista nel film \"Una parola per un sogno\" nel ruolo di Akeelah Anderson, una giovane ragazza proveniente da Los Angeles che tenta di vincere una gara di spelling.\nDopo il debutto come attrice, Keke Palmer ha dato il via anche ad un'attivit\u00e0 di cantante. Il 18 novembre 2006 si \u00e8 esibita a Carson, in California, con la canzone \"Save the Music\". Nel 2007 ha pubblicato un contratto musicale con l'Atlantic Records, con cui ha poi pubblicato l'album di debutto \"So Uncool\". Dall'album sono stati estratti i singoli \"All My Girlz, t's My Turn Now\" e \"Keep It Movin\". Inoltre, dopo aver firmato un contratto con la Disney, ha cantato \"It's My Turn Now\" e \"'Jumpin\" nel film Disney per la televisione \"Jump in!\" dove ha interpretato \"Mary\", ruolo che le don\u00f2 una certa notoriet\u00e0.\nNel 2008 partecipato alla serie \"True Jackson, VP\" come protagonista. Per quest'ultima, ha anche scritto e cantato la colonna sonora. Nel 2010 firma un contratto con la Interscope Records per la pubblicazione di un nuovo album, il quale \u00e8 stato pubblicato nel marzo 2011.\nNel 2012 torna nel campo cinematografico, partecipando ai film \"Joyful Noise\" e \"Rags,\" ma appare anche nel film televisivo \".\"\nNel 2013 ha preso parte a quattro episodi di \"90210\" e partecipato al film horror \"Animal - Il segreto della foresta\", distribuito nelle sale di tutto il mondo nel 2014.\nSempre nel 2014 ottiene un incarico ricorrente nella serie TV \"Masters of Sex\". Sempreel 2013 Palmer interpreta il ruolo di Rozonda Thomas nel biopic \"CrazySexyCool: The TLC Story\". Nel 2014 ha condotto un daily show su BET intitolato \"Just Keke,\" il quale non \u00e8 tuttavia durato pi\u00f9 di una stagione televisiva.\nDal 2015, fa parte della commedia horror \"Scream Queens\" a fianco delle note attrici Emma Roberts e Jamie Lee Curtis..\nDall'agosto di quell'anno, \u00e8 legata all'etichetta discografica Island Records. L'artista pubblica dunque svariati singoli, tra cui il brano con Jeremih \"Enemiez\".\nPrende parte inoltre all'evento televisivo \"\", andato in onda il 31 gennaio 2016 su Fox, nel ruolo di Marty Maraschino. Seguono varie altre pubblicazioni musicali, tra cui il brano \"Hands Free\" e l'EP che lo contiene, \"Lauren\". Nel 2016, Palmer pubblica anche un'autobiografia. Seguono la pubblicazione di un cortometraggio che fa da trasposizione visiva per l'EP e del singolo \"Wind Up\" insieme ai Migos. A questo punto, Keke Palmer torna a lavorare come attrice nella serie TV \"Scream\".\nNel 2019 Keke Palmer \u00e8 fra le conduttrici del programma televisivo della ABC \"Strahan &amp; Sara\": inizialmente chiamata per sostituire Sara Haines durante la gravidanza, la Palmer \u00e8 stata poi confermata come terza conduttrice fissa dello show, il cui titolo \u00e8 stato dunque modificato in \"Strahan, Sara &amp; Keke\". Nel frattempo, la Palmer ha un ruolo in Le Ragazze di Wall Street, film in cui ha modo di recitare al fianco di Jennifer Lopez.\nSempre nel 2019, Keke partecipa al brano \"GIANTS\" insieme ad altri artisti: la canzone \u00e8 il brano portante della colonna sonora della League Of Legends Competition di quell'anno. Nel 2020 viene invece scelta come conduttrice degli MTV Video Music Awards. Sempre nel 2020, Keke pubblica i singoli \"Snack,\" \"Virgo Tendencies e Dreamcatcher,\" esibendosi con \"Snack\" proprio durante gli MTV Video Music Awards. Il 28 agosto 2020 pubblica l'album \"Virgo Tendencies, Pt. 1\". Il successivo 11 dicembre pubblica Virgo Tendencies. Pt. 2, che includendo sole 7 tracce viene classificato come EP.\nDoppiatrici italiane.\nDa doppiatrice \u00e8 sostituita da:"}
{"id": "842652", "revid": "2519", "url": "https://it.wikipedia.org/wiki?curid=842652", "title": "Provincia di Capiz", "text": "Capiz \u00e8 una provincia delle Filippine nella regione del Visayas Occidentale.\nIl capoluogo provinciale \u00e8 Roxas.\nGeografia antropica.\nSuddivisioni amministrative.\nLa provincia di Capiz \u00e8 divisa in 1 citt\u00e0 e 16 municipalit\u00e0."}
{"id": "842654", "revid": "1305772", "url": "https://it.wikipedia.org/wiki?curid=842654", "title": "KON", "text": ""}
{"id": "842655", "revid": "326822", "url": "https://it.wikipedia.org/wiki?curid=842655", "title": "I Cinque Samurai", "text": ""}
{"id": "842658", "revid": "38120", "url": "https://it.wikipedia.org/wiki?curid=842658", "title": "Materiale Resistente", "text": ""}
{"id": "842659", "revid": "38120", "url": "https://it.wikipedia.org/wiki?curid=842659", "title": "I Disertori", "text": ""}
{"id": "842677", "revid": "326822", "url": "https://it.wikipedia.org/wiki?curid=842677", "title": "Cinque Samurai", "text": ""}
{"id": "842679", "revid": "287204", "url": "https://it.wikipedia.org/wiki?curid=842679", "title": "Rodolfo Morgari", "text": "Era figlio di Giuseppe (1788 \u2013 1847), pittore, e di Caterina Maccagno. Anche il fratello Paolo Emilio fu pittore.\nBiografia.\nVersatile in ogni genere pittorico, si dedic\u00f2 alla carriera artistica, prediligendo la decorazione, nella quale si afferm\u00f2 con successo. Altra attivit\u00e0 che speriment\u00f2 fu quella di restauratore; in seguito agli interventi a Palazzo Reale a Torino, nel 1858 sar\u00e0 nominato dal re Vittorio Emanuele II pittore e restauratore dei reali palazzi. Mor\u00ec nel 1909.\n\u00c8 sepolto nel Cimitero monumentale di Torino.\nMatrimonio e figli.\nRodolfo spos\u00f2 Maria Bozoki, dalla quale ebbe due figli:\nOpere.\nL'elenco che segue espone non \u00e8 esaustivo:"}
{"id": "842680", "revid": "599013", "url": "https://it.wikipedia.org/wiki?curid=842680", "title": "Fran\u00e7ois-No\u00e8l Babeuf", "text": ""}
{"id": "842682", "revid": "125691780", "url": "https://it.wikipedia.org/wiki?curid=842682", "title": "Tarzan (film 1999)", "text": "Tarzan \u00e8 un film di animazione del 1999 per la regia di Kevin Lima e Chris Buck. \u00c8 il 37\u00ba classico Disney animato secondo il \"canone ufficiale\". La storia \u00e8 tratta dal romanzo \"Tarzan delle Scimmie\" di Edgar Rice Burroughs; \u00e8 il primo film d'animazione su Tarzan che sia mai stato realizzato, oltre ad essere il decimo ed ultimo film del \"Rinascimento Disney\" (1989-1999).\nIl film \u00e8 uscito nelle sale statunitensi il 18 giugno 1999 mentre in quelle italiane il 3 dicembre dello stesso anno. Ha ricevuto recensioni positive da parte della critica, che ha elogiato le sue performance vocali, la musica e l'animazione (in particolare le sue sequenze d'azione). Contro un budget di produzione di $ 130 milioni, il film ha incassato $ 448,2 milioni in tutto il mondo, diventando il quinto film di maggior incasso nel 1999.\nTrama.\n1880: una coppia di lord inglesi con il loro figlio neonato, in fuga da una nave incendiata che sta per affondare, raggiunge le sponde di una giungla dell'Africa. Con del legname ricavato dalla giungla e dei pezzi salvati dalla nave affondata, i due costruiscono una casa su un albero, dove poter vivere con il loro figlio. Un giorno per\u00f2, un feroce leopardo di nome Sabor attacca la casa, sbranando e uccidendo i genitori, ma non riesce a fare lo stesso al neonato, in quanto nascosto dai genitori nella culla, sotto delle lenzuola.\nSuccessivamente, Kala, una femmina di gorilla, il cui figlio \u00e8 stato anch'egli ucciso da Sabor, sente i pianti del bambino e lo trova nella casa sull'albero abbandonata. Nonostante un inaspettato nuovo attacco da parte di Sabor, Kala riesce a sfuggirgli, salvando il neonato per poi portarlo nel suo branco di gorilla con l'intenzione di crescerlo come se fosse suo figlio. Tuttavia Kerchak, il capo del branco nonch\u00e9 compagno di Kala, \u00e8 assolutamente contrario all'idea di adottare l'umano, ma alla fine accetta pur di mitigare il dolore di Kala per la scomparsa del figlio. Il neonato, per la sua pelle bianca, viene cos\u00ec chiamato nella lingua delle scimmie, Tarzan.\nGli anni passano e Tarzan impara a vivere con i gorilla e gli altri animali della giungla, tra cui l'esuberante gorilla femmina Terk, e fa anche la conoscenza con Tantor, un elefante ipocondriaco. Tarzan si ritrova per\u00f2 incapace di mantenere il passo con gli altri gorilla, e cos\u00ec compie grandi sforzi per migliorarsi. Quando Tarzan raggiunge l'et\u00e0 adulta, un giorno viene coinvolto in uno scherzo degli amici, ma i tre cadono in un'imboscata di Sabor, pi\u00f9 affamato e feroce che mai. Kerchak tenta di difendersi ed \u00e8 sconfitto, ma viene salvato da Tarzan e ne segue una battaglia tra l'uomo e il leopardo che termina con la vittoria del primo, sotto le acclamazioni del branco e di Kala. Kerchak, deluso per non essere riuscito a difendere la famiglia da solo, viene raggiunto da Tarzan, il quale depone il corpo di Sabor ai piedi del capobranco in segno di rispetto.\nLa vita del branco di gorilla viene per\u00f2 scossa dall'arrivo di un gruppo di esploratori provenienti dall'Inghilterra, composto dal Professor Porter, sua figlia Jane e la loro guida, il cacciatore Clayton. Jane viene accidentalmente separata dal gruppo e scatena involontariamente la furia di un branco di babbuini che si mettono a inseguirla. Prontamente, Tarzan la salva e rimane colpito dall'aspetto di Jane, molto somigliante al proprio in quanto umana come lui. In seguito, Jane conduce Tarzan nell'accampamento del suo gruppo e sia Porter che Clayton nutrono grande curiosit\u00e0 nei confronti dell'uomo-scimmia; il professore vorrebbe il suo aiuto per studiare i gorilla, mentre Clayton desidera segretamente di catturarli per arricchirsi. Nonostante gli avvertimenti da parte di Kerchak di non fidarsi degli umani, Tarzan continua a trascorrere il proprio tempo con gli esploratori, che gli insegnano a parlare e gli mostrano il mondo civilizzato degli umani, mentre lui stringe un profondo legame con Jane. Tarzan \u00e8 per\u00f2 riluttante all'idea di condurli alla tana dei gorilla per via degli ammonimenti di Kerchak.\nQuando la nave cargo inglese giunge per riportare i Porter in Inghilterra, Clayton convince Tarzan a mostrare al gruppo dove si trovano i gorilla, dicendogli che cos\u00ec facendo Jane sarebbe rimasta. Cos\u00ec, mentre Terk e Tantor distraggono Kerchak facendolo allontanare, Tarzan conduce Jane, il professore e Clayton al suo branco e fa conoscere loro i gorilla. Porter e Jane sono entusiasti nell'interagire con le scimmie, ma proprio allora Kerchak ritorna e cerca di attaccarli. Tarzan \u00e8 costretto a trattenere Kerchak con la forza per permettere agli umani di scappare, e, dopo averlo quasi strozzato, decide di abbandonare il branco, scosso dalle sue azioni. Kala conduce Tarzan alla casa sull'albero dove lo aveva trovato e gli rivela la verit\u00e0 del suo passato. Tarzan inizia a capire che le sue origini sono diverse, ma anche che il legame tra genitore e figlio non dipende dalla specie di appartenenza.\nPreparandosi a partire, Tarzan, Jane e Porter vengono improvvisamente assaliti da un gruppo di bracconieri clandestini guidati da Clayton, sotto il cui comando si impadroniscono della nave e in seguito partono per catturare il branco dei gorilla. Fortunatamente Terk e Tantor arrivano e liberano Tarzan, Porter e Jane. Tarzan torna quindi nella giungla ad aiutare i gorilla; nello scontro che segue, mentre i bracconieri clandestini vengono cacciati dagli altri animali della giungla ed anche da Terk, Tantor, Jane e suo padre, Kerchak viene mortalmente colpito da Clayton con un colpo di fucile. Tarzan si mette quindi a combattere contro Clayton in mezzo agli alberi ricoperti di liane. Dopo che Tarzan distrugge il fucile di Clayton, quest'ultimo, furioso, usa il suo machete cercando ripetutamente di uccidere Tarzan, ma rimane impigliato nelle liane. Tuttavia, mentre cerca di liberarsi, accecato dalla rabbia, taglia tutte le liane tranne quella che aveva attorcigliata al collo; Tarzan tenta di avvertirlo del pericolo che corre ma ormai \u00e8 tardi: Clayton precipita dall'albero e muore impiccato. Kerchak, prima di morire, si scusa con Tarzan e finalmente lo accetta come suo figlio, affidandogli la sicurezza del branco.\nIl mattino seguente, quando Porter e Jane stanno per salpare, Tarzan afferma di dover restare con i gorilla, ora che \u00e8 lui il loro capo. Quando la loro scialuppa si allontana dalla spiaggia, Porter incoraggia Jane di seguire l'uomo che ama, cos\u00ec lei scende dalla scialuppa e torna a riunirsi a Tarzan, poco dopo anche il professore decide di seguirla. Da quel momento, Jane e Porter intraprendono un'armoniosa vita nella giungla con Tarzan e i suoi parenti gorilla.\nColonna sonora.\nIn questo lungometraggio Disney i personaggi non cantano (tranne Kala all'inizio di \"You'll Be in My Heart\"); il compositore della colonna sonora, Phil Collins, riferisce: \u00ab\u00c8 stata una mia idea: all'inizio alla Disney erano dubbiosi, poi l'hanno accolta come una ventata d'aria fresca\u00bb; tuttavia: \u00abAll'inizio, non sapevo neanche che avrei cantato. Ma, dopo avere ascoltato i miei demo, i due registi, Kevin Lima e Chris Buck, hanno deciso che le mie canzoni e la mia voce sarebbero diventate il filo conduttore\u00bb. Per l'occasione il noto musicista ha cantato non solo in inglese, sua lingua madre, ma anche in italiano, francese, tedesco, e spagnolo. Questo fatto \u00e8 insolito per la ragione che le canzoni sono l'espressione dei pensieri del protagonista, e pertanto non si voleva che l'atmosfera fosse rovinata da un doppiaggio inaccurato: \u00abQuelli della Disney mi hanno fatto vedere un cartone animato di \"Hercules\" in varie lingue e mi hanno detto: - \"Lo vedi il problema?\". Anche se non avevo mai provato prima, ho accettato\u00bb. Alle prese con le varie lingue Collins poi dichiara: \u00abl'italiano \u00e8 la pi\u00f9 facile, \u00e8 fatto per cantare. L'importante \u00e8 la pronuncia: se non sei chiaro i bambini non capiscono.\u00bb\nAccoglienza.\nCritica.\nSu Rotten Tomatoes, il film detiene un indice di gradimento dell'89% con un voto medio di 7,6/10, basato su 104 recensioni. Stando al consenso della critica, \"\"Tarzan\" della Disney porta la famosa storia a un nuovo livello con animazioni vivaci, un ritmo sostenuto e alcune scene d'azione emozionanti\". Metacritic ha calcolato un punteggio medio di 79/100 sulla base di 27 recensioni, indicate come \"generalmente favorevoli\".\nRoger Ebert ha dato al film il suo punteggio pi\u00f9 alto (quattro stelle), e lo ha descritto come \"un altro tentativo della Disney di spingere il limite dell'animazione\", con scene che \"si muovono attraverso lo spazio con una libert\u00e0 impensata nei vecchi film d'animazione e irraggiungibili da qualsiasi processo live-action\". Assegnando al film tre stelle, James Berardinelli ha scritto: \"Da un punto di vista puramente visivo, questo pu\u00f2 essere il pi\u00f9 impressionante di tutti i film animati tradizionalmente della Disney. Gli sfondi sono lussureggianti, i personaggi sono ben realizzati e le sequenze d'azione sono vertiginose, con frequenti cambi di prospettiva e angolazione della telecamera. Nessun film d'animazione convenzionale \u00e8 stato cos\u00ec ambizioso prima.\" Desson Howe, scrivendo per il Washington Post, ha affermato che il film \"non \u00e8 al livello di \"Aladdin\", \"Il re leone\" e \"La sirenetta\", ma \u00e8 facilmente al di sopra dei ranghi di \"Hercules\" e \"Pocahontas\"\".\nBotteghino.\n\"Tarzan\" ha incassato 171.091.819 dollari nel Nord America e 277.100.000 dollari in altri territori, per un totale complessivo di 448.191.819 dollari, divenendo il quinto classico Disney con il maggiore incasso di sempre (\u00e8 sceso al quinto posto dopo l'uscita di \"Rapunzel - L'intreccio della torre\" che \u00e8 arrivato al secondo posto e dopo \"Ralph Spaccatutto\" che \u00e8 arrivato al quarto). Tuttora \u00e8 il decimo maggior incasso di sempre, dopo \"Frozen - Il regno di ghiaccio\", \"Big Hero 6\", \"Zootropolis\" ed \"Oceania\".\nSui media domestici, il film \u00e8 stato il film di maggior successo del 2000 con un fatturato al dettaglio di $ 268 milioni.\nEdizioni home video.\nIn Italia il film ha debuttato nei cinema nel dicembre 1999. In seguito \u00e8 stato pubblicato in VHS e DVD nel settembre 2000 e poi nell'agosto 2005 in una versione restaurata. Le edizioni del novembre 2009 e, successivamente, novembre 2015 (insieme agli altri classici all'interno della collana \"Disney: I Classici\") sono state pubblicate in DVD e Blu-ray.\nOpere derivate.\nVideogiochi basati sul film o sui suoi personaggi:"}
{"id": "842687", "revid": "1305772", "url": "https://it.wikipedia.org/wiki?curid=842687", "title": "G3M", "text": ""}
{"id": "842688", "revid": "17351", "url": "https://it.wikipedia.org/wiki?curid=842688", "title": "Mitsubishi G3M Nelly", "text": ""}
{"id": "842689", "revid": "2519", "url": "https://it.wikipedia.org/wiki?curid=842689", "title": "Provincia di Albay", "text": "Albay \u00e8 una provincia delle Filippine nella regione del Bicol.\nIl capoluogo provinciale \u00e8 Legazpi.\nGeografia antropica.\nSuddivisioni amministrative.\nLa provincia di Albay \u00e8 divisa in 3 citt\u00e0 e 15 municipalit\u00e0."}
{"id": "842690", "revid": "17351", "url": "https://it.wikipedia.org/wiki?curid=842690", "title": "G3M Nelly", "text": ""}
{"id": "842695", "revid": "267975", "url": "https://it.wikipedia.org/wiki?curid=842695", "title": "Provincia di Nueva Ecija", "text": "Nueva Ecija \u00e8 una provincia filippina situata nella regione di Luzon Centrale.\nIl suo capoluogo \u00e8 Palayan.\nGeografia fisica.\nPosta al centro-sud dell'isola di Luzon, \u00e8 la pi\u00f9 grande provincia della regione di Luzon Centrale. Dalle zone umide a sud-ovest, ai confini con la provincia di Pampanga si sale gradualmente con colline ondulate fino alle montagne della Sierra Madre nell'est, e alle catene di Caraballo e Cordillera a nord.\nGeografia antropica.\nSuddivisioni amministrative.\nLa provincia di Nueva Ecija comprende 5 citt\u00e0 componenti, di cui un'altamente urbanizzata (HUC), e 27 municipalit\u00e0."}
{"id": "842696", "revid": "339392", "url": "https://it.wikipedia.org/wiki?curid=842696", "title": "Classifica pallacanestro femminile Serie A1 italiana 2002", "text": ""}
{"id": "842697", "revid": "339392", "url": "https://it.wikipedia.org/wiki?curid=842697", "title": "Classifica pallacanestro femminile Serie A1 italiana 2003", "text": ""}
{"id": "842698", "revid": "339392", "url": "https://it.wikipedia.org/wiki?curid=842698", "title": "Classifica pallacanestro femminile Serie A1 italiana 2004", "text": ""}
{"id": "842699", "revid": "2519", "url": "https://it.wikipedia.org/wiki?curid=842699", "title": "Provincia di Negros Oriental", "text": "Negros Oriental \u00e8 una delle due province filippine in cui \u00e8 amministrativamente divisa l'isola di Negros, di cui occupa la met\u00e0 orientale. Il suo capoluogo \u00e8 Dumaguete.\nGeografia fisica.\nTerritorio.\nL'isola di Negros \u00e8 al centro dell'arcipelago delle Visayas, la macroregione centrale delle Filippine. \u00c8 amministrativamente divisa tra due province appartenenti a due distinte regioni. La provincia di Negros Oriental occupa la parte sud-orientale di quest'isola ed ha ad est l'isola di Cebu, separata dallo stretto di Ta\u00f1on, a sud-est l'isola di Siquijor, mentre tutta la costa sud si affaccia sul Mare di Sulu e l'isola pi\u00f9 prossima \u00e8 Mindanao. Il confine che taglia l'isola in obliquo e separa dalla provincia di Negros Occidental e dalla regione di Visayas Occidentale \u00e8 tracciato all'interno di una catena montuosa che raggiunge altitudini considerevoli. Il picco pi\u00f9 alto, nel nord, proprio al confine tra le due province, \u00e8 costituito dal Monte Kanlaon, uno stratovulcano che raggiunge quota 2.465 m.\nNel sud dell'isola, a 7\u00a0km dalla costa e a 20\u00a0km dal capoluogo Dumaguete c'\u00e8 l'isola di Apo, piccola isola vulcanica appartenente alla municipalit\u00e0 di Dauin famosa per la ricchezza dei suoi fondali che ne hanno fatto una meta molto apprezzata del turismo subacqueo.\nClima.\nIl clima \u00e8 tropicale e la catena montuosa che attraversa la provincia da nord a sud crea due aree con caratteristiche differenti. In sostanza la parte occidentale ha una stagione delle piogge ed una stagione secca pi\u00f9 nettamente distinte mentre quella orientale \u00e8 pi\u00f9 esposta ai tifoni.\nGeografia antropica.\nSuddivisioni amministrative.\nLa provincia di Negros Oriental \u00e8 formata da 5 citt\u00e0 e 20 municipalit\u00e0:\nEconomia.\nIl territorio della provincia \u00e8 dedito soprattutto all'agricoltura; si coltivano principalmente canna da zucchero, mais, riso e noci di cocco. Sono sviluppati anche l'allevamento e la pesca.\nUn'altra grande risorsa \u00e8 il turismo e vi \u00e8 anche uno sfruttamento delle foreste e del sottosuolo, dal quale si estraggono oro, argento e rame."}
{"id": "842701", "revid": "287204", "url": "https://it.wikipedia.org/wiki?curid=842701", "title": "...a Pierangelo Bertoli", "text": "...a Pierangelo Bertoli \u00e8 una raccolta inedita di brani di Pierangelo Bertoli interpretati da numerosi gruppi e cantanti.\nL'unica canzone mai apparsa prima \u00e8 \"Le cose cambiano\", scritta da Luciano Ligabue e interpretata da Alberto Bertoli.\nAlla fine dell'ultima traccia c'\u00e8 una \"ghost track\" interpretata da Pierangelo Bertoli e Caterina Caselli, intitolata \"L'Erminia ai teimp Adree\"."}
{"id": "842702", "revid": "1305772", "url": "https://it.wikipedia.org/wiki?curid=842702", "title": "Provincia di Negros Occidental", "text": "Negros Occidental \u00e8 una provincia filippina situata nella regione di Visayas Occidentale. Occupa la met\u00e0 nord-occidentale dell'isola di Negros che divide con la provincia di Negros Oriental. Il suo capoluogo \u00e8 Bacolod.\nGeografia fisica.\nL'isola di Negros \u00e8 al centro dell'arcipelago delle Visayas, la macroregione centrale delle Filippine. \u00c8 amministrativamente divisa tra due province appartenenti a due distinte regioni. La provincia di Negros Occidental occupa la met\u00e0 nord-occidentale dell'isola che \u00e8 attraversata in obliquo da un confine tracciato nella zona montuosa interna, che la separa dalla provincia di Negros Oriental e dalla regione di Visayas Centrale. Nella parte montuosa spicca il vulcano Kanlaon, tipo di stratovulcano attivo che provoca frequenti movimenti tellurici alternati ad attivit\u00e0 esplosive, l'ultima delle quali nel 2006.\nCon esclusione della zona pi\u00f9 interna, occupata da montagne discretamente elevate, la provincia presenta un paesaggio con ampie pianure e dolci colline. La costa nord-orientale si affaccia sullo stretto di Ta\u00f1on oltre il quale si trova l'isola di Cebu. La costa nord-occidentale fronteggia per un lungo tratto l'isola di Panay quindi, procedendo verso sud, l'isola di Guimaras e il golfo di Panay. La costa meridionale si affaccia sul Mare di Sulu.\nStoria.\nLa provincia di Negros Occidental fu una delle ultime a essere create durante la dominazione spagnola: fu infatti solo nel 1890 che dalla preesistente provincia di Negros, che occupava l'intera isola, venne staccata l'attuale Negros Occidental.\nDella storia dell'isola precedente l'arrivo degli spagnoli non si conosce praticamente nulla, se non che il nome era \"Buglas\", sostituito poi nel 1569 da frate Andr\u00e9s de Urdaneta con quello attuale per via del fatto che l'area era abitata dai Negritos, una popolazione scura di pelle e dai capelli crespi che costituiva gli abitanti indigeni.\nA differenza di altre aree delle Filippine, ai tempi degli spagnoli l'intera isola di Negros doveva apparire scarsamente popolata, e in particolare nella parte di Negros Occidental solo due erano i centri nativi di una certa consistenza, Ilog e Binalbagan successivamente elevati dagli spagnoli al rango di citt\u00e0 con la costruzioni di conventi rispettivamente nel 1584 e nel 1575. Le cronache riportano che nell'anno 1599 l'isola fu attaccata dai pirati Moro provenienti da Mindanao che rasero al suolo e bruciarono tutti i villaggi allora esistenti.\nFino all'anno 1734 l'isola di Negros era amministrativamente parte della provincia di Iloilo con la parte dell'attuale Negros Occidental e di Cebu con l'attuale Negros Oriental; in quell'anno l'isola divenne \"distretto militare\" con capitale Ilog, poi spostata presso Himamaylan e poi a Bacolod, l'attuale capitale, nel 1849.\nIl 1849 fu un anno decisivo nello sviluppo della regione, allorquando divenne governatore dell'isola l'ormai settantenne Manuel Valdivieso Morquecho che, con l'appoggio del Governatore Claver\u00eca fu il promotore dello spostamento della capitale a Bacolod; sotto il governatorato del Morquecho l'isola di Negros e in particolalre la parte occidentale visse un periodo di grande sviluppo sociale ed economico: furono tracciati i confini amministrativi di paesi e borghi, prima solo poche abitazioni sparse nelle foreste, furono create parrocchie e villaggi, fra i quali si ricordano, fra gli altri, gli ancora esistenti Toboso, Salamanca, Lemery (oggi \"barangay\" di Calatrava), Escalante, Arg\u00fcelles (oggi Sagay), Cadiz Nuevo, e Cadiz Viejo, Murcia, Valladolid, La Carlota, Pontevedra.\nNel 1856 Negros venne elevata al rango di provincia militare-politica con don Emilio Saravia Governatore: sotto il suo governatorato Negros visse periodi di grande progresso, con la fondazione delle citt\u00e0 di San Isidro, San Carlos e Calatrava nell'attuale Negros Occidental: il periodo di florida ricchezza spinse molte genti dalle provincie vicine di Antique, Provincia di Capiz e Cebu a trasferirsi in Negros Occidental, portando in breve la popolazione residente dai del 1850 ai circa dell'anno 1887.\nSempre per via della crescita economica della provincia, altre citt\u00e0 sorsero in Negros Occidental: nel 1860 vennero fondate le importanti citt\u00e0 di Saravia, oggi Enrique B. Magalona, Escalante e Valladolid; contemporaneamente ebbe grande sviluppo la coltivazione della canna da zucchero, che godette dell'apertura verso l'estero dei porti delle vicine citt\u00e0 di Iloilo e di Cebu.\nNel 1860 e 1861 videro la nascita le grandi \"haciendas\" di San Ildefonso de Minuluan, di Silay e di Vista-Alegre impiantate dalle grandi famiglie di \"hacienderos\" spagnoli che ancora oggi qui operano. In particolare Simeon Ledesma e Lucio Lacson, di sangue cinese e provenienti dalla vicina Jaro, sull'isola di Panay, giunsero a Silay e impiantarono grandi \"haciendas\" a Bagacay e Binonga seguiti a breve da altre famiglie di Iloilo: Locsin, de la Rama e Jalandoni. In quei due anni vennero impiantati i primi mulini a vapore per canna da zucchero che el 1864 erano presenti in numero di sette nelle piantagioni di Bacolod, Minuluan e Bago.\nNel 1890, come sopra accennato, l'isola di Negros fu divisa nelle due provincie di Occidental e Oriental e nel novembre 1898, anno dell'inizio della colonizzazione statunitense delle Filippine, le forze spagnole capitolarono contro le forze rivoluzionarie filippine guidate da Juan Araneta, che divenne Governatore delle due provincie che vennero riunite sotto un'unica amministrazione per poi tornare ad essere divise il 20 aprile 1901, sotto la nuova amministrazione coloniale statunitense.\nEconomia.\nLa provincia di Negros Occidental produce pi\u00f9 della met\u00e0 dello zucchero di tutte le Filippine. La produzione di canna da zucchero e la sua lavorazione sono al centro della grande parte delle attivit\u00e0 di questa provincia che, anche per questo motivo, deve importare la maggior parte dei prodotti agricoli di altro tipo. Nella citt\u00e0 di Victorias, nel nord, \u00e8 attivo il pi\u00f9 grande zuccherificio dell'isola di propriet\u00e0 della Victorias Milling Company, Inc. mentre nella vicina Cadiz \u00e8 fiorente l'attivit\u00e0 legata alla pesca.\nPresso Sipalay, nel sud della Provincia, \u00e8 in grande sviluppo l'attivit\u00e0 turistica con un numero crescente di \"resort\" presenti sulla costa, mentre la pi\u00f9 grande miniera a cielo aperto di rame di tutto il Paese e che costituiva un forte indotto economico \u00e8 ora abbandonata.\nGeografia antropica.\nSuddivisioni amministrative.\nLa provincia di Negros Occidental comprende 1 citt\u00e0 indipendente, 12 citt\u00e0 componenti e 19 municipalit\u00e0."}
{"id": "842704", "revid": "552788", "url": "https://it.wikipedia.org/wiki?curid=842704", "title": "ReStructuredText", "text": "reStructuredText \u00e8 un linguaggio di markup caratterizzato da un'elevata leggibilit\u00e0 a livello di codice sorgente. Il parser alla base di reStructuredText \u00e8 una componente del framework Docutils, scritto nel linguaggio di programmazione Python e progettato per la gestione del testo.\nreStructuredText \u00e8 spesso abbreviato in RST, reST o ReST."}
{"id": "842706", "revid": "339392", "url": "https://it.wikipedia.org/wiki?curid=842706", "title": "Classifica pallacanestro femminile Serie A1 italiana 2006", "text": ""}
{"id": "842707", "revid": "2519", "url": "https://it.wikipedia.org/wiki?curid=842707", "title": "Provincia di Misamis Occidental", "text": "Misamis Occidental \u00e8 una provincia filippina situata nella regione di Mindanao Settentrionale. Il suo capoluogo \u00e8 Oroquieta.\nGeografia fisica.\nIl Misamis Occidental \u00e8 una provincia dell'isola di Mindanao, posta nella parte settentrionale del tratto iniziale della Penisola di Zamboanga, che da l\u00ec si estende verso ovest. Proprio su quel lato ci sono gli unici confini terrestri, con le province di Zamboanga del Norte e Zamboanga del Sur. A sud \u00e8 separato dal Lanao del Norte dalla baia di Iligan che si apre sul Mare di Bohol che bagna tutta la parte costiera ad est e a nord di questa provincia.\nGeografia antropica.\nSuddivisioni amministrative.\nIl Misamis Occidental \u00e8 diviso in 14 municipalit\u00e0 e 3 citt\u00e0."}
{"id": "842709", "revid": "2519", "url": "https://it.wikipedia.org/wiki?curid=842709", "title": "Provincia di Maguindanao", "text": "Maguindanao \u00e8 una provincia filippina situata nella Regione Autonoma nel Mindanao Musulmano. Il suo capoluogo \u00e8 Shariff Aguak.\nStoria.\nQuesta provincia nasce nel 1973 quando dalla provincia di Cotabato (quella nata nel 1966 dopo la prima scissione del South Cotabato) vengono formate 3 nuove province: Maguindanao, (North) Cotabato e Sultan Kudarat. Maguindanao diventa cos\u00ec l'unica delle quattro province originate dalla prima Cotabato ad avere una popolazione a maggioranza musulmana e cos\u00ec nel 1989 opta, ad eccezione della citt\u00e0 di Cotabato, per unirsi alla Regione Autonoma nel Mindanao Musulmano.\nIl 29 ottobre 2006 con un voto espresso con larghissima maggioranza, era stata costituita una nuova provincia, Shariff Kabunsuan, scindendo le 10 municipalit\u00e0 pi\u00f9 occidentali del Maguindanao. Il Maguindanao si era cos\u00ec ridotto a 22 municipalit\u00e0 ed era una provincia senza sbocchi sul mare.\nCon decisione del 17 luglio 2008, confermata dopo un ricorso della Regione Autonoma nel Mindanao Musulmano nel gennaio 2009, la Corte Suprema delle Filippine ha per\u00f2 annullato la creazione della nuova provincia, ritenendola incostituzionale. Pertanto le 10 municipalit\u00e0 (nel frattempo diventate 11 con la costituzione di North Kabuntalan scorporando parte di Kabuntalan) sono tornate a far parte della provincia di Maguindanao.\nGeografia fisica.\nLa provincia di Maguindanao si trova nella parte occidentale dell'isola di Mindanao e confina con quella di Lanao del Sur a nord, Cotabato ad est, Shariff Kabunsuan ad ovest, e Sultan Kudarat a sud.\nGeografia antropica.\nSuddivisioni amministrative.\nLa provincia di Maguindanao comprende 1 citt\u00e0 indipendente e comprende 33 municipalit\u00e0:"}
{"id": "842714", "revid": "2519", "url": "https://it.wikipedia.org/wiki?curid=842714", "title": "Provincia di Lanao del Sur", "text": "Lanao del Sur \u00e8 una provincia filippina situata nella Regione Autonoma nel Mindanao Musulmano. Il suo capoluogo \u00e8 Marawi.\nGeografia fisica.\nLa provincia di Lanao del Sur si trova nella parte nord-occidentale dell'isola di Mindanao e confina con quella di Lanao del Norte a nord, Budiknon ad est, Cotabato e Maguindanao a sud, mentre ad ovest si apre sulla Baia di Illana.\nIl paesaggio \u00e8 caratterizzato da dolci colline intervallate da fiumi e laghi. Tra questi c'\u00e8 anche il maggior lago di Mindanao, il Lanao, che tra l'altro ospita le maestose cascate di Mar\u00eda Cristina Falls.\nGeografia antropica.\nSuddivisioni amministrative.\nLa provincia di Lanao del Sur comprende una citt\u00e0 componente e 39 municipalit\u00e0."}
{"id": "842715", "revid": "3115", "url": "https://it.wikipedia.org/wiki?curid=842715", "title": "Laziogate", "text": "Il Laziogate \u00e8 il presunto scandalo che, dal 2005, vide coinvolti l'allora presidente della Regione Lazio, Francesco Storace, Il Direttore dei sistemi informativi Regionali Mirko Maceri, e l'allora portavoce di Storace Nicolo Accame. Il procedimento si concluse il 29 ottobre 2012 davanti alla corte d'appello con l'assoluzione degli imputati con formula piena \"perch\u00e9 il fatto non sussiste\".\nLe accuse.\nSecondo l'accusa, Storace avrebbe chiesto ai suoi tecnici di introdursi all'interno dell'anagrafe di Roma per verificare l'esistenza di eventuali firme false prodotte per presentare la lista della Mussolini. L'intrusione informatica risalirebbe al 9 marzo 2005. Pertanto detta interferenza avrebbe modificato il corretto svolgimento delle elezioni regionali nel Lazio del 2005 (poi vinte dal centro-sinistra), tramite una specifica attivit\u00e0 condotta dal servizio informatico regionale con l'obiettivo di ostacolare la lista Alternativa Sociale di Alessandra Mussolini.\nSempre secondo le accuse, Storace si sarebbe inoltre avvalso di uomini propri, come nel caso del portavoce Nicol\u00f2 Accame (indagato sia a Milano che a Roma), e della rete facente capo all'investigatore fiorentino Emanuele Cipriani (indagato anche in relazione alle vicende dello scandalo Telecom-Sismi) anche per far spiare e preparare dossier fasulli su Piero Marrazzo, suo concorrente, come la Mussolini, per la presidenza della Regione Lazio.\nIl processo.\nIl 15 marzo 2007 patteggiano Dario Pettinelli (l'ex addetto all'ufficio comunicazione e relazioni esterne della Regione, con l'accusa di concorso in accesso abusivo al sistema informatico del Comune) e il detective Gaspare Gallo (accusato di interferenza illecita nella vita privata e di violazione della legge elettorale, riuscendo a introdursi nella sede di Azione Sociale per procurarsi immagini al fine di riprodurre i moduli delle liste dei candidati). Il patteggiamento consiste in una sanzione di 3.200 Euro subito sospesa per Pettinelli e dieci mesi per Gaspare Gallo (poi convertiti in una multa).\nNel marzo 2007 vengono rinviati a giudizio Francesco Storace (con l'accusa di accesso abusivo a sistema informatico), l'ex portavoce Nicol\u00f2 Accame e gli ex collaboratori Nicola Santoro e Tiziana Perreca. Oltre ad essi, verranno processati anche il Maceri (di Laziomatica), l'investigatore Pierpaolo Pasqua e Vincenzo Piso di Alleanza Nazionale.\nIl processo sarebbe dovuto iniziare il 15 maggio 2007; \u00e8 stato poi rinviato al 31 maggio per consentire la riunione del procedimento con il primo filone dell'inchiesta. Il primo filone (accusa di accesso abusivo a sistema informatico) \u00e8 relativo all'intrusione nell'anagrafe del comune di Roma per analizzare le firme raccolte da Alternativa Sociale, e si indaga sull'ex direttore di Laziomatica Mirko Maceri, sull'impiegato Daniele Caliciotti e sull'avvocato Romolo Reboa. Nell'altro filone sono invece indagati, con l'accusa di accesso abusivo a sistema informatico, favoreggiamento e violazione della legge elettorale, Francesco Storace ed altre nove persone. Tra esse, Nicola Santoro e Vincenzo Piso, vicepresidente del consiglio comunale di Alleanza Nazionale.\nNell'udienza del 31 maggio 2007 \u00e8 stata ammessa la costituzione di parte civile del Comune di Roma e della lista Alternativa sociale.\nIl 18 ottobre 2007 il giudice del tribunale - Maria Bonaventura - ha respinto la richiesta di alcuni difensori di trasferire il procedimento a Perugia. Il processo resta quindi a Roma. \u00c8 stata inoltre confermata la legittimit\u00e0 della costituzione di parte civile della Lait (ex Laziomatica), del Comune di Roma e di Alternativa Sociale.\nViene inoltre fissato un rinvio al 19 novembre 2007, per l'ammissione dei mezzi di prova.\nIl 5 maggio 2008 si tiene la prima udienza preliminare avanti il GUP di Milano, Dott.ssa Mariolina Panasiti. Dei 21 imputati - accusati a vario titolo di associazione a delinquere, accesso abusivo al sistema informatico, rivelazione del segreto d'ufficio, violazione della legge sulla privacy, corruzione e illecite interferenze - 14 annunciano o fanno istanza di patteggiamento. Le pene in generale vanno dai due anni e quattro mesi in gi\u00f9. Il procedimento vede tra gli imputati l'ex portavoce di Francesco Storace, Nicol\u00f2 Accame, che non ha presentato alcuna istanza di patteggiamento. Viene accolta la richiesta di Telecom di costituirsi parte civile nell'ambito del filone milanese dell'inchiesta \"Laziogate\". Per la mancanza di una notifica il GUP rinvia l'udienza al 24 giugno.\nIl 24 giugno 2008 si riprende con la prima udienza preliminare.\nIl 15 marzo 2010 il Pubblico Ministero esegue l'esame di Maceri il quale, durante le circa quattro ore di esame, descrive la dinamica dei fatti spiegando di non aver mai eseguito gli accessi all'anagrafe del Comune di Roma che sono oggetto della contestazione della Procura.\nIl 15 aprile 2010 vengono chiesti due anni di reclusione per l'ex presidente della Regione Lazio Francesco Storace, tre anni e sei mesi per il suo ex portavoce, Niccol\u00f2 Accame. Si \u00e8 conclusa con sette richieste di condanna e una di assoluzione la requisitoria del processo \u201dLaziogate\u201d.\nIl 5 maggio 2010 Francesco Storace viene condannato in primo grado a 1 anno e 6 mesi per accesso abusivo all'anagrafe. Oltre all'ex Presidente della Regione Lazio sono stati condannati a 2 anni di reclusione il suo ex portavoce Nicol\u00f2 Accame, ad un anno di reclusione per l'ex direttore tecnico della societ\u00e0 Laziomatica, Nicola Santoro e Romolo Reboa e Pierpaolo Pasqua. Maceri, anche se il giudice ha disposto la pena sospesa e la non menzione nel casellario giudiziario, dichiara che far\u00e0 ricorso in appello reputandosi innocente. Vengono condannati ad otto mesi di reclusione l'ex vicepresidente del consiglio comunale, Vincenzo Piso, (per il quale il pm aveva chiesto l'assoluzione) e Tiziana Perreca. Assolto invece Daniele Caliciotti per il quale il pubblico ministero aveva chiesto una condanna ad uno anno di reclusione.\nIl 7 maggio 2011 Storace ha invece ottenuto il diritto al risarcimento dei danni subiti nella campagna elettorale del 2005 dalla falsificazione delle firme operata dai sottoscrittori della lista concorrente di Alternativa Sociale.\nL'assoluzione degli imputati.\nIl giorno 11 giugno 2012 il Procuratore Generale Antonio La Rosa ha chiesto l'assoluzione di Francesco Storace, Mirko Maceri, l'avv. Romolo Reboa e degli altri imputati in quanto il fatto non sussiste vista l'esistenza di una convenzione che autorizzava lo stesso Maceri ad accedere alla banca dati del Campidoglio.\nIl 29 ottobre 2012 la corte del processo d'appello ha assolto (come richiesto dal procuratore generale) Storace \"perch\u00e9 il fatto non sussiste\"; assolti, con la stessa formula \"perch\u00e9 il fatto non sussiste\", anche altri imputati, tra cui Mirko Maceri, l'avv. Romolo Reboa, Niccol\u00f2 Accame, Vincenzo Piso e Pierpaolo Pasqua, mentre \u00e8 stata ridotta la pena a Tiziana Perreca.\nL'assoluzione, con formula piena degli imputati, diventa definitiva essendo stata richiesta direttamente dalla Procura."}
{"id": "842716", "revid": "224230", "url": "https://it.wikipedia.org/wiki?curid=842716", "title": "Otto Klemperer", "text": "Biografia.\nTra i pi\u00f9 grandi direttori d'orchestra della sua generazione, la sua fama \u00e8 legata soprattutto all'interpretazione del repertorio classico e romantico tedesco. \u00c8 stato inoltre uno dei pi\u00f9 grandi interpreti di Gustav Mahler. Leggendarie le sue interpretazioni mahleriane di \"Das Lied von der Erde\", della Sinfonia n. 2 \"Auferstehung\" e soprattutto della Sinfonia n. 7.\nStudi\u00f2 musica a Francoforte e successivamente a Berlino con Hans Pfitzner.\nNel 1905 l'incontro con Mahler, del quale fu amico. Divenne direttore dell'Opera Tedesca a Praga nel 1907 proprio per una raccomandazione dell'amico compositore. Nel 1910 fu assistente del compositore boemo per la prima assoluta della Sinfonia n. 8 \"Dei Mille\" dello stesso Mahler.\nAltri incarichi importanti furono quelli ad Amburgo (1910 \u2013 1912), all'Opera di Strasburgo (1914 \u2013 1917) ed all'Opera di Colonia (1917 \u2013 1924).\nNel 1920 diresse la prima contemporanea di \"Die tote Stadt\" di Erich Wolfgang Korngold, nel Theater der Stadt di Colonia.. Nel 1922 diresse la prima nel Neues Theater am Habsburger Ring di Colonia di \"Der Zwerg\" di Alexander von Zemlinsky. In seguito ebbe incarichi all'Opera di Wiesbaden.\nDal 1927 al 1931 diresse la Kroll Oper di Berlino, dove rinnov\u00f2 il repertorio dirigendo anche composizioni di Jan\u00e1\u010dek, Sch\u00f6nberg, Stravinsky e Hindemith. A Berlino, nel 1927, in occasione della riapertura della Krolloper e del primo centenario della morte di Ludwig van Beethoven, diresse una rappresentazione di \"Fidelio\". Diresse la prima rappresentazione di Oedipus rex (Stravinskij) nel 1928, e le prime nella Krolloper di \"Neues vom Tage\" di Paul Hindemith nel 1929, nel 1931 di \"Das Unaufh\u00f6rliche\", ancora di Hindemith.\nNel 1919 spos\u00f2 a Colonia il soprano Johanna Meyer, nata a Hannover nel 1888.\nNel 1933 a causa delle leggi razziali naziste promulgate da Hitler si trasfer\u00ec negli Stati Uniti, dove, fino al 1939, fu direttore stabile della Los Angeles Philharmonic Orchestra.\nNel 1936 diresse la prima esecuzione assoluta nel Philharmonic Auditorium di Hollywood del Concerto per violino e orchestra n. 2 op. 68 di Joseph Achron.\nDopo la Seconda Guerra Mondiale torn\u00f2 in Europa dove fu direttore dell'Opera di Budapest dal 1945 al 1950, poi dal 1954 diresse la Philharmonia Orchestra, dalla quale fu chiamato a sostituire Herbert von Karajan, e nel 1959 vi fu nominato direttore a vita. La sua notevole produzione discografica \u00e8 legata soprattutto alle incisioni con la Philharmonia Orchestra e la New Philharmonia Orchestra per la EMI (oggi catalogo Warner).\nPersonaggio ieratico, impassibile nell'espressione e alieno da ogni forma di retorica interpretativa, preferiva spesso una direzione musicale con tempi di esecuzione dilatati. Dalla fine degli anni cinquanta del novecento dirigeva seduto a causa di una paralisi che lo aveva colpito nel 1939, in seguito ad un intervento chirurgico per un tumore al cervello.\n\u00c8 stato sicuramente uno dei pi\u00f9 grandi direttori del XX secolo e il suo lascito discografico resta di fondamentale importanza. Essendosi ritirato nel 1971, inoltre, le sue registrazioni pi\u00f9 recenti sono anche di grande qualit\u00e0 tecnica. In commercio si trovano anche interessanti DVD di suoi concerti.\nDi assoluto riferimento molte sue interpretazioni di Bach, Beethoven, Brahms, Mozart, Wagner e Mahler."}
{"id": "842717", "revid": "118948161", "url": "https://it.wikipedia.org/wiki?curid=842717", "title": "Provincia di Laguna", "text": "Laguna \u00e8 una provincia filippina ubicata nell'isola di Luzon, sulla costa meridionale della baia di Manila nella regione di CALABARZON. Il suo capoluogo \u00e8 Santa Cruz.\nLaguna confina con la provincia di Quezon ad est, con Batangas e la stessa Quezon a sud; ad ovest confina con la provincia di Cavite mentre a nord a parte due brevi tratti di confini terrestri, ad est con Rizal e ad ovest con la Regione Capitale Nazionale, \u00e8 bagnata dal lago di Laguna de Bay.\nGeografia antropica.\nSuddivisioni amministrative.\nLa provincia di Laguna comprende 6 citt\u00e0 componenti e 24 municipalit\u00e0."}
{"id": "842719", "revid": "110157", "url": "https://it.wikipedia.org/wiki?curid=842719", "title": "Provincia di Iloilo", "text": "Iloilo \u00e8 una provincia filippina situata nella parte sud-orientale dell'isola di Panay, nella regione di Visayas Occidentale. Il suo capoluogo \u00e8 Iloilo.\nGli abitanti di questa provincia sono chiamati \"Ilonggos\" e appartengono prevalentemente all'etnia hiligaynon e parlano prevalentemente l'hiligaynon, pur comprendendo e parlando generalmente anche l'inglese.\nGeografia fisica.\nIloilo occupa la parte sud-orientale dell'isola di Panay, confina a nord con la provincia di Capiz e ad ovest con quella di Antique. Di fronte alle sue coste sud-orientali si trova l'isola di Guimaras, mentre a nord-est \u00e8 affacciata sull'isola di Negros (provincia di Negros Occidental) e a sud si apre il golfo di Panay.\nGeografia antropica.\nSuddivisioni amministrative.\nLa provincia di Iloilo comprende 42 municipalit\u00e0 e 2 citt\u00e0."}
{"id": "842720", "revid": "125630181", "url": "https://it.wikipedia.org/wiki?curid=842720", "title": "Quando...", "text": "Quando... \u00e8 una raccolta di brani di Luigi Tenco riletti da numerosi cantanti e gruppi musicali."}
{"id": "842721", "revid": "2519", "url": "https://it.wikipedia.org/wiki?curid=842721", "title": "Provincia di Sulu", "text": "Sulu \u00e8 una provincia filippina facente parte della Regione Autonoma nel Mindanao Musulmano. Situata tra Mindanao e il Borneo, compresa tra il Mare di Celebes e il Mare di Sulu, ha come capoluogo Jolo.\nGeografia fisica.\nLa provincia consiste nella parte centrale dell'arcipelago di Sulu che si estende tra la penisola di Zamboanga e le coste del Borneo malese. In questo ideale percorso di congiunzione tra i due Paesi, dal lato filippino (nord-est) si incontra l'isola di Basilan e la relativa provincia, e verso le sponde malesi (sud-ovest), l'isola e la provincia di Tawi-Tawi. A nord si apre il Mare di Sulu, a sud il Mare di Celebes.\nL'isola principale \u00e8 l'isola di Jolo che ospita anche l'omonima cittadina, capoluogo dell'intera provincia.\nGeografia antropica.\nSuddivisioni amministrative.\nLa provincia di Sulu comprende 18 municipalit\u00e0 (9 sono sull'isola di Jolo):"}
{"id": "842723", "revid": "2519", "url": "https://it.wikipedia.org/wiki?curid=842723", "title": "Provincia di Surigao del Sur", "text": "Surigao del Sur \u00e8 una provincia filippina situata nella regione di Caraga, nell'isola di Mindanao. Il suo capoluogo \u00e8 Tandag.\nGeografia fisica.\nIl Surigao del Sur \u00e8 una provincia situata nella parte nord-orientale dell'isola di Mindanao. Ha una forma allungata in direzione nord-sud coprendo un lungo tratto di costa sull'Oceano Pacifico (pi\u00f9 di 450\u00a0km) che si apre ad est e che in quest'area prende il nome di Mare delle Filippine. Gli altri confini sono con le province di Surigao del Norte a nord, Agusan del Norte e Agusan del Sur ad ovest e Davao Oriental a sud.\nIl territorio \u00e8 prevalentemente collinare (46%), ma non mancano zone pianeggianti (21%) cos\u00ec come parti pi\u00f9 propriamente montuose nelle zone pi\u00f9 interne (16%).\nGeografia antropica.\nSuddivisioni amministrative.\nIl Surigao del Sur \u00e8 formato da una citt\u00e0 componente e 18 municipalit\u00e0.\nEconomia.\nIl 45% del territorio \u00e8 coperto da foreste mentre solo il 34% \u00e8 utilizzato per fini agricoli. Il commercio del legname e tutte le attivit\u00e0 correlate alla produzione e alla prima trasformazione di questo, sono alla base dell'economia del Surigao del Sur. Le variet\u00e0 peculiari di quest'area sono Narra, Lauan bianco e rosso, Mayapis, Almon, Apitong, Bagtikan e Tanguile.\nTra i principali prodotti agricoli vi sono banane, caff\u00e8 e palay, mentre la pesca di granchi e crostacei \u00e8 una delle voci principali di esportazione della provincia.\nCon il sostegno governativo saranno potenziati sia il settore dell'allevamento che, soprattutto, quello delle attivit\u00e0 estrattive, date le ottime potenzialit\u00e0 che quest'area presenta."}
{"id": "842724", "revid": "110157", "url": "https://it.wikipedia.org/wiki?curid=842724", "title": "Provincia di Tarlac", "text": "Tarlac \u00e8 una provincia filippina situata nella regione di Luzon Centrale. Il suo capoluogo \u00e8 Tarlac.\nGeografia antropica.\nSuddivisioni amministrative.\nLa provincia di Tarlac \u00e8 composta da una citt\u00e0 componente e 17 municipalit\u00e0."}
{"id": "842733", "revid": "396099", "url": "https://it.wikipedia.org/wiki?curid=842733", "title": "Materiale poroso", "text": "Un materiale poroso, o mezzo poroso, \u00e8 un materiale che ha pori, regolari o irregolari, all'interno della sua struttura.\nI materiali a struttura non regolare sono per esempio la silice o il carbone attivo, mentre i materiali a struttura regolare si dividono ulteriormente in due categorie rispetto alle dimensioni dei pori:\nSono sistemi altamente dispersi che hanno aree superficiali tra i 10 e i 500 m2g\u22121. \nQuesti materiali possono essere sia naturali come le zeoliti, che artificiali come le MCM, le SAPO o le AlPO."}
{"id": "842735", "revid": "399", "url": "https://it.wikipedia.org/wiki?curid=842735", "title": "Responsabilit\u00e0", "text": "La responsabilit\u00e0 pu\u00f2 essere definita come la \"possibilit\u00e0 di prevedere le conseguenze del proprio comportamento e correggere lo stesso sulla base di tale previsione\".\nSi tratta di un concetto centrale nella filosofia morale, nel diritto, nella scienza sociale in genere e perfino nel linguaggio aziendale corrente, campi nei quali il termine assume significati specifici.\nCaratteri generali.\nLa responsabilit\u00e0 va tenuta distinta dalla semplice \"imputabilit\u00e0\", intesa come l'attribuzione di un determinato comportamento ad una determinata persona.\nLa responsabilit\u00e0 presuppone una situazione di libert\u00e0, in cui la persona pu\u00f2 scegliere quale comportamento tenere; se tale scelta non gli fosse possibile, infatti, anche laddove fosse in grado di prevedere le conseguenze delle sue azioni, non potrebbe comunque adottare un diverso comportamento alla luce della sua previsione. D'altra parte, affinch\u00e9 si possa parlare di responsabilit\u00e0, \u00e8 necessario che la persona si trovi in una situazione di \"libert\u00e0 limitata\", in cui i comportamenti che pu\u00f2 tenere non sono del tutto indifferenti giacch\u00e9, altrimenti, non vi sarebbe ragione di scegliere l'uno piuttosto che l'altro sulla base delle conseguenze previste.\nDa quanto detto emerge che una persona si pu\u00f2 dire \"responsabile\" di uno stato di cose se sussistono congiuntamente le seguenti condizioni:\nIn un senso diverso, si dice che una persona \u00e8 \"responsabile\" se, quando agisce, cerca di prevedere le conseguenze delle sue azioni e correggerle di conseguenza.\nResponsabilit\u00e0 giuridica.\nSi parla di \"responsabilit\u00e0 giuridica\" quando la situazione di libert\u00e0 limitata deriva da una norma giuridica che impone un \"dovere giuridico\" (inteso in senso lato, comprensivo dell'obbligo), ossia di tenere o non tenere un determinato comportamento. Di regola, al comportamento contrario alla norma (\"illecito\") un'altra norma ricollega una \"sanzione\", sicch\u00e9 in ambito giuridico la responsabilit\u00e0 pu\u00f2 essere anche definita come il dovere di sottostare alla sanzione.\nCome gli ordinamenti giuridici possono avere varie categorie d'illecito, in relazione alla norma violata, al tipo di sanzione che ne consegue o alle modalit\u00e0 per la sua irrogazione, cos\u00ec avranno altrettanti tipi di responsabilit\u00e0: responsabilit\u00e0 civile, responsabilit\u00e0 penale e cos\u00ec via.\nCriteri di attribuzione della responsabilit\u00e0.\nDi solito, negli ordinamenti attuali, affinch\u00e9 sorga il dovere di sottostare alla sanzione \u00e8 necessario che il comportamento sia volontario e, dunque, che l'autore dell'illecito abbia agito con colpa o dolo: si parla, in questi casi, di \"responsabilit\u00e0 soggettiva\" (o \"colpevole\"). Non mancano, tuttavia, anche negli ordinamenti attuali, casi di \"responsabilit\u00e0 oggettiva\" in cui, cio\u00e8, il dovere di sottostare alla sanzione sorge a prescindere dalla volontariet\u00e0 del comportamento.\nL'ordinamento pu\u00f2 attribuire la responsabilit\u00e0 del comportamento ad un soggetto diverso dalla persona fisica: anche in questi caso la responsabilit\u00e0 deriva pur sempre da un comportamento umano, il quale, per\u00f2, viene imputato non alla persona fisica che ne ha voluto l'accadimento ma alla persona giuridica per la quale detta persona fisica ha agito.\nNormalmente il soggetto sul quale grava la responsabilit\u00e0 \u00e8 lo stesso che ha commesso l'illecito (\"responsabilit\u00e0 diretta\"); vi possono, per\u00f2, essere casi in cui l'ordinamento ritiene un soggetto responsabile per l'illecito commesso da un altro, in virt\u00f9 di una certa relazione intercorrente tra i due: si parla, allora, di \"responsabilit\u00e0 indiretta\". Una specie di responsabilit\u00e0 indiretta \u00e8 la \"responsabilit\u00e0 collettiva\", che si ha quando tutti i membri di una collettivit\u00e0 sono ritenuti responsabili per l'illecito commesso da uno o alcuni di loro; tipica degli ordinamenti primitivi, sopravvive nel diritto internazionale (si pensi alla guerra o alla rappresaglia).\nResponsabilit\u00e0 patrimoniale.\nLa \"responsabilit\u00e0 patrimoniale\" \u00e8 la posizione di soggezione del debitore al diritto potestativo del creditore di aggredire il suo patrimonio con un'azione esecutiva in caso di inadempimento del debito, ossia di conseguire l'utilit\u00e0 economica che sarebbe derivata dalla prestazione non eseguita facendo vendere coattivamente i beni che lo compongono e conseguendo le somme cos\u00ec ricavate, fino all'entit\u00e0 del credito.\nIn relazione alle societ\u00e0 si parla di \"responsabilit\u00e0 limitata\" per significare che il creditore della societ\u00e0 non pu\u00f2 aggredire il patrimonio del socio, in quanto la societ\u00e0 gode di autonomia patrimoniale perfetta (come avviene nelle societ\u00e0 di capitali, di cui, in vari ordinamenti, incluso quello italiano, un tipo \u00e8 proprio denominato societ\u00e0 a responsabilit\u00e0 limitata) o il socio non risponde dei debiti sociali (come avviene per i soci accomandanti nella societ\u00e0 in accomandita, presente in vari ordinamenti, tra cui quello italiano).\nResponsabilit\u00e0 morale.\nCome si parla di responsabilit\u00e0 giuridica in relazione ad un dovere giuridico, che ha come referente una norma giuridica, cos\u00ec si pu\u00f2 parlare di \"responsabilit\u00e0 morale\" in relazione ad un \"dovere morale\" (o \"etico\"), che ha come referente una norma morale. Peraltro, a differenza del dovere giuridico, la violazione del dovere morale non d\u00e0 luogo alla necessaria applicazione di una sanzione; pu\u00f2 dare luogo ad una sanzione sociale, anche molto pesante (si pensi all'emarginazione dalla comunit\u00e0 di appartenenza), ma si tratta pur sempre di una reazione non istituzionalizzata.\nMax Weber distingue l'\"etica della convinzione\" (o \"dell'intenzione\" o \"dei principi\", in tedesco \"Gesinnungsethik\"), di chi agisce seguendo principi che ritiene giusti in s\u00e9, a prescindere dalle loro conseguenze, dall'\"etica della responsabilit\u00e0\" (in tedesco \"Verantwortungsethik\"), di chi agisce tenendo conto delle conseguenze prevedibili delle sue scelte e dei suoi comportamenti. Come scrive Norberto Bobbio, \"Di questi due universi etici sono rappresentanti due personaggi diversi che agiscono nel mondo su vie destinate quasi sempre a non incontrarsi: da un lato l'uomo di fede, il profeta, il pedagogo, il saggio che guarda alla citt\u00e0 celeste, dall'altro l'uomo di stato, il condottiero di uomini, il creatore della citt\u00e0 terrena. Ci\u00f2 che conta per il primo \u00e8 la purezza delle intenzioni e la coerenza dell'azione all'intenzione, per il secondo la certezza e la fecondit\u00e0 del risultato\".\nResponsabilit\u00e0 politica.\nSi parla di \"responsabilit\u00e0 politica\" quando i soggetti detentori di potere politico possono essere sottoposti al giudizio circa l'uso che ne hanno fatto, potendo anche perderlo o vederlo diminuito a seguito di tale giudizio. Vezio Crisafulli la definisce come \"sottoposizione dei soggetti politici alla critica\".\nResponsabilit\u00e0 politica istituzionale e diffusa.\nSi suole distinguere la responsabilit\u00e0 politica in istituzionale e diffusa. La \"responsabilit\u00e0 politica istituzionale\" \u00e8 fatta valere dal soggetto istituzionale che, a seguito del giudizio negativo sull'uso del potere politico da parte del soggetto che ne \u00e8 investito, ha il potere giuridico di rimuovere quest'ultimo dall'ufficio. L'esempio classico \u00e8 rappresentato dalla responsabilit\u00e0 del governo verso il parlamento nei sistemi parlamentari, dove il secondo, votando una mozione di sfiducia nei confronti del primo, pu\u00f2 determinare la rimozione dall'ufficio dei suoi membri.\nLa \"responsabilit\u00e0 politica diffusa\" \u00e8, invece, fatta valere da tutti coloro che nella collettivit\u00e0 possono determinare un mutamento dell'equilibrio politico in senso sfavorevole al soggetto che lotta per il potere politico, a seguito di un giudizio negativo sull'uso che di tale potere ha fatto. A differenza della responsabilit\u00e0 politica istituzionale, quella diffusa non viene fatta valere attraverso un procedimento, ma \u00e8 libera nelle forme. Esempio classico di responsabilit\u00e0 politica diffusa \u00e8 quella dell'eletto nei confronti degli elettori: un giudizio negativo sull'operato del primo lo sottopone a critiche e gli fa perdere consenso tra i secondi, fino a pregiudicare la sua possibilit\u00e0 di rielezione.\nResponsabilit\u00e0 politica e giuridica.\nUna diffusa posizione dottrinale esclude che la responsabilit\u00e0 politica possa essere considerata una specie di responsabilit\u00e0 giuridica. Se \u00e8 vero, infatti, che il diritto predetermina i soggetti e, a volte, anche gli strumenti attraverso i quali la responsabilit\u00e0 politica pu\u00f2 essere fatta valere, \u00e8 altrettanto vero che manca quel rapporto diretto tra fatto da cui scaturisce la responsabilit\u00e0 e sanzione, tipico della responsabilit\u00e0 giuridica: ben pu\u00f2 accadere che, pur in presenza delle medesime circostanze, la responsabilit\u00e0 politica si manifesti in modo diverso, in funzione delle numerose e mutevoli variabili delle vicende politiche.\nG. U. Rescigno nota che \"il funzionario [burocratico] non risponde politicamente appunto perch\u00e9 egli persegue fini che gli sono assegnati dal diritto, e comunque da altri. Il politico risponde politicamente ... appunto perch\u00e9 il suo compito non \u00e8 quello di eseguire puramente e semplicemente le leggi, ma al contrario \u00e8 quello di scegliere per conto di tutti i fini da perseguire e i mezzi da utilizzare\".\nResponsabilit\u00e0 nell'organizzazione aziendale.\nQualsiasi posizione nella struttura organizzativa di un'azienda comporta il dovere e, quindi, la responsabilit\u00e0 di tenere determinati comportamenti organizzativi o conseguire determinati risultati. Per certe posizioni, per\u00f2, la responsabilit\u00e0 riguarda comportamenti che devono essere tenuti o risultati che devono essere conseguiti da un gruppo di persone, quali i componenti di un'unit\u00e0 organizzativa, gli organi coinvolti in un processo aziendale ecc. In questi casi si suol dire che chi ricopre la posizione ha la \"responsabilit\u00e0\" o \u00e8 \"responsabile\" dell'unit\u00e0 organizzativa, del processo ecc. Tale responsabilit\u00e0, secondo un principio enunciato da Henri Fayol, non pu\u00f2 essere disgiunta dalla necessaria autorit\u00e0 sulle persone del cui operato si risponde, sicch\u00e9 l'una implica l'altra; responsabile \u00e8, dunque, chi ha un ruolo di comando (non necessariamente manageriale)."}
{"id": "842736", "revid": "547034", "url": "https://it.wikipedia.org/wiki?curid=842736", "title": "Innocenti evasioni 2006", "text": "Innocenti evasioni 2006 \u00e8 un album raccolta di brani del cantautore italiano Lucio Battisti riletti da altri artisti.\nIl disco \u00e8 stato preceduto da \"Innocenti evasioni\" del 1993 e \"Innocenti evasioni 2\" del 1994, e contiene alcuni brani gi\u00e0 presenti in una di queste precedenti compilation."}
{"id": "842739", "revid": "198277", "url": "https://it.wikipedia.org/wiki?curid=842739", "title": "Urbano Barberini", "text": ". Dal 2014 al 2019 \u00e8 stato assessore alla cultura e al Turismo del Comune di Tivoli. \u00c8 presidente del comitato di sorveglianza della cooperativa di artisti 7607.\nBiografia.\nSua madre \u00e8 la principessa Mirta Barberini Colonna di Sciarra (nata nel 1938), figlia del principe Urbano. Il padre, Alberto Riario Sforza (1937-2008), era figlio del duca Giovanni Riario Sforza e con il matrimonio, in seguito alla adozione nel 1961 da parte della principessa Stefanella Barberini Colonna di Sciarra, zia della sposa, aveva aggiunto il cognome Barberini Colonna di Sciarra al proprio. \nUrbano \u00e8 per diritto ereditario Patrono del Baliaggio di San Sebastiano della famiglia Barberini nello S.M.O.M., carica istituita da papa Urbano VIII nel 1633 in favore del ramo primogenito della famiglia Barberini.\nDopo essersi dedicato nella prima parte della carriera principalmente a produzioni cinematografiche e televisive, dirette tra gli altri da registi come Franco Zeffirelli, Dario Argento, Jerzy Skolimowski e Carlo Lizzani, debutta in teatro nel 1996, interpretando il monologo \"Sulle spine\" di Daniele Falleri. Inizia quindi una collaborazione artistica ventennale con l'attrice Franca Valeri, insieme alla quale porta in scena numerosi spettacoli a partire dal 1997.\nDal 20 ottobre 2005 \u00e8 Bali Gran Croce del Baliaggio di San Sebastiano della famiglia Barberini nello S.M.O.M."}
{"id": "842740", "revid": "177744", "url": "https://it.wikipedia.org/wiki?curid=842740", "title": "ONUCA", "text": "Il Gruppo di Osservatori delle Nazioni Unite nell'America Centrale (ONUCA dall'inglese \"United Nations Observer Group in Central America\") \u00e8 stata una missione delle Nazioni Unite autorizzata dal Consiglio di Sicurezza.\nLa missione fu decisa a seguito della firma da parte dei governi di Costa Rica, El Salvador, Guatemala, Honduras e Nicaragua dell'\"Esquipulas II Agreement\", un accordo di pace che prevedeva: la fine alle ostilit\u00e0 tra gli stati; la democratizzazione dell'area; elezioni libere; fine degli aiuti ai movimenti di insurrezionalisti; verifica e controllo del traffico d'armi; aiuto ai rifugiati per tornare nei propri paesi; la cooperazione per la democrazia, la libert\u00e0, la pace e sviluppo della regione e il controllo degli accordi con una missione di pace da parte della comunit\u00e0 internazionale.\nI governi, dopo la firma degli accordi, fecero richiesta al Consiglio di Sicurezza di inviare nella regione una missione che controllasse il rispetto degli accordi.\nIl Consiglio di Sicurezza deliber\u00f2 l'invio dell'ONUCA il 7 novembre 1989 con la risoluzione 644.\nL'ONUCA oltre ad avere il compito di monitorare \"Esquipulas II Agreement\" favor\u00ec il disarmo volontario delle truppe sandiniste nel Nicaragua.\nLa missione venne appoggiata anche da altre missioni di pace dell'ONU presenti nella regione: l'ONUVEN in Nicaragua, l'ONUSAL e il MINUSAL in El Salvador e il MINUGUA in Guatemala.\nIl quartier generale della missione era a Tegucigalpa, Honduras; i comandanti della missione furono il generale Agust\u00edn Quesada G\u00f3mez (Spagna) dal novembre 1989 al dicembre 1990, il Generale di Brigata Lewis MacKenzie (Canada) dal dicembre 1990 al maggio 1991 e il Generale di Brigata V\u00edctor Suanzes Pardo (Spagna) dal maggio 1991 al gennaio 1992.\nIl contingente fu composto da un minimo di 300 osservatori nei mesi iniziali a un massimo di 1.098 durante le elezioni politiche. I paesi che contribuirono al contingente militare furono: Argentina, Brasile, Canada, Colombia, Ecuador, Repubblica Federale di Germania, India, Irlanda, Spagna, Svezia e Venezuela.\nLa missione si concluse nel febbraio 1992 con il totale raggiungimento degli obbiettivi, il costo complessivo della missione fu di 92 milioni di dollari.\nCollegamenti esterni.\nSito della Missione"}
{"id": "842753", "revid": "20090", "url": "https://it.wikipedia.org/wiki?curid=842753", "title": "Seconda posizione", "text": ""}
{"id": "842755", "revid": "119201908", "url": "https://it.wikipedia.org/wiki?curid=842755", "title": "Serie A1 2004-2005 (pallacanestro femminile)", "text": "Il campionato di Serie A1 di pallacanestro femminile 2004-2005 \u00e8 stato il settantaquattresimo organizzato in Italia.\n\u00c8 stato vinto dalla Famila Schio (prima volta nella sua storia) nella finale dei play-off contro il Penta Faenza.\nRegolamento.\nLe sedici squadre partecipanti alla massima divisione si sono incontrate in un girone all'italiana con partite di andata e ritorno. Le prime otto classificate hanno avuto accesso ai play-off per lo scudetto, mentre quelle classificatesi tra l'12\u00ba e il 15\u00ba posto hanno preso parte ai play-out per una retrocessione; l'ultima \u00e8 retrocessa direttamente in Serie A2."}
{"id": "842760", "revid": "44638", "url": "https://it.wikipedia.org/wiki?curid=842760", "title": "Pasta Ambra Taranto", "text": ""}
{"id": "842762", "revid": "101260", "url": "https://it.wikipedia.org/wiki?curid=842762", "title": "\u0130", "text": ""}
{"id": "842763", "revid": "78273", "url": "https://it.wikipedia.org/wiki?curid=842763", "title": "Popolare Rovereto", "text": ""}
{"id": "842765", "revid": "44638", "url": "https://it.wikipedia.org/wiki?curid=842765", "title": "Terra Sarda Alghero", "text": ""}
{"id": "842769", "revid": "339392", "url": "https://it.wikipedia.org/wiki?curid=842769", "title": "Classifica pallacanestro femminile Serie A1 italiana 2005", "text": ""}
{"id": "842770", "revid": "1543377", "url": "https://it.wikipedia.org/wiki?curid=842770", "title": "Lettera VII", "text": "La Lettera VII, insieme alla \"Lettera VIII\", \u00e8 oggi considerata dalla maggioranza degli studiosi l'unica delle tredici lettere di Platone ragionevolmente attribuibile al filosofo ateniese. Nella lettera, Platone narra le principali fasi della sua formazione filosofica e politica, soffermandosi in particolare sul fallimento dei tre tentativi fatti a Siracusa per cercare di riformare la citt\u00e0, ponendovi a capo un re filosofo. La lettera \u00e8 infatti la pi\u00f9 importante fonte sui viaggi di Platone in Sicilia, poich\u00e9 essa ha un impianto sostanzialmente autobiografico e il suo nucleo narrativo \u00e8 rappresentato proprio dai tre viaggi.\nData di composizione e attribuzione.\nLa lettera appartiene ad un \"corpus\" di tredici epistole, che la tradizione ha a lungo attribuito a Platone. Tutte le lettere (tranne la V, la VI, la XI e la XIII) si riferiscono direttamente alle vicende siciliane. La I, la II, la III, ma anche la XIII, sono indirizzate a Dionisio II; la IX e la XII ad Archita di Taranto; la X ad Aristodoro, un amico di Dione.\nLa VII (come l'VIII) era indirizzata \"ai parenti e agli amici di Dione\" (\u03c4\u03bf\u1fd6\u03c2 \u0394\u03af\u03c9\u03bd\u03bf\u03c2 \u03bf\u1f30\u03ba\u03b5\u03af\u03bf\u03b9\u03c2 \u03c4\u03b5 \u03ba\u03b1\u1f76 \u1f11\u03c4\u03b1\u03af\u03c1\u03bf\u03b9\u03c2) e menziona la morte di Dione, avvenuta per mano di Callippo nel giugno 354 a.C. Inoltre, essa presuppone che Callippo fosse al potere, per cui deve essere stata redatta prima del luglio 353 a.C., quando fu spodestato da Ipparino. La \"Lettera VIII\" deve essere di poco successiva. Se non di Platone si tratta, \u00e8 ragionevole pensare che l'autore sia stato comunque un suo familiare o una persona a lui molto vicina, tanto da poter conoscerne a fondo la personalit\u00e0 e la vita: in questo caso si \u00e8 ipotizzato che a scrivere la \"Lettera VII\" possa essere stato Speusippo.\nAutenticit\u00e0 della lettera.\nDiogene Laerzio (III, 61-62) riporta che Aristofane di Bisanzio, alla fine del III secolo a.C., inseriva le \"Lettere\" nella sua edizione delle opere platoniche insieme al \"Critone\" e al \"Fedone\", e questa \u00e8 la prima attestazione conosciuta dell'esistenza del \"corpus\". \u00c8 probabile che Aristofane si sia rifatto ad una raccolta curata in ambiente accademico, ma non \u00e8 noto quante e quali lettere egli includesse nel proprio canone. Le lettere facevano parte anche della nona tetralogia dell'edizione degli scritti di Platone ad opera di Trasillo di Mende (I secolo d.C.). Sul canone di Trasillo Diogene offre maggiori informazioni, indicando numero e destinatari, che sono gli stessi del \"corpus\" conosciuto oggi. \u00c8 Cicerone, alla met\u00e0 del I secolo a.C., l'autore che per primo mostra di ritenere autentica la \"Lettera VII\", riportandone un passo fedelmente tradotto (326bc) e definendola \u00abpraeclara epistula Platonis ad Dionis propinquos\u00bb (\"Tusculanae disputationes\", V, 35, 100). Certamente, per\u00f2, la preoccupazione per l'autenticit\u00e0 delle lettere non pot\u00e9 per gli antichi essere quella dei moderni. Esse dovettero essere ritenute autentiche in tutta l'antichit\u00e0, ad eccezione della \"Lettera XII\", forse inclusa nel canone solo successivamente (cio\u00e8 nel I secolo d.C.), ed ebbero immensa fortuna. I \"Prolegomena\" (XVI) riportano che l'intero \"corpus\" era ritenuto spurio da Proclo (V secolo d.C.), il quale del resto riteneva spurie anche la \"Repubblica\" e le \"Leggi\": i dubbi sull'autenticit\u00e0 del \"corpus\" nascono con lui. La posizione di Proclo rester\u00e0 per\u00f2 inascoltata, almeno fino al Rinascimento, quando Marsilio Ficino sceglie di non tradurre in latino la \"Lettera XIII\", ritenendola spuria.\nAlla \"Lettera VII\" si rif\u00e0 quasi certamente Plutarco (I-II secolo d.C.) per scrivere il suo ritratto di Dione nelle \"Vite parallele\". Di certo, ne cita testualmente alcuni passi e lo stesso fa con la IV e la XIII, mostrando di ritenerle autentiche. Dionigi di Alicarnasso (I secolo a.C.) in pi\u00f9 passi fa riferimento alle \"Lettere\". Numerosissimi sono i riferimenti all'epistolario tra i retori, i grammatici e gli storici greci della tarda antichit\u00e0: Publio Elio Aristide, Stobeo, Ateneo di Naucrati, Galeno, Luciano, il \"De elocutione\" di Demetrio, Claudio Eliano, Timeo Sofista, Plotino, Giuliano.\nNel XIX secolo, le lettere sono state generalmente bollate come false, con l'eccezione di George Grote, mentre Eduard Zeller rappresenta il capofila degli scettici. \u00c8 a partire dalla prima met\u00e0 del XX secolo che il dibattito si ravviva: con varie sfumature e distinguo, a favore dell'autenticit\u00e0 scrissero Hans R\u00e6der, Eduard Meyer, Constantin Ritter, Ulrich von Wilamowitz-Moellendorff, Otto Apelt, Ernst Howald, Levi Arnold Post, Joseph Souilh\u00e9, Richard Stanley Bluck, Glenn R. Morrow, Giorgio Pasquali, Kurt von Fritz e Margherita Isnardi Parente; contro l'autenticit\u00e0 si espressero Gerhard M\u00fcller, Paul Shorey, George Boas, Antonio Maddalena, Peter Astbury Brunt, Harold Cherniss, Ludwig Edelstein, Elizabeth Gwyn Caskey, Norman Gulley, Malcolm Schofield, nonch\u00e9 Myles Burnyeat e Michael Frede.\nChi obietta sull'autenticit\u00e0 della \"Lettera VII\" ipotizza che il falsario abbia attinto ai dialoghi platonici, riversando nel testo motivi polemici propri dell'ambiente dell'Accademia. Chi invece sostiene l'autenticit\u00e0 della lettera rimarca l'aderenza del testo al resto della produzione platonica, arguendo che, se non proprio di Platone si tratta, quanto meno l'autore deve essere stato persona a lui assai prossima, come ad esempio il nipote Speusippo. Se tale seconda ipotesi \u00e8 valida, la lettera acquista un grande valore documentario.\nBoas, ad esempio, sottolinea che \u00e8 assai strano che un autore come Platone, che ha scritto due trattati di politica (\"La Repubblica\" e \"Le leggi\"), non faccia la minima menzione dell'esperienza siciliana. E lo stesso curioso silenzio arriva da Aristotele (che pure ha scritto di politica). Considerando che tra la morte di Platone e l'edizione di Aristofane sono passati 125 anni o pi\u00f9, non \u00e8 difficile ipotizzare che le tredici lettere siano state contraffatte. Analizzando i punti della \"Lettera VII\" che riecheggiano passaggi dai dialoghi, Boas osserva che in molti casi l'autore della lettera fraintende tali passaggi o ne rovescia il significato. Inoltre, a parere di Boas, \u00e8 possibile intravedere alcuni \"echi aristotelici\" nel testo della lettera, in particolare nella nota \"digressione filosofica\" (341a-345c), come nel caso della parola \u1f10\u03c0\u03b9\u03c7\u03b5\u03af\u03c1\u03b7\u03c3\u03b9\u03bd (in 341e, da \"Topici\", 111 b, 16; 139 b, 10) e l'espressione \u03c4\u1f78 \u03c0\u03bf\u03b9\u03cc\u03bd \u03c4\u03b9 (342e), una classica invenzione aristotelica. A Boas ha risposto Bluck, cercando di confutare tutti i punti.\nLuciano Canfora si dichiara convinto dell'autenticit\u00e0 della \"Lettera VII\" e riconosce in essa un ben definito indirizzo politico che Platone intendeva realizzare in Sicilia.\nNel 2008 fu scoperto un frammento di papiro della prima met\u00e0 del III secolo a.C., che riporta un brano della \"Lettera VIII\" di Platone.\nScrive Filippo Forcignan\u00f2:\nGli intenti politici di Platone in Sicilia.\nI parenti del defunto Dione scrivono a Platone per avere da lui qualche consiglio. Nel rispondere, il filosofo approfitta dell'occasione per ricordare la sua giovent\u00f9, il suo iniziale interesse per la politica e il suo distacco da essa a seguito del fallimento del regime dei Trenta Tiranni e della morte di Socrate, da cui la decisione di dedicarsi alla filosofia. Platone ricorda infatti di essere stato invitato dai parenti ad entrare a far parte del governo di Atene durante la tirannide dei Trenta, verso cui nutriva grandi speranze per il risanamento della \"polis\". Grande per\u00f2 fu la delusione quando il loro governo si dimostr\u00f2 di gran lunga peggiore dei precedenti, e la delusione si accrebbe ancor di pi\u00f9 quando la rinata democrazia, pi\u00f9 moderata, fin\u00ec col condannare a morte Socrate, l'uomo pi\u00f9 savio di Atene, che in pi\u00f9 di un'occasione si era rifiutato di compiere le nefandezze ordinategli dai Trenta. Amareggiato da tanta corruzione morale, Platone decise allora di dedicarsi alla filosofia (326b). Non per questo per\u00f2 si dimentic\u00f2 della politica, ma anzi cerc\u00f2 a pi\u00f9 riprese di dare concretezza ai suoi progetti, cos\u00ec da non essere ricordato come un semplice \u00abfacitore di parole\u00bb (328c).\nL'occasione per mettere in pratica i suoi progetti gli fu offerta da Dione, il quale gli scrisse per chiedergli di aiutarlo a riformare la citt\u00e0 di Siracusa. Platone narra cos\u00ec dei suoi viaggi in Italia meridionale, a Taranto da Archita e soprattutto a Siracusa ospite di Dione, il quale lo present\u00f2 al tiranno Dionisio il Vecchio, e in seguito al figlio Dionisio il Giovane. Tuttavia, dai tre viaggi che fece non ottenne niente, se non di essere tenuto quasi come un prigioniero da Dionisio il Giovane.\nL'intento di Platone e Dione era di istruire l'ancora giovane Dionisio II alla filosofia, in modo da poter istituire un nuovo governo retto da un re filosofo. Tuttavia, i due si dovettero scontrare con le macchinazioni di corte, che miravano a diffondere falsit\u00e0 e calunnie nei loro confronti. Lo stesso Dionisio tenne un comportamento decisamente ambiguo: da un lato afferm\u00f2 di nutrire interesse per la filosofia e amicizia verso Platone, ma al contempo si lasci\u00f2 influenzare dalle maldicenze di corte e fin\u00ec con l'esiliare Dione e far allontanare Platone. Le cose poi peggiorarono con il terzo viaggio, quando Dionisio invit\u00f2 nuovamente Platone a Siracusa e sped\u00ec addirittura una nave a prelevarlo da Atene. Tuttavia, appena giunto in Sicilia la situazione precipit\u00f2 a causa di alcune sommosse militari. Inoltre, Platone si inimic\u00f2 il sovrano sostenendo di fronte a lui i diritti di Dione, con il risultato di essere costretto a rimanere, ospite sgradito, a Siracusa, senza poter tornare in patria e per di pi\u00f9 rischiando la propria vita. Tornato infine ad Atene grazie all'aiuto dell'amico Archita, Platone maledisse la sua scelta di andare a Siracusa e perse i contatti con Dione, il quale, tornato poi in Sicilia, riusc\u00ec a detronizzare Dionisio e prendere il potere, ma mor\u00ec in seguito a una congiura.\nLa critica della scrittura e le \u00abdottrine non scritte\u00bb.\nOltre ai temi biografici e politici, la \"Lettera VII\" ha attirato l'interesse degli interpreti contemporanei anche per la critica della scrittura in essa contenuta, che pu\u00f2 senz'altro essere messa in relazione con \"Fedro\" 274b-276a. In particolare, a destare attenzione \u00e8 il passo 341c, in cui Platone dice:\nE ancora, in 344c:\nPlatone sembra dire che vi sarebbero delle dottrine della massima importanza, che per\u00f2 non possono essere comunicate per iscritto per via della debolezza intrinseca di questo mezzo, e che devono essere tenute nascoste ai pi\u00f9, perch\u00e9 incapaci di comprenderle. Alla ricostruzione di queste \u00abdottrine non scritte\u00bb (\"agrapha dogmata\") si sono dedicati, a partire dagli anni ottanta del XX secolo, gli studiosi facenti parte della cosiddetta Scuola di Tubinga. Secondo questi interpreti, professori nelle universit\u00e0 di Tubinga (Kr\u00e4mer, Gaiser, Szlez\u00e1k) e Cattolica di Milano (Giovanni Reale, Maurizio Migliori e Giuseppe Girgenti), vi sarebbe una dottrina segreta che Platone ha preferito comunicare solo oralmente e solo ai propri allievi, alla quale avrebbe fatto riferimento di tanto in tanto nei dialoghi e che \u00e8 possibile ricostruire attraverso le testimonianze di Aristotele e pochi altri (Sesto Empirico, Alessandro di Afrodisia, Aristosseno). Fare luce su queste dottrine significa pervenire al cuore stesso della filosofia platonica, allontanandosi dall'interpretazione tradizionale per fornirne una nuova e rivoluzionaria (quello che questi studiosi chiamano \u00abnuovo paradigma ermeneutico\u00bb), in grado di risolvere molti dei problemi interpretativi pi\u00f9 dibattuti. La nuova immagine di Platone che ne risulta supera il dualismo oggetti sensibili/realt\u00e0 ideale, mostrando come la stessa dottrina delle idee sia solo una parte di una pi\u00f9 ampia e complessa dottrina dei princ\u00ecpi.\nTuttavia, va detto che questa interpretazione cos\u00ec rivoluzionaria non \u00e8 accettata da tutti gli studiosi, ma, anzi, la sua comparsa \u00e8 stata accompagnata da vivaci polemiche. Questo perch\u00e9 le critiche alla scrittura di cui si \u00e8 detto non rimandano necessariamente all'esistenza di una sapienza segreta. In particolare, molti studiosi fanno notare che nei passi citati Platone avrebbe pi\u00f9 semplicemente voluto dire che la verit\u00e0 non si apprende banalmente dai libri o dai testi scritti in generale, bens\u00ec dall'indagine interiore e dal dialogo continuo; ed essendo una conquista dell'anima, \u00abessa non si pu\u00f2 in alcun modo comunicare, ma come fiamma si accende da fuoco che balza\u00bb (341c-d). In questo senso, i dialoghi non avrebbero valore ultimativo, poich\u00e9 la ricerca filosofica deve essere continuata al di l\u00e0 dello scritto, nell'anima, e la sua acquisizione \u00e8 un evento immediato e improvviso, non comunicabile. D'altra parte, la stessa incomunicabilit\u00e0 di queste dottrine porterebbe a pensare che non solo la scrittura, ma anche l'oralit\u00e0 non sia in grado di trasmetterle. Infine, per quanto riguarda la ricostruzione di queste dottrine orali, in molti hanno messo in dubbio la validit\u00e0 delle testimonianze di Aristotele e Sesto Empirico \u2013 il primo perch\u00e9 scrisse quei passi animato da spirito teoretico e non storiografico, interessato cio\u00e8 a confrontarsi con le teorie dei predecessori reinterpretandole alla luce della sua filosofia, e il secondo, nonostante un diverso approccio alle dottrine precedenti, perch\u00e9 vissuto molti secoli dopo Platone."}
{"id": "842771", "revid": "3115", "url": "https://it.wikipedia.org/wiki?curid=842771", "title": "Diviacka Nov\u00e1 Ves", "text": "Diviacka Nov\u00e1 Ves (in ungherese \"Div\u00e9k\u00fajfalu\", in tedesco \"Diweggneudorf\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1270."}
{"id": "842772", "revid": "729019", "url": "https://it.wikipedia.org/wiki?curid=842772", "title": "Marco Mancini (agente segreto)", "text": "Biografia.\nDi origine imolese, Mancini ha trascorso gli anni giovanili a Sant'Alberto, un paese sul fiume Reno a 15\u00a0km da Ravenna. \nNei Carabinieri.\nDopo essere entrato nell'Arma dei Carabinieri nel 1979, \u00e8 stato destinato al Nucleo Radiomobile di Milano nel 1981, passando lo stesso anno con il grado di Brigadiere nella Sezione Speciale Anticrimine fondata del generale Carlo Alberto Dalla Chiesa (ucciso a Palermo nel 1982). Fino al 1984 \u00e8 stato impegnato nelle indagini contro la Colonna Walter Alasia delle Brigate Rosse, (sciolta nel 1982) contribuendo all'arresto di quasi tutti i suoi componenti. Ha partecipato inoltre all'arresto di Sergio Segio, primo capo e comandante militare dell'organizzazione terroristica Prima Linea. Ha infine svolto attivit\u00e0 internazionale, partecipando alle indagini in Francia a carico di Oreste Scalzone, fondatore ed esponente delle organizzazioni politiche extra-parlamentari Potere Operaio e Autonomia Operaia.\nAl Sismi.\nNel 1985 \u00e8 entrato a far parte del SISMI, i servizi militari, assegnato quale addetto al centro controspionaggio di Bologna, con proiezione nazionale. Durante questo incarico, il 16 novembre 1988 ha partecipato come investigatore alle indagini per la strage della stazione Carabinieri di Bagnara di Romagna, durante la quale persero la vita cinque militari dell'Arma. Inizialmente ritenuta di matrice terroristica, la strage si rivel\u00f2 successivamente di altra natura. \u00c8 stato successivamente attivo nelle indagini sui delitti della Banda della Uno Bianca. Durante questo incarico \u00e8 stato coinvolto dalla Procura di Bologna, insieme ad un maggiore dei Carabinieri, in un'inchiesta poi archiviata per una vicenda marginale, collegata a un bossolo recuperato in un tiro a segno.\nAlla fine degli anni novanta \u00e8 stato nominato responsabile dei centri SISMI del Nord Italia. Nell'agosto 2003 diviene capo della Prima Divisione del SISMI, quella che si occupa del controspionaggio, del contrasto del terrorismo nazionale ed internazionale e della criminalit\u00e0 organizzata internazionale.\nNegli anni successivi ha svolto attivit\u00e0 di controspionaggio ed antiterrorismo all'estero, prevalentemente in Africa e Medio Oriente, portando aiuti italiani alla citt\u00e0 assediata di Falluja, e venendo sequestrato dai jihadisti iracheni. \nNel settembre 2004 \u00e8 stato protagonista della cattura a Beirut di Ahmad Salim Miqati, terrorista noto per essere responsabile delle stragi nei McDonald's di Beirut e Jouneh, ed in procinto di effettuare un attentato contro la locale ambasciata italiana. \nPassato all'Aise dopo la riforma dell'intelligence italiana del 2007 che ha soppresso il Sismi, nel 2010 \u00e8 stato trasferito a Vienna, su mandato del Governo italiano, con l'incarico di capocentro.\nDirigente del DIS.\nRientrato in Italia nel 2014, \u00e8 stato assegnato al Dipartimento Informazioni per la Sicurezza, l'organo di coordinamento dell'intelligence nazionale, con compiti di vigilanza finanziaria sulle agenzie operative Aisi e Aise.\nProcedimenti giudiziari.\nNel corso della sua attivit\u00e0 professionale, Mancini \u00e8 stato coinvolto in due procedimenti giudiziari, entrambi conclusisi con la caduta delle accuse a suo carico: il caso Abu Omar e lo Scandalo Telecom-Sismi.\nIl caso Abu Omar.\nIl 5 luglio 2006 Marco Mancini \u00e8 stato arrestato con l'accusa di concorso in sequestro di persona riguardo al rapimento di Abu Omar, imam egiziano della moschea di viale Jenner a Milano. Dieci giorni dopo, \u00e8 stato rimesso in libert\u00e0, venendo tuttavia iscritto nel registro degli indagati. Il 16 febbraio 2007 \u00e8 stato rinviato a giudizio per concorso in sequestro di persona insieme a Nicol\u00f2 Pollari (direttore del SISMI) e ad una decina di altri funzionari del SISMI. Per la stessa imputazione sono stati rinviati a giudizio con loro 26 agenti della CIA, tra cui Robert Seldon Lady, l'ex capocentro della CIA a Milano; e Jeff Castelli, responsabile del servizio segreto americano in Italia.\nIl processo di primo grado si \u00e8 aperto l'8 giugno 2007 a Milano, ed \u00e8 stato il primo caso di procedimento aperto in Italia sulle cosiddette \"extraordinary rendition\". Mancini \u00e8 stato in un primo momento nel carcere di Pavia, per poi ottenere nel giugno 2007 gli arresti domiciliari. Il procedimento \u00e8 iniziato con l'udienza del 22 ottobre 2008, presso la IV Sezione penale del Tribunale di Milano, giudice Oscar Magi. La requisitoria si \u00e8 tenuta il 30 settembre 2009, ed al termine della stessa il pubblico ministero Armando Spataro ha chiesto la condanna a 10 anni per Mancini. Ha inoltre richiesto pene varianti dai 13 ai 10 anni per altri imputati, tra cui l'ex direttore del SISMI Nicol\u00f2 Pollari e i 26 agenti della CIA coinvolti nel rapimento; ed ha effettuato tre richieste di proscioglimento per tre funzionari minori del SISMI. La sentenza di primo grado \u00e8 stata emessa il 4 novembre 2009, ed ha statuito il non luogo a procedere per Mancini e Pollari in ragione del segreto di Stato; la condanna a 8 anni Robert Seldon Lady; a 3 anni dei funzionari del Sismi Pio Pompa e Luciano Seno; e mediamente a 5 anni gli altri 20 agenti CIA.\nLa sentenza d'appello del 15 dicembre 2010 ha confermato quella di primo grado, mantenendo il non luogo a procedere - causa segreto di Stato - per Mancini e Pollari, riducendo leggermente le pene per Pio Pompa e Luciano Seno (due anni e otto mesi di reclusione rispetto ai tre anni del primo grado), e inasprendo le pene relative ai 23 funzionari della CIA, con pene dai sette ai nove anni - per Robert Seldon Lady la pena \u00e8 passata dagli otto anni del primo grado ai nove dell'appello. Il risarcimento \u00e8 stato fissato interamente a carico dei 23 agenti della CIA ed \u00e8 cos\u00ec suddiviso: 1.000.000 \u20ac per l'ex Imam Abu Omar e 500.000 \u20ac per sua moglie Nabile Ghali.\nIl 19 settembre 2012 la Corte di cassazione ha tuttavia annullato la sentenza pronunciata nei confronti di Pollari e Mancini, ritenendo che il segreto di Stato non coprisse tutti i loro comportamenti. Ha invece sancito la condanna definitiva per i 23 agenti americani CIA, nonch\u00e9 per Pio Pompa e Luciano Seno.\nIn seguito all'annullamento in Cassazione, Pollari e Mancini sono stati sottoposti a un nuovo processo d'appello, arrivato a sentenza il 13 febbraio 2013, al termine del quale la Corte ha condannato Pollari a 10 anni e Mancini a 9 anni di reclusione.\nParallelamente ai vari gradi di giudizio di cui sopra, la Corte Costituzionale ha svolto un autonomo procedimento per valutare la validit\u00e0 del principio secondo cui i governi possono avvalersi del segreto di Stato a protezione della sicurezza nazionale. Tale principio, invocato a propria discolpa da Mancini e dai suoi co-imputati, \u00e8 stato confermato a partire dal 2006 da tutti e quattro i governi succedutisi (Prodi II, Berlusconi IV, Monti e Letta). Il 14 gennaio 2014 la Corte Costituzionale ha confermato tale principio, estendendolo ai documenti relativi al processo. Il mese successivo la Corte di Cassazione (Prima sezione penale), applicando la sentenza, ha annullato senza rinvio le condanne a Pollari, Mancini, e tre agenti dei servizi, in quanto \u00abl'azione penale non poteva essere perseguita per l'esistenza del segreto di Stato\u00bb. Tale verdetto ha chiuso la lunga contrapposizione tra i giudici della Procura di Milano, sostenuti dalla Cassazione, e la Presidenza del Consiglio, supportata dai giudici costituzionali.\nProcedimento \"Telecom\".\nNel dicembre 2006 Marco Mancini \u00e8 stato arrestato per il suo presunto coinvolgimento nell'ambito dello scandalo Telecom-Sismi\n, l'inchiesta sulle intercettazioni illegali Telecom, con l'accusa di associazione a delinquere finalizzata alla corruzione e alla rivelazione del segreto d'ufficio. Secondo l'ipotesi di reato, Mancini avrebbe procurato illecitamente una notevole mole di \"dati segreti\" all'investigatore Emanuele Cipriani, con la complicit\u00e0 ulteriore di Giuliano Tavaroli, ex responsabile della sicurezza Telecom\n. Secondo l'ipotesi di reato contenuta nel documento di avviso di conclusione delle indagini depositato nel luglio 2008 dai PM Fabio Napoleone, Nicola Piacente e Stefano Civardi, Mancini avrebbe organizzato con Tavaroli e Cipriani, ex-colleghi delle squadre antiterrorismo di Dalla Chiesa, \"la raccolta sistematica di informazioni riservatissime in grado di assicurare fiducia nel gruppo Pirelli-Telecom e quindi stabilit\u00e0 al consorzio delittuoso che fondava sui cospicui fondi aziendali per la Security il perno della poliedrica e multiforme attivit\u00e0 illecita\", commettendo cos\u00ec i reati di cui sopra.\nDurante gli interrogatori, Mancini si \u00e8 difeso dando la propria versione dei fatti e chiamando a responsabilit\u00e0 i propri superiori. Il procedimento, nonostante la chiusura delle indagini gi\u00e0 nel 2006, \u00e8 stato rallentato dalla mole di documentazione raccolta.\nLa prima delle udienze preliminari si tiene il 31 marzo 2009 avanti il GUP Dott.ssa Mariolina Panasiti. Centinaia, delle originali migliaia di parti lese, si costituiscono parte civile nel procedimento. Molti degli imputati trattano il patteggiamento con i PM. Marco Mancini, al contrario, all'udienza del 2 ottobre 2009 deposita una memoria in cui invoca il segreto di Stato sui rapporti tra il SISMI e Telecom Italia e riferisce di un suo incontro con un dirigente dell'AISE e ex-appartenenti del SISMI, nel quale gli \u00e8 stata motivata la pendenza del procedimento per mantenerlo fuori dal servizio; sostenendo che sarebbe stato deciso nelle alte sfere \"di non trasmettere all'autorit\u00e0 giudiziaria e ai difensori elementi decisivi che lo avrebbero ulteriormente e definitivamente scagionato\".\nNel maggio 2010 il GUP Panasiti ha sollevato Mancini da tutte le accuse, in gran parte per non aver commesso il fatto, e residualmente per improcedibilit\u00e0 a causa dell'opposizione del segreto di Stato. Il proscioglimento \u00e8 stato confermato nel 2013 anche dalla Corte di Cassazione."}
{"id": "842773", "revid": "3115", "url": "https://it.wikipedia.org/wiki?curid=842773", "title": "Diviaky nad Nitricou", "text": "Diviaky nad Nitricou (in ungherese \"Nyitradiv\u00e9k\", in tedesco \"Diwegg\" o \"Divick\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1246. "}
{"id": "842780", "revid": "3115", "url": "https://it.wikipedia.org/wiki?curid=842780", "title": "Dl\u017e\u00edn", "text": "Dl\u017e\u00edn (in ungherese \"Delzs\u00e9ny\", in tedesco \"Delschein\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1272. "}
{"id": "842788", "revid": "124123", "url": "https://it.wikipedia.org/wiki?curid=842788", "title": "Anniceride di Cirene", "text": "Allievo di Parebate, appartenne alla scuola filosofica di Cirene se pure non fu il fondatore di una propria scuola, detta degli \"Annicerii\". Non avrebbe riconosciuto un fine cui sarebbe soggetta la vita umana e avrebbe teorizzato il valore del piacere, tanto materiale che spirituale: se i piaceri del corpo vanno goduti nel breve momento in cui si producono, quelli dello spirito si prolungano tutta la vita e costituiscono un conforto ai dolori del corpo.\nNon \u00e8 da confondersi con l'atleta olimpico libico Anniceride, di cui testimonia Diogene Laerzio (III, 20), colui che riscatt\u00f2 Platone che rischiava di essere condannato a morte a Egina di ritorno dal primo viaggio a Siracusa."}
{"id": "842794", "revid": "228587", "url": "https://it.wikipedia.org/wiki?curid=842794", "title": "Ritratto femminile", "text": "Ritratto femminile \u00e8 il titolo di numerosi dipinti, tra cui:"}
{"id": "842796", "revid": "406204", "url": "https://it.wikipedia.org/wiki?curid=842796", "title": "Iperuranio", "text": "L'Iperuranio, o mondo delle idee, \u00e8 un concetto proprio di Platone espresso nel \"Fedro\". La dottrina delle idee ad esso collegata era gi\u00e0 stata illustrata dall'autore nel dialogo \"Repubblica\", considerato dai critici precedente al \"Fedro\".\nSecondo Platone l\"'Iperuranio\" \u00e8 quella zona al di l\u00e0 del cielo (da cui il nome) dove risiedono le idee. Dunque l'iperuranio \u00e8 quel mondo oltre la volta celeste che \u00e8 sempre esistito in cui vi sono le idee immutabili e perfette, raggiungibile solo dall'intelletto, non tangibile dagli enti terreni e corruttibili. \u00c8 importante notare come nella cultura classica la volta celeste rappresentasse il limite estremo del \"luogo fisico\": la definizione di \"oltre la volta celeste\", dunque, porta l'iperuranio in una dimensione metafisica, aspaziale e atemporale, ovvero puramente spirituale.\nI rapporti tra l'iperuranio e il mondo reale.\nLe idee stanziate nell'iperuranio sono indispensabili per l'esistenza della realt\u00e0 mondana e delle sue determinazioni fenomeniche. Secondo la concezione platonica, infatti, il rapporto tra le idee dell'iperuranio e le entit\u00e0 terrene pu\u00f2 essere di quattro tipi:\nIn ogni caso, comunque, si nota come le idee dell'iperuranio siano necessarie all'esistenza delle cose. Di conseguenza si viene a generare una sorta di superiorit\u00e0 tra l'iperuranio e il mondo reale: oltre, al maggiore grado di perfezione presente nell'iperuranio, c'\u00e8 un primato di quest'ultimo sul mondo reale. L'iperuranio, e quindi le idee in esso contenute, rappresenta il modello secondo cui il Demiurgo ha formato il mondo delle cose, la \"materia\".\nIl rapporto tra le idee dell'iperuranio e l'anima umana.\nNella concezione platonica l'anima umana, prima di \"cadere\" nel corpo, contempla la perfezione delle idee nell'iperuranio. Questa (maggiore o minore) contemplazione delle idee far\u00e0 dell'individuo un amante della Verit\u00e0 o un bruto, in base alla sua capacit\u00e0 di ricordarle una volta reincarnatosi.\nNel dialogo del \"Fedro\", il Socrate platonico menziona l'iperuranio come il luogo in cui dimora l'essere vero che \u00e8 invisibile, privo di colore e di forma, e quindi non contemplabile mediante gli organi di senso corporei.\nIl rapporto tra le idee nell'iperuranio.\nI rapporti tra le idee, e dunque la struttura interna dell'iperuranio, sono determinati dalla legge della dialettica: questo termine ha il duplice significato di \"distinguere\" o \"dividere\" e \"raccogliere\" o \"unire\".\nLa struttura dell'iperuranio \u00e8 fondamentalmente piramidale: in cima troviamo l'idea suprema del Bene e scendendo lungo questa piramide troviamo idee sempre pi\u00f9 legate al mondo sensibile, passando attraverso le idee matematiche (che, pur avendo lo stesso grado di verit\u00e0 delle precedenti, hanno meno importanza).\nIl \"valore\" di un'idea all'interno dell'iperuranio \u00e8 definito dal suo grado di universalit\u00e0."}
{"id": "842803", "revid": "254059", "url": "https://it.wikipedia.org/wiki?curid=842803", "title": "Palazzo del I ramo della famiglia Capitaneo", "text": "Il palazzo del I ramo della famiglia Capitaneo \u00e8 un palazzo storico di Modugno (BA) che si trova in via Conte Rocco Stella. \n\u00c8 stato costruito nel XVI secolo dal capo stipite del primo ramo modugnese dei Capitaneo: Guarino Capitaneo, giunto a Modugno da Novara al seguito di Isabella d'Aragona. \nIl palazzo, in origine, era in puro stile rinascimentale. Ma, nel corso del tempo, ha subito una serie di rimaneggiamenti che ne hanno modificato e stravolto la struttura originaria: in particolare, nel 1946, dopo la morte dell'ultima esponente del I ramo modugnese della famiglia Capitaneo, Maria Capitaneo, il palazzo sub\u00ec una serie di trasformazioni (come la realizzazione di un balcone al posto delle finestre del primo piano).\nDella struttura rinascimentale originaria si conserva il bugnato che si nota al piano inferiore, mentre il piano superiore e il portale sono chiaramente opera di rifacimenti pi\u00f9 moderni.\nOggi si conserva il blasone di famiglia e l'iscrizione su una lastra di marmo che in origine era posta all'ingresso di questo Palazzo, ma ora si trova nel cortile del Palazzo del II ramo della famiglia Capitaneo, per iniziativa dell'ingegner Antonio Capitaneo. L'iscrizione in latino recita: \u201cDIE PRIMO MARCII 1512 \u2013 GUARINUS CAPTANEUS DE NOVARIA CASTELLANUS BARI\u201d (Traduzione italiana: Primo marzo 1512 \u2013 Guarino Capitaneo di Novara Castellano di Bari)."}
{"id": "842804", "revid": "161374", "url": "https://it.wikipedia.org/wiki?curid=842804", "title": "Fiume Yangtze", "text": ""}
{"id": "842806", "revid": "709565", "url": "https://it.wikipedia.org/wiki?curid=842806", "title": "Crasi", "text": "La crasi () o sincrasi \u00e8 un fenomeno fonetico che consiste nella fusione di due o pi\u00f9 suoni vocalici. \u00c8 quindi una forma di contrazione. Ad esempio, per crasi si forma \"nil\" da \"nihil\" o \"alcol\" da \"alcool\"."}
{"id": "842807", "revid": "110157", "url": "https://it.wikipedia.org/wiki?curid=842807", "title": "Nitra (fiume)", "text": "Il Nitra (in slovacco; in tedesco: \"Neutra\", in ungherese: \"Nyitra\") \u00e8 un fiume lungo 197 km della Slovacchia occidentale. Sfocia nel fiume V\u00e1h presso la sua confluenza nel Danubio, a Kom\u00e1rno. La sorgente \u00e8 sui monti Piccola Fatra, a nord di Prievidza. Il fiume Nitra passa attraverso le citt\u00e0 di Bojnice, Topo\u013e\u010dany, Nitra e Nov\u00e9 Z\u00e1mky."}
{"id": "842809", "revid": "647919", "url": "https://it.wikipedia.org/wiki?curid=842809", "title": "Termocarispe La Spezia", "text": ""}
{"id": "842811", "revid": "339392", "url": "https://it.wikipedia.org/wiki?curid=842811", "title": "Trasmigrazione", "text": ""}
{"id": "842815", "revid": "842", "url": "https://it.wikipedia.org/wiki?curid=842815", "title": "NeoOffice/J", "text": ""}
{"id": "842819", "revid": "842", "url": "https://it.wikipedia.org/wiki?curid=842819", "title": "NeoOffice/C", "text": ""}
{"id": "842823", "revid": "38120", "url": "https://it.wikipedia.org/wiki?curid=842823", "title": "... a Pierangelo Bertoli", "text": ""}
{"id": "842824", "revid": "842", "url": "https://it.wikipedia.org/wiki?curid=842824", "title": "Neooffice", "text": ""}
{"id": "842826", "revid": "15756", "url": "https://it.wikipedia.org/wiki?curid=842826", "title": "Campionato europeo di Formula 2 1980", "text": "La stagione 1980 del Campionato europeo di Formula 2 si disput\u00f2 sulla lunghezza di 12 gare. La serie venne vinta dal pilota britannico Brian Henton su Toleman TG280-Hart.\nRisultati e Classifiche.\nIl mercato invernale.\nLa stagione 1980 di Formula 2 \u00e8 considerata come quella del rilancio di una serie in declino dopo un'annata 1979 piuttosto modesta. Nell'inverno il mercato piloti era stato piuttosto vivace: il team March ufficiale, stretto un accordo di sponsorizzazione con la ICI, si schier\u00f2 con l'italiano Teo Fabi, il giovanissimo neozelandese Mike Thackwell e il tedesco Manfred Winkelhock, pi\u00f9 una quarta monoposto gestita da Mike Earle del team Onyx da destinare a un pilota nord-americano (inizialmente l'accordo era stato preso con Cliff Hansen, ma non si concretizz\u00f2).\nIl team Project Four del sempre pi\u00f9 ambizioso Ron Dennis schier\u00f2 Andrea De Cesaris con la March-Bmw numero 6 sponsorizzata dalla Marlboro e il brasiliano Chico Serra con il 13. Il team Toleman, grande sconfitto del 1979, decise di abbandonare la Ralt scegliendo la strada di progettare e costruirsi la vettura da s\u00e9 (con la collaborazione della BS Automotive), sotto la direzione tecnica del giovane ingegnere sudafricano Rory Byrne. Nacque cos\u00ec la Toleman TG280 con la livrea giallo-bianco-verde della BP e della VF7. Piloti iscritti, almeno inizialmente con il numero 7 (probabilmente richiesto proprio per motivi di sponsor) il promettente Stephen South e con l'8 Derek Warwick.\nCon il numero 9 c'era la Ralt dell'ex pilota della Toleman Rod Dougall che per\u00f2 garegger\u00e0 solo nelle gare britanniche. Col numero 10 c'era un'altra nuova vettura: la Tiga F280 del duo Schencken-Ganley con al volante la promessa tedesca B\u00fcrger, che per\u00f2 non parteciper\u00e0 all'intero campionato. Era anche prioritariamente un pilota BMW nella serie Procar che si svolgeva di contorno ai Grand Prix di formula 1.\nCon l'11 e il 12 vi era il Team Sanremo del simpatico \"capellone\" lombardo Alberto Colombo alla sua ultima stagione da pilota, e Oscar Pedersoli. I due iniziarono la stagione con le vecchie March 782, per poi passare a met\u00e0 stagione alla Toleman (la scuderia britannica per recuperare le spese mise in cantiere anche delle vetture per i clienti, sempre realizzate dalla BS Automotive di Bob Sparshott). Con il 14 e il 15 si schier\u00f2 il team australiano di Alan Docking, team semi-ufficiale Toleman con l'olandese Huub Rothengatter sponsorizzato dalla Marlboro e, a partire dalla gara del Nurburgring il \"tedesco di Romagna\" Siegfried Stohr con i colori arancio della Beta Utensili.\nVi erano altre interessanti monoposto come le Minardi 280 di Miguel \u00c1ngel Guerra e Corradi, la Maurer di Hottinger e dello svedese Elgh, la Merzario M1 del popolare Arturo (che aveva abbandonato la Formula 1), oltre i francesi dell'AGS che, dopo aver annunciato Gaillard, alla prima prova del campionato si presenteranno con Richard Dallest, dimostratosi pi\u00f9 veloce nei test. Chiudeva l'elenco degli iscritti una serie di piccoli team privati come lo svizzero Formel Rennsport Club, il team di Wendy Wools (con Divina Galica, l'unica ragazza del lotto) o la vecchia Chevron di Warren Booth. Inoltre vi era attesa per la nuova Ralt ufficiale che debutter\u00e0 a met\u00e0 stagione, con il motore Honda.\nManca al via l'Osella, protagonista della stagione 1979, passata in Formula 1.\nA poche settimane dall'avvio del campionato il primo colpo di scena: nel Gp del Sudafrica di Formula 1, Alain Prost si infortuna gravemente e per la gara successiva di Long Beach la McLaren si affida a Stephen South. Alla Toleman non gradiscono la cosa - soprattutto per non essere stati informati - e South viene licenziato. Viene richiamato Brian Henton, il grande sconfitto del 1979. Per South sar\u00e0 l'errore fatale della sua carriera: infatti a Long Beach manc\u00f2 la qualificazione e, ristabilitosi Prost, rimase a piedi. Trov\u00f2 poi un volante nel campionato Can-Am (proprio al posto di Henton) ma fu vittima di un grave incidente che gli cost\u00f2 l'amputazione di un piede e la fine della carriera.\nTabella riassuntiva.\nLista (parziale) dei piloti e dei costruttori che presero parte al campionato europeo di Formula 2 nella stagione 1980.\nLe tappe dell'europeo.\nBARC 200 P &amp; O Ferries Formula 2 International Jochen Rindt Trophy 1980.\nIl campionato prese il via a Thruxton il 7 aprile 1980. Con una imprevista, per la stagione e per la localit\u00e0, giornata calda (25\u00b0) molti team andarono in crisi con le gomme. Tutti tranne la Toleman che anzich\u00e9 le diffuse Goodyear si schier\u00f2 con le Pirelli che si dimostrarono subito competitive. Davanti a 60.000 persone festanti per la doppietta tutta britannica (con Piloti, Macchina e Motore) Henton e Warwick conquistarono il successo all'esordio, precedendo De Cesaris sorprendentemente in testa nel primo giro. Teo Fabi, uno dei favoriti della vigilia, venne lievemente ma fastidiosamente ferito a un occhio da un sassolino nelle prove e la sua gara anche per problemi di gomme fu un calvario.\nDeutschland Troph\u00e4e Jim Clark Ged\u00e4chtnisrennen 1980.\nLa settimana successiva l'euro-carovana si trasferisce a Hockenheim di fronte a oltre 80.000 spettatori. Nelle prove la pole va a De Cesaris, davanti a Winkelhock, Henton e Fabi che si prese la rivincita di Thruxton, andando a vincere davanti a Henton e ad Alberto Colombo.\nPurtroppo non vi fu nulla da festeggiare: durante il quarto giro Warwick perde il controllo della sua Toleman e nell'urto si stacc\u00f2 una ruota e relativa sospensione colpendo al capo lo sfortunato Markus Hottinger che sopraggiungeva con la sua Maurer. La gara venne poi sospesa al ventisettesimo giro (con grave ritardo dell'organizzazione) per permettere all'elicottero di atterrare in pista. Inutilmente in quanto il giovane austriaco non sopravvisse alle ferite e spir\u00f2 una volta giunto all'ospedale.\nADAC-Eiffelrennen 1980.\nTerza prova dell'europeo sul terribile N\u00fcrburgring: le difficolt\u00e0 naturali di questa straordinaria pista vengono ulteriormente esasperate dal tempo inclemente delle prove, dando modo a diversi outsider di farsi notare.\nInfatti l'autore della Pole \u00e8 il francese Dallest con l'AGS che stacca di ben 8 secondi B\u00fcrger con la Tiga. In seconda fila gli italiani Fabi e De Cesaris.\nAl termine di una delle gare di contorno vi fu una curiosa manifestazione dei tifosi tedeschi, che armati di striscioni e bandiere chiedevano il ritorno della formula 1 sul vecchio 'Ring, e pi\u00f9 specificatamente che il governo tedesco stanziasse i fondi per la costruzione di una nuova pista (quella attuale).\nLa gara fu vinta ancora da Teo Fabi che fu cos\u00ec il quarto italiano dopo Nuvolari, Ascari e Farina (rispettivamente nel 1936, 1951-52 e nel 1953) a vincere sul mitico circuito tedesco e venne giustamente festeggiato dagli oltre 100000 spettatori.\nMa la notizia quasi pass\u00f2 in secondo piano rispetto all'avventura del tedesco Manfred Winkelhock, che per via di un danno all'alettone, arrivato sul dosso del tratto denominato \"Flugplatz\" (ironia della sorte: tedesco per \"aeroporto\") vide la sua monoposto decollare letteralmente, per poi schiantarsi al suolo in una serie di pericolosissimi giri della morte, con un fuggi fuggi generale degli spettatori presenti alla scena. Memorabile il sangue freddo del pilota, che sfilatosi rapidamente dall'abitacolo, si avvicin\u00f2 ancora leggermente barcollante e con la visiera del casco a penzoloni a un fotografo e gli chiese \"hai fatto le foto vero?\". Dell'incidente esiste un video fatto dalla televisione tedesca che la sera di quel 27 aprile fece il giro del mondo.\nXXXII Gran Premio di Roma 1980.\nL'11 maggio il campionato fa la sua prima tappa in Italia a Vallelunga. Circa 8000 appassionati gremiscono gli spalti dell'autodromo romano sperando in un tris di Fabi o meglio ancora della prima vittoria del tanto promettente loro concittadino De Cesaris.\nLe qualificazioni sono decisamente dominate dalle Toleman e dalle gomme della Pirelli che mette a disposizione dei suoi piloti una gomma estremamente morbida molto efficace. Warwick spicca la pole ad una media di 170,187\u00a0km/h, davanti al compagno Henton e a Stohr. Fabi primo fra i piloti con le Goodyear \u00e8 quarto.\nDelude De Cesaris solo a met\u00e0 schieramento: prima del via Ron Dennis, il suo team manager, gli ricorda la gara di Stohr del 1979, che partito molto indietro riusc\u00ec a finire la gara in seconda posizione senza fare nessun sorpasso. Infatti con ben 65 giri la gara romana \u00e8 una delle pi\u00f9 impegnative e i piloti che si ritirano per contatti o rotture sono molti.\nAl via scatta in testa Fabi che conduce per 22 giri, finch\u00e9 con una incredibile \"staccata\" Henton, lo passa in frenata facendo letteralmente saltare in piedi il pubblico della curva Roma. A rovinare definitivamente la giornata di Fabi, giunge la rottura del motore. Henton si aggiudica la seconda vittoria stagionale (a cui si devono aggiungere i due secondi posti nelle gare tedesche) e prende il largo in campionato. Secondo \u00e8 De Cesaris che mette in pratica i consigli di Ron Dennis, anche se non proprio alla lettera visto che \u00e8 protagonista di una serie di sorpassi e di una tentata rimonta anche nei confronti del leader, che per\u00f2 controlla la gara.\nXL Grand Prix Automobile de Pau 1980.\nIl 26 maggio si corre nel difficilissimo circuito cittadino di Pau.\nIl successo arride a sorpresa a Richard Dallest con l'AGS che sfrutta il tempo incerto e una serie di problemi ed errori di Gaillard che domina la corsa con la Maurer che era stata di Hottinger. Egli prende il largo fin dalle prime tornate, ma entra in crisi con le gomme, deve fermarsi a cambiarle e nella corsia box investe un meccanico causandogli diverse fratture.\nDallest ha cos\u00ec via libera, e riesce a respingere i continui attacchi del riminese Stohr che gli arriva in scia.\nHenton disputa una gara regolare, anche se incolore e grazie ad una pessima prestazione di Fabi, col terzo posto, incrementa il suo vantaggio e allunga in classifica.\nBritish Marlboro Trophy 1980.\nAlla vigilia di Silverstone, ci sono diverse novit\u00e0 che renderanno pi\u00f9 interessante la gara: innanzitutto debutta la Ralt RH6/80 con il giovane inglese Nigel Mansell, e il nuovo motore V6 Honda. Con la March di Mike Earle fa la sua prima apparizione con le 4 ruote l'ex campione mondiale di motociclismo Johnny Cecotto. Fa il suo debutto stagionale con la Minardi (passer\u00e0 poi alla Maurer) il piacentino Beppe Gabbiani. La gara \u00e8 ancora vinta dalla Toleman, questa volta con Derek Warwick che ha la meglio su De Cesaris e sul giovanissimo (diciannovenne) Thackwell.\nPer Henton \u00e8 la prima giornata \"no\" della stagione: deve fermarsi ai box a cambiare la batteria quando \u00e8 in seconda posizione scivolando cos\u00ec fuori dai punti.\nXVII Grote Prijs van Limburg 1980.\nA inizio anno il DS della Toleman Hawkridge aveva detto: sar\u00f2 veramente soddisfatto solo il giorno che vedr\u00f2 tutte e 4 le Toleman ai primi 4 posti.\nTale desiderio si avvera il 22 giugno a Zolder quando giungono al traguardo nell'ordine Rothengatter, Henton, Sthor e Warwick.\nAnche alla Pirelli festeggiano, perch\u00e9 con il quinto posto di Guerra con la Minardi, i primi cinque posti sono monopolizzati dalle coperture milanesi.\nFabi nonostante la Pole position nelle prove \u00e8 sfortunato: prima \u00e8 autore di una partenza non proprio felicissima, poi si deve ritirare per l'innalzamento della temperatura dell'acqua.\nCurioso incidente per il team Sanremo: nel viaggio da Milano a Zolder il camion del team perde una ruota, arrivando in Belgio appena in tempo per permettere a Colombo e Pedersoli di tentare la qualificazione.\nLa gara belga coincide anche con lo scoppio in formula 1 della polemica fra FISA e FOCA. Dopo il Gran Premio di Spagna invalidato dalla FISA, c'\u00e8 il rischio che al successivo Gran Premio di Francia partecipino solo Ferrari, Alfa Romeo e Renault. Barry Bland (l'Ecclestone della Formula 2) e Ron Dennis si adoperano per distribuire gli inviti e il programma della gara francese ai team di formula 2, nel caso fosse necessario rimpinguare lo schieramento con le formula 2, cosa che non avveniva dal 1967. La gara si svolger\u00e0 poi regolarmente.\n1 14 Huub Rothengatter, NL Docking Spitzley Ltd Toleman TG280 - Hart 1:13'44.61\"\n2 7 Brian Henton, GB BP / Toleman Group Motorsport Toleman TG280 - Hart 1:14'03.63\"\n3 15 Siegfried Stohr, D Docking Spitzley Ltd Toleman TG280 - Hart 1:14'04.73\"\n4 8 Derek Warwick, GB BP / Toleman Group Motorsport Toleman TG280 - Hart 1:14'35.04\"\n5 16 Miguel \u00c1ngel Guerra, RA Minardi Team Minardi GM75 - BMW 1:14'26.90\"\n6 2 Mike Thackwell, NZ ICI Racing Team (March Engineering) March 802 - BMW 1:15'00.75\"\n7 3 Manfred Winkelhock, D ICI / DVF Racing Team (March Engineering) March 802 - BMW 49\n8 32 Richard Dallest, F \u00c9curie Motul GPA AGS JH17 - BMW/Mader 49\nVII Gran Premio di Mugello 1980.\nIl titolo \u00e8 sempre pi\u00f9 nelle mani di Henton che al Mugello, nella seconda gara italiana, pone una pesante ipoteca andando a vincere davanti a Warwick e a Teo Fabi. Warwick dopo l'ennesima pole, si fa bruciare al via dal compagno, autore di una partenza perfetta. Quando, dopo aver rimontato lo svantaggio si fa vedere minacciosamente negli specchietti del compagno, giunge dai box il segnale di mantenere le posizioni.\n1 7 Brian Henton, GB BP / Toleman Group Motorsport Toleman TG280 - Hart 1:15'22.6\"\n2 8 Derek Warwick, GB BP / Toleman Group Motorsport Toleman TG280 - Hart 1:15'22.7\"\n3 1 Teo Fabi, I ICI Roloil Racing Team (March Engineering) March 802 - BMW 1:16'07.6\"\n4 16 Miguel \u00c1ngel Guerra, RA Minardi Team Minardi GM75 - BMW 1:16'09.1\"\n5 6 Andrea De Cesaris, I Project Four Racing March 802 - BMW 1:16'17.2\"\n6 15 Siegfried Stohr, I Docking Spitzley Ltd Toleman TG280 - Hart 1:16'44.3\"\n7 32 Richard Dallest, F \u00c9curie Motul GPA AGS JH17 - BMW/Mader 1:16'44.7\"\n8 19 Helmut Henzler, D MM Mampe Team Maurer MM80 - BMW 1:17'14.8\"\nXXVIII Grote Prijs van Zandvoort 1980.\nIl 20 luglio si corre a Zandvoort, ma nel warm-up \u00e8 ancora tragedia.\nA causa della pioggia il tedesco B\u00fcrger con la Tiga esce di strada e sbatte in modo violento il capo contro i pali di sostegno delle reti. Purtroppo non sopravvive alle ferite.\nLa gara molto spettacolare, viene vinta ancora da Dallest con l'AGS, sempre a suo agio sull'acqua. Sfortunato De Cesaris a cui sfugge ancora una gara alla sua portata.\nAl via, sotto una forte pioggia, va in testa il sorprendente Thackwell, mentre Lammers (in gara come ospite per attirare pubblico) e Warwick si toccano leggermente. Quindi \u00e8 Dallest a passare in testa, rimanendoci sino al trentatreesimo giro quando De Cesaris, dopo aver passato Mansell, Serra, Warwick, Lammers e Thackwell, lo attacca e passa in testa. Pare la giornata giusta per il romano che per\u00f2 sette giri dopo sbaglia clamorosamente e va a sbattere. \u00c8 il ritiro per lui e la seconda vittoria stagionale per Dallest.\n1 32 Richard Dallest, F \u00c9curie Motul GPA AGS JH19 - BMW/Mader 1:15'53.593\"\n2 8 Derek Warwick, GB BP / Toleman Group Motorsport Toleman TG280 - Hart 1:15'57.328\"\n3 1 Teo Fabi, I ICI Roloil Racing Team (March Engineering) March 802 - BMW 1:16'16.347\"\n4 13 Chico Serra, BR Project Four Racing March 802 - BMW 1:16'29.465\"\n5 34 Nigel Mansell, GB Ralt Cars Ltd Ralt RH6/80 - Honda 1:16'48.814\"\n6 20 Beppe Gabbiani, I MM Mampe Team Maurer MM80 - BMW 1:17'14.801\"\n7 14 Huub Rothengatter, NL Docking Spitzley Ltd Toleman TG280 - Hart 44\n8 11 Alberto Colombo, I Sanremo Racing Srl March 782 - BMW/Heidegger 44\nXIX Gran Premio del Mediterraneo 1980.\nIl 3 agosto 1980 a Pergusa si disputa il primo di un trio di corse in Italia. Qui il nemico pi\u00f9 spietato \u00e8 il caldo: ci sono oltre 40 gradi, addirittura 60 sull'asfalto. C'\u00e8 qualche novit\u00e0 fra gli iscritti come il debutto dell'umbro Enzo Coloni che in formula 3 sta andando molto bene, o il ritorno di Flammini con la sua vecchia Ralt, o il canadese Tom Gloy che sostituisce per questa gara Mansell. La domenica al momento del via un pubblico foltissimo \u00e8 presente nei punti strategici del circuito. Nonostante il caldo torrido la tribuna principale \u00e8 stracolma. Il vero mattatore della gara \u00e8 il piacentino Gabbiani molto amato dal pubblico. Li ripaga con una gara superlativa ma a vincere \u00e8 ancora una Toleman: quella di Stohr che ha fortunosamente via libera a un paio di giri dalla fine dopo che la Maurer di Beppe Gabbiani ha rotto il motore. A cedere \u00e8 un pistone. Henton arrivato secondo pu\u00f2 ormai preparare i festeggiamenti finali.\n1 15 Siegfried Stohr, I Docking Spitzley Ltd Toleman TG280 - Hart 1.10'39.79\"\n2 7 Brian Henton, GB BP / Toleman Group Motorsport Toleman TG280 - Hart 1:10'49.46\"\n3 3 Manfred Winkelhock, D ICI / DVF Racing Team (March Engineering) March 802 - BMW 1:11'10.26\"\n4 14 Huub Rothengatter, NL Docking Spitzley Ltd Toleman TG280 - Hart 1:11'15.73\"\n5 32 Richard Dallest, F \u00c9curie Motul GPA AGS JH17 - BMW/Mader 1:11'16.23\"\n6 6 Andrea De Cesaris, I Project Four Racing March 802 - BMW 1:11'30.87\"\n77 31 J\u00fcrg Lienhard, CH J\u00fcrg Lienhard Lista Racing Team March 802 - BMW 44\n8 1 Teo Fabi, I ICI Roloil Racing Team (March Engineering) March 802 - BMW 44\nIV Gran Premio dell'Adriatico 1980.\nUna sosta di sette giorni e poi il mini-circus della F2 si trasferisce in Romagna. A Misano il fresco vincitore della corsa siciliana Sthor essendo di Rimini corre in casa. Il pilota del team Docking non \u00e8 mai brillato molto nelle partenze, questa volta ne azzecca una eccezionale. E per 30 giri conduce senza problemi la corsa. Fabi ancora sfortunato rompe il motore dopo soli 7 giri. La leadership di Stohr si conclude a met\u00e0 gara quando cominciano i problemi ai freni che lo faranno poi finire ai box. Passa in testa Henton che sente cos\u00ec odore di en plein: vittoria e titolo. Ma non ha fatto i conti con il mastino De Cesaris che intuendo che questa poteva essere l'ultima occasione per vincere una gara dell'europeo di F2 gli si attacca al posteriore e a pochi giri dalla fine riesce a passare andando finalmente a vincere. Henton che sia in Sicilia che in Romagna aveva ottenuto la piazza d'onore pu\u00f2 finalmente fregiarsi del titolo matematicamente vinto.\n1 6 Andrea De Cesaris, I Project Four Racing March 802 - BMW 1:12'39.38\"\n2 7 Brian Henton, GB BP / Toleman Group Motorsport Toleman TG280 - Hart 1:12'40.55\"\n3 8 Derek Warwick, GB BP / Toleman Group Motorsport Toleman TG280 - Hart 1:13'01.36\"\n4 14 Huub Rothengatter, NL Docking Spitzley Ltd Toleman TG280 - Hart 1:13'25.93\"\n5 16 Miguel \u00c1ngel Guerra, RA Minardi Team Minardi GM75 - BMW 1:13'31.00\"\n6 11 Alberto Colombo, I Sanremo Racing Srl Toleman TG280 - Hart 1:13'48.76\"\n7 20 Beppe Gabbiani, I MM Mampe Team Maurer MM80 - BMW 1:13'50.85\"\n8 4 Riccardo Paletti, I Mike Earle Racing with March 802 - BMW 59\nXXXIX Gran Premio dell'Autodromo di Monza 1980.\nQuesta gara non valida per il campionato, venne organizzata il 7 settembre, in sostituzione del Gran Premio di Italia di F.1, emigrato ad Imola per quell'anno. La lista degli iscritti era comunque molto invitante: presenti tutti i migliori a partire dal neo-campione Henton e dal suo compagno Warwick. Poi vi erano Fabi, Gabbiani, Elgh, Stohr e Colombo. La pattuglia degli italiani era completata dal giovane Paletti con la March di Mike Earle, Rossi con la Toleman solitamente utilizzata da Rothengatter, il neo campione italiano di F3 Pardini con la Minardi, i vari Dacc\u00f2, Rocca, Flammini, \"Gianfranco\", Necchi e Merzario. Al via anche Cappellotto che non trovando un sedile trasform\u00f2 la sua F.3 in una F.2 togliendo la \"strozzatura\" al motore 2000 della sua Ralt di F3 e zavorrandola con piombo fissato sotto il sedile per raggiungere il peso minimo (maggiore in F2). Davanti ad un buon pubblico (35.000 persone circa) la gara si dipana assai divertente e spettacolare e si conclude con una volata: vince Warwick, davanti a Colombo e il sorprendente Paletti.\n1 8 Derek Warwick, GB BP / Toleman Group Motorsport Toleman TG280 - Hart 1:01'03.10\"\n2 11 Alberto Colombo, I Sanremo Racing Srl Toleman TG280 - BMW (Hart?) 1:01'04.16\"\n3 4 Riccardo Paletti, I Mike Earle Racing with March March 802 - BMW 1:01'04.28\"\n4 15 Siegfried Stohr, I Docking Spitzley Ltd Toleman TG280 - Hart 1:01'05.54\"\n5 37 Maurizio Flammini, I Scuderia Vesuvio Ralt RT2 - Hart 1:01'19.12\"\n6 7 Brian Henton, GB BP / Toleman Group Motorsport Toleman TG280 - Hart 1:01'23.19\"\n7 45 Eugen Str\u00e4hl, CH Lista Racing Team (Horag Racing) March 802 - BMW 1:01'46.65\"\n8 14 Carlo Rossi, I Docking Spitzley Ltd Toleman TG280 - Hart 34\nXII Preis von Baden-W\u00fcrttemberg und Hessen 1980.\nIl 28 settembre vi era l'ultima prova della stagione che fu una piccola anticipazione del 1981: a Hockenheim domin\u00f2 la Ralt-Honda di Mansell che per\u00f2 si arrese nel finale a Teo Fabi a cui va la soddisfazione del titolo di campione italiano di F2.\nNon presero il via le Toleman, poich\u00e9 per via di un particolare contratto stipulato a inizio anno con i suoi sponsor, questi potevano sospendere il finanziamento in caso di titolo anticipato, (a Monza la Toleman era della partita grazie ad una sponsorizzazione estemporanea della Arexons) e soprattutto perch\u00e9 ormai nella factory del team inglese si stava lavorando febbrilmente alla nuova vettura per l'esordio in Formula 1 con il motore Hart turbo. Assenti anche De Cesaris e Thackwell, messisi in luce abbastanza per esordire in F1 nel Gran Premio del Canada. La gara \u00e8 assai spettacolare e vede il duello tra Teo Fabi con la March e il duo della Ralt Mansell e Lees. I tre fanno il vuoto dietro di s\u00e9 ma a tre giri dalla fine, causa il ritiro di Lees per un cedimento della sua Ralt e un calo del motore della vettura di Mansell, Fabi conquista la vittoria.\nLa sfida March-Ralt diventer\u00e0 la costante delle stagioni successive sia in F.2 e poi in F.3000 con il dominio della Seconda, che si aggiudicher\u00e0 il titolo nel 1981 e nel 1983-84.\n1 1 Teo Fabi, I ICI Roloil Racing Team (March Engineering) March 802 - BMW 59'41.06\"\n2 26 Nigel Mansell, GB Ralt Cars Ltd Ralt RT2 - Honda 1:00'01.38\"\n3 15 Siegfried Stohr, I Docking Spitzley Ltd Toleman TG280 - Hart 1:00'26.26\"\n4 32 Richard Dallest, F \u00c9curie Motul GPA AGS JH17 - BMW/Mader 1:00'28.71\"\n5 11 Alberto Colombo, I Sanremo Racing Srl Toleman TG280 - BMW/HeideggerHart 1:01'25.77\"\n6 24 Fredy Schnarwiler, CH Formel Rennsport Club March 802 - BMW 1:01'46.91\"\n7 3 Manfred Winkelhock, D ICI / DVF Racing Team (March Engineering) March 802 - BMW 29\n8 82 \"Gianfranco\", I Sanremo Racing Srl March 782 - BMW/Heidegger 29\nClassifica Piloti.\nContano i 9 migliori risultati."}
{"id": "842828", "revid": "38120", "url": "https://it.wikipedia.org/wiki?curid=842828", "title": "...A Pierangelo Bertoli", "text": ""}
{"id": "842829", "revid": "38120", "url": "https://it.wikipedia.org/wiki?curid=842829", "title": "A Pierangelo Bertoli", "text": ""}
{"id": "842830", "revid": "30610", "url": "https://it.wikipedia.org/wiki?curid=842830", "title": "Ecateo di Mileto", "text": "Biografia.\nFiglio di Egesandro, aristocratico, Ecateo si vantava, secondo quanto racconta Erodoto, di avere avuto, nella propria genealogia, un dio per antenato della sedicesima generazione: i sacerdoti egiziani del dio Amon gli mostrarono nel tempio ben 345 statue di sacerdoti della stessa stirpe e il pi\u00f9 antico di essi era ancora un uomo. Il senso dell'episodio sembra essere che egli cominciasse a considerare razionalmente i miti e a basarsi sui fatti per valutare le tradizioni.\nSempre Erodoto racconta che Ecateo occup\u00f2 una posizione di rilievo nella rivolta delle citt\u00e0 ioniche contro i persiani (499 a.C. \u2013 493 a.C.). Tent\u00f2 infatti invano di dissuadere i suoi concittadini dall'entrare in guerra contro i Persiani e, quando ormai la sconfitta era vicina, consigli\u00f2 di costruire una flotta utilizzando il tesoro del tempio dei Branchidi per poter combattere con successo. Fu poi tra gli ambasciatori che, una volta sedata la rivolta, trattarono la pace col satrapo Artaferne. Anche solo grazie a questi pochi aneddoti si pu\u00f2 dimostrare la sua spregiudicatezza e la sua noncuranza per ci\u00f2 che allora era considerato sacro e inviolabile.\nOpere.\nLa \"Perieg\u00e8si\".\nLa \"Perieg\u00e8si\" (\u03a0\u03b5\u03c1\u03b9\u03ae\u03b3\u03b7\u03c3\u03b9\u03c2) \u03bf \"Giro della Terra\" (\u03a0\u03b5\u03c1\u03af\u03bf\u03b4\u03bf\u03c2 \u03b3\u1fc6\u03c2) era un'opera di natura geografico-periegetica, pubblicata alla fine del VI secolo, in due libri riguardanti l'Europa e l'Asia, una descrizione di luoghi visitati, con indicazione delle distanze, osservazioni etnografiche come usi e costumi (\u03bd\u03cc\u03bc\u03bf\u03b9) \n(\u03b8\u03b1\u03cd\u03bc\u03b1\u03c4\u03b1): in pi\u00f9, secondo Erodoto, disegn\u00f2 una carta geografica che rappresentava la Terra come un disco rotondo circondato dall'Oceano, concezione, del resto, a lui anteriore.\nDi quest'opera rimangono solo alcuni frammenti\nLe \"Genealogie\".\nLe \"Genealogie\" (\u0393\u03b5\u03bd\u03b5\u03b1\u03bb\u03bf\u03b3\u03af\u03b1\u03b9) erano un'opera in 4 libri di natura storica-genealogica, con un'esposizione di avvenimenti mitici ordinati cronologicamente per generazioni\u00a0\u2013 una generazione corrispondeva, come in Erodoto, a circa quarant'anni. Probabilmente Ecateo considerava il periodo dai Deucalionidi, i discendenti di Prometeo, a Eracle. \nRestano una trentina di frammenti dai quali non si pu\u00f2 ricavare carattere e distribuzione della materia trattata, anche se sono considerate un tentativo di razionalizzare gli elementi mitici della storia primitiva della Grecia. \nEcateo esordisce nelle \"Genealogie\" con la perifrasi \"\u1f61\u03c2 \u03bc\u03bf\u03b9 \u03b4\u03bf\u03ba\u03b5\u1fd6\": \nQuesta fu una delle prime individualizzazioni dell'autore nella storia della letteratura, mentre in precedenza (basti pensare ai poemi omerici) lo scrittore non compare nell'opera, anzi essa \u00e8 raccontata dalla musa per mezzo del poeta, non \u00e8 frutto della fantasia o dell'abilit\u00e0 del poeta stesso.\nConsiderando leggende molte tradizioni della sua terra, Ecateo cerca di comprendere i miti, razionalizzandoli: cos\u00ec, per esempio, spiega la leggenda di Eracle che, nel capo Tenaro, scende nell'Ade per portare il cane infernale Cerbero a Euristeo, verificando che in quel luogo non c'\u00e8 nessuna strada sotterranea e nessun ingresso all'Ade; dunque, secondo lui, Eracle ha semplicemente catturato in quel luogo un comune serpente chiamato, per la sua velenosit\u00e0, \"cane dell'Ade\". In questo modo, il mito viene adattato ai tempi, perch\u00e9 Ecateo non interpreta e mantiene reali Eracle e l'Ade, che sono i fondamenti della leggenda. \u00c8 il limite di ogni razionalizzazione: in realt\u00e0 le mitologie vanno spiegate storicizzandole, cio\u00e8 comprendendo \"come\" e \"perch\u00e9\" siano sorte, altrimenti vengono soltanto modificate, creandone altre, come infatti \"la storia\" insegna. Ancora, \u00e8 il caso del mito argivo di Danao:\nMa Ecateo non poteva \u201cstoricizzare\u201d, proprio a causa dell'inesistenza, ai suoi tempi, di una storiografia e, perci\u00f2, di una metodologia storiografica e tuttavia, per il suo sforzo di mettere in discussione le narrazioni del passato, per la ricerca della verosimiglianza dei fatti e il rifiuto dell'autorit\u00e0, merita il nome di padre della storiografia greca.\nEcateo scriveva in prosa, utilizzando il dialetto ionico puro (\u1f04\u03ba\u03c1\u03b1\u03c4\u03bf\u03c2 \u1f38\u03ac\u03c2, \"\u00e0kratos I\u00e0s\") con uno stile semplice e chiaro che sembra abbia influenzato Erodoto. Secondo i critici antichi questo genere di stile era particolarmente adatto alle letture pubbliche, veicolo privilegiato di diffusione dei primi prosatori greci."}
{"id": "842833", "revid": "793215", "url": "https://it.wikipedia.org/wiki?curid=842833", "title": "Anfidamante", "text": "Biografia.\nScarsissime sono le notizie su questa figura storica. Si sa che mor\u00ec giovane durante la lunga guerra lelantina, combattuta con la vicina Eretria per il possesso della pianura di Lelanto che si estendeva tra le due poleis greche.\nIn occasione dei suoi funerali il figlio Garittone indisse un agone atletico e poetico, chiamando a raccolta gli atleti pi\u00f9 veloci e vigorosi e i letterati pi\u00f9 sapienti. Tra questi ultimi, a prendervi parte, con successo, vi fu anche Esiodo.\nL'evento, se da un lato fornisce uno dei pochi dati cronologici certi riguardo alla vita di Esiodo, d'altro canto ha dato spunto a un fraintendimento, la fantasiosa deduzione della partecipazione alla competizione di un perdente Omero e quindi della contemporaneit\u00e0 tra i due poeti, se non addirittura dell'esistenza di un rapporto di parentela. Si tratta dell'opera \"Agone di Omero ed Esiodo\"."}
{"id": "842834", "revid": "767487", "url": "https://it.wikipedia.org/wiki?curid=842834", "title": "Reale e pontificia universit\u00e0 del Messico", "text": "La Reale e pontificia universit\u00e0 del Messico \u00e8 la pi\u00f9 antica universit\u00e0 fondata nel continente americano.\nLe prime istituzioni educative superiori al tempo della vicereame della Nuova Spagna erano i seminari, istituzioni presenti nelle principali citt\u00e0 del regno dove si formano i sacerdoti.\nJuan de Zum\u00e1rraga e il vicer\u00e9 Antonio de Mendoza posero mano alla fondazione della prima universit\u00e0 della Nuova Spagna.\nLa Reale e pontificia universit\u00e0 del Messico \u00e8 stata creata con decreto reale di Filippo II, il 21 settembre 1551 e inaugur\u00f2 i suoi corsi il 25 gennaio 1553, durante il governo del vicer\u00e9 Luis Velasco.\nL'edificio che ospit\u00f2 inizialmente l'Universit\u00e0 si trova nel pieno centro storico di Citt\u00e0 del Messico, nella attuale strada della Moneta, di fronte alla cattedrale.\nPoco tempo dopo papa Paolo IV conferma l'Universit\u00e0 come pontificia concedendole gli stessi privilegi dell'Universit\u00e0 di Salamanca 1555. L'universit\u00e0 conserv\u00f2 il nome fino all'anno dell'indipendenza 1821, quando assunse il nome di \"Pontificia e nazionale universit\u00e0 del Messico\".\nAltre istituzioni sulla base della Pontificia e nazionale universit\u00e0 crebbero in Messico, tra le pi\u00f9 importanti si ricordano: la Reale scuola di chirurgia istituita nel 1778 e l'Accademia di San Carlo di belle arti nel 1794.\nUndici anni dopo l'indipendenza del Messico il vicepresidente Valent\u00edn G\u00f3mez Farias chiuse l'universit\u00e0.\nFu chiusa definitivamente nel 1865, quando l'imperatore Massimiliano la riapr\u00ec per chiuderla immediatamente dopo.\nAlla chiusura dell'Universit\u00e0 rimasero le aule per studiare medicina, ingegneria, architettura e giurisprudenza.\nAttualmente esistono due istituti che possono essere considerati gli eredi della Reale e pontificia universit\u00e0 del Messico:"}
{"id": "842836", "revid": "121614444", "url": "https://it.wikipedia.org/wiki?curid=842836", "title": "Ascra", "text": "Ascra \u00e8 probabilmente il villaggio natale di Esiodo, situato in Beozia ai piedi del monte Elicona, sacro alle Muse della Poesia.\nGi\u00e0 nel II sec. a.C. Pausania riportava che del villaggio non rimaneva nulla, a eccezione di una torre in rovina."}
{"id": "842839", "revid": "767487", "url": "https://it.wikipedia.org/wiki?curid=842839", "title": "Agone di Omero ed Esiodo", "text": "L'Agone di Omero ed Esiodo () \u00e8 un'operetta mista di prosa e versi in cui si racconta lo svolgersi di una gara immaginaria tra i due poeti Omero ed Esiodo a Calcide d'Eubea, durante i giochi funebri in onore del re Anfidamante (fine VIII secolo a.C.), morto nella guerra lelantina.\nStruttura.\nIl \"Certamen\" si apre con una sezione erudita dedicata alla questione della patria di Omero ed alla sua genealogia, cui segue la ricostruzione della genealogia mitica di Esiodo (che fa risalire il poeta fino al dio Apollo) e l'esposizione delle teorie relative al rapporto cronologico tra i due poeti. La tesi secondo cui essi avrebbero anche potuto essere contemporanei fornisce lo spunto per la narrazione del loro incontro. \nMorto Anfidamante, re dell'Eubea, il figlio Ganittore riunisce tutti gli uomini pi\u00f9 celebri per forza, velocit\u00e0 e sapienza a Calcide, per onorare con grandi gare il funerale del padre. Giungono anche Omero ed Esiodo, e cominciano a confrontarsi di fronte a una giuria di cui fa parte, tra gli altri, anche Panede, il fratello di Anfidamante. Al termine di una gara in cui si succedono prove di improvvisazione intese a mettere in luce l'abilit\u00e0 compositiva e la saggezza dei due contendenti, il popolo vorrebbe che la vittoria fosse assegnata a Omero, ma Panede, il \"basileus\" della citt\u00e0, ordina ad ognuno dei due di recitare il brano pi\u00f9 bello delle loro opere. Esiodo recita un passo di \"Le opere e i giorni\", mentre Omero sceglie una scena di combattimento tratta dall\"'Iliade\". Panede allora decreta la vittoria di Esiodo, ritenendo giusto, a suo parere, premiare coloro che esaltavano la pace e non la guerra, le stragi e i massacri. \nL'opera prosegue narrando le vicende dei due poeti fino alla loro morte e sepoltura.\nAnalisi.\nLo spunto per l'invenzione \u00e8 fornito dallo stesso Esiodo, che nel suo poema \"Le opere e i giorni\" narra di essersi recato una volta a Calcide per partecipare ai funerali di Anfidamante.\nNella redazione in nostro possesso, il \"Certamen\" non pu\u00f2 risalire pi\u00f9 indietro dell'et\u00e0 adrianea: nella sezione dedicata alla patria di Omero troviamo infatti un aneddoto relativo appunto all'imperatore Adriano, che, desiderando una risposta certa sull'origine e i genitori del poeta, si sarebbe rivolto ad un oracolo. Quanto all'autore, nella sua edizione dell'operetta Thomas Allen, dopo avere vagliato e scartato diverse possibilit\u00e0, suggerisce che possa trattarsi di Porfirio, filosofo ed erudito del III secolo d.C..\nTuttavia, nel suo nucleo principale, il \"Certamen\" risale senz'altro ad un'epoca pi\u00f9 antica. Grazie a diverse attestazioni letterarie, possiamo affermare che la diffusione di alcune parti dell'opera, specialmente quelle in versi, era gi\u00e0 cominciata nell'et\u00e0 del commediografo Aristofane, che nella \"Pace\" cita due versi del \"Certamen\". Inoltre, un papiro di II-III secolo d.C. ne riporta la parte finale attribuendola al sofista Alcidamante (V-IV secolo a.C.), di cui sappiamo che fu discepolo di Gorgia e autore di un'opera enciclopedica intitolata \"Museo\". Di quest'opera, secondo la critica moderna, avrebbe fatto parte anche il \"Certamen\". Ad Alcidamante si pu\u00f2 dunque attribuire la redazione pi\u00f9 antica dell'operetta, che comunque in alcune sue parti, come dimostra l'esempio di Aristofane, \u00e8 probabilmente ancora pi\u00f9 antica."}
{"id": "842842", "revid": "71699", "url": "https://it.wikipedia.org/wiki?curid=842842", "title": "Alt-Az", "text": ""}
{"id": "842845", "revid": "287204", "url": "https://it.wikipedia.org/wiki?curid=842845", "title": "Sacco e Vanzetti (film)", "text": ""}
{"id": "842854", "revid": "1573940", "url": "https://it.wikipedia.org/wiki?curid=842854", "title": "Chiesa di San Nicola da Tolentino (Napoli)", "text": "La chiesa di San Nicola da Tolentino \u00e8 un luogo di culto cattolico di Napoli ubicato ai Gradini San Nicola da Tolentino, presso corso Vittorio Emanuele, nella zona panoramica della citt\u00e0\nStoria.\nLa chiesa venne fondata nel 1618 nella zona dove si trovava uno dei palazzi del Regio Consigliere Scipione De Curtis che egli stesso provvide a donare all'ordine degli Agostiniani per la costruzione di un'infermeria.\nDopo la rovinosa eruzione del Vesuvio del 1631, che costrinse i frati a spostarsi da Resina, vi si trasfer\u00ec il noviziato dell'ordine e l'intero complesso ebbe un notevole sviluppo, prima di essere evacuato nel decennio francese per l'espulsione dei frati.\nIl monastero fu quindi dato in gestione prima ai monaci di San Martino e, successivamente, ai padri Vincenziani della Missione; questi ultimi presero possesso dell'edificio nel 1836, venendo a loro volta espulsi nel 1860 per poi rientrarvi ai primi anni del Novecento.\nDescrizione.\nEsterno.\nAll'esterno, una scalinata molto scenografica conduce all'atrio della chiesa, che si trova subito dopo una prima rampa di scale e che un tempo era aperto, a mo' di loggiato, sul panorama antistante tramite una serie di archi che tuttavia in seguito furono murati.\nUna serie di iscrizioni marmoree indicano la venerazione di Nostra Signora di Lourdes molto presente negli anni in questa chiesa come testimoniano i numerosi ex voto ivi presenti; il culto alla Madonna di Lourdes sarebbe stato molto precoce a Napoli e risalirebbe al 1873.\nInterno.\nL'interno, testimone di una serie di interventi di restauro e di rifacimento subiti dalla chiesa (tra i pi\u00f9 incisivi sicuramente quello effettuato da Domenico Antonio Vaccaro nel Settecento), presenta numerosi stucchi e un pavimento di marmo bianco.\nAnche l'altare maggiore, attribuito al Granucci, e quelli delle cappelle laterali del XVIII secolo sono di fattura marmorea, mentre dello stesso periodo sono: nella prima cappella a destra, il dipinto di Giuseppe Castellano \"San Giuseppe col Bambino e i Santi Gennaro ed Elmo\" e, nella prima cappella a sinistra, due tele di Giuseppe Simonelli poste ai lati di un crocifisso ligneo seicentesco.\nAltro importante intervento sulla chiese si ebbe nel XIX secolo con una serie di affreschi sulla volta (1890) per mano di Vincenzo Galloppi, che si occup\u00f2 anche di decorare l'abside con uno stile pittorico di gusto orientale simile a quello di Domenico Morelli.\nLe pareti del presbiterio sono invece affrescate da Saverio Altamura e Bernardo Hay con soggetti inerenti alla Vergine di Lourdes e le relative apparizioni; sulla sinistra dell'abside fu realizzata, nel 1875, una riproduzione della grotta di Lourdes, frequentata anche dal medico san Giuseppe Moscati, che fece apporre una targa marmorea, tuttora visibile, in segno di gratitudine alla Vergine.\nOrgano a canne.\nA ridosso della parete fondale dell'abside, alle spalle dell'altare maggiore, si trova l'organo a canne, costruito dalla ditta organaria cremonese Rotelli-Varesi nel 1958.\nLo strumento \u00e8 a trasmissione elettro-pneumatica, con consolle indipendente nel presbiterio avente due tastiere di 61 note ciascuna e pedaliera concavo-radiale di 32 note."}
{"id": "842857", "revid": "6982805", "url": "https://it.wikipedia.org/wiki?curid=842857", "title": "Basi azotate", "text": ""}
{"id": "842865", "revid": "1543377", "url": "https://it.wikipedia.org/wiki?curid=842865", "title": "Delta del Niger", "text": "Il Delta del Niger, la zona del delta del fiume Niger in Nigeria, \u00e8 una regione geografica altamente popolata spesso denominata \"Oil Rivers\" perch\u00e9 nella zona vi era una volta una ricca produzione di olio di palma. Quest'area \u00e8 stata sotto l\"'Oil Rivers Protectorate\" britannico dal 1885 fino al 1893, quando fu estesa e divenne il \"Niger Coast Protectorate\".\nDescrizione.\nIl Delta del Niger si estende per circa 70.000 chilometri quadrati coprendo il 7,5% del territorio nigeriano. L'area include gli stati di Abia, Akwa Ibom, Bayelsa, Cross River, Delta, Edo, Imo, Ondo e Rivers. Nella zona vivono circa 20 milioni di persone di 40 gruppi etnici diversi e che parlano 250 dialetti; gli Ijaw sono il gruppo etnico di maggioranza. Le attivit\u00e0 di sostentamento principali sono la pesca e l'agricoltura.\nQuando la Nigeria \u00e8 diventata una delle maggiori produttrici di petrolio del mondo, l'area ha visto sorgere molti siti per l'estrazione petrolifera. Sono estratti circa 2 milioni di barili al giorno in tutto il Delta del Niger. Dal 1975, la regione copre il 75% dell'esportazione totale del grezzo della Nigeria. La maggior parte del gas naturale prodotto nelle basi per l'estrazione petrolifera viene bruciato immediatamente o introdotto nell'atmosfera per una quantit\u00e0 stimata in circa 2,5 milioni di piedi cubici al giorno. Questa quantit\u00e0 equivale al 40% del consumo totale africano di gas naturale e costituisce la pi\u00f9 grande emissione di gas serra del pianeta.\nLa devastazione ambientale associata, causata dalle attivit\u00e0 delle varie compagnie petrolifere operanti nell'area (ENI, Shell, Total, Chevron, Exxon Mobil) (come evidenziato da uno studio di impatto ambientale realizzato dal Programma delle Nazioni Unite per l'Ambiente - UNEP e denunciato da alcune ong quali Amnesty International, Environmental Rights Action e inchieste giornalistiche) e la mancanza di una equa distribuzione delle ricchezze prodotte alla popolazione, sono state le cause determinanti il conflitto del delta del Niger, una serie di scontri etno-politici che si protraggono nella regione sin dagli anni novanta. In questo contesto, opera anche il Movimento per l'Emancipazione del Delta del Niger (MEND, \"Movement for the Emancipation of the Niger Delta\").\nLa disastrosa situazione ambientale e sociale in cui versa il delta del Niger viene ribadita dalla sentenza della Corte di Giustizia della Comunit\u00e0 economica degli stati dell'Africa occidentale (Ecowas, dicembre 2012), che evidenzia come le compagnie petrolifere che operano nel paese (Nigerian National Petroleum Company, Shell Petroleum Development Company, ELF Petroleum Nigeria ltd, AGIP Nigeria PLC, Chevron Oil Nigeria PLC, Total Nigeria PLC and Exxon Mobil) siano responsabili, con la copertura del governo nazionale, per i gravi e ripetuti abusi perpetrati e sottolinea l'esigenza per il governo stesso di riportare tali societ\u00e0 alle proprie responsabilit\u00e0\nLe destabilizzazioni nell'area del delta.\nLe attivit\u00e0 delle raffinerie di petrolio e gli oleodotti hanno provocato una forte destabilizzazione dell'intera regione a causa del devastante impatto ambientale e sociale sulle popolazioni residenti che sono costrette a subire anche gravi problemi sanitari dovuti all'inquinamento .\nNel 1994 , per contrastare le proteste dei cittadini , l'esercito procede con un blitz che porta alla distruzione di 40 villaggi , si stimano 100.000 sfollati e 2000 vittime .\nNel 1995 , al termine di un processo criticato dall'opinione pubblica internazionale , viene frettolosamente impiccato Ken Saro-Wiwa con altri 8 attivisti del Movimento non violento del popolo Ogoni.\nRecentemente (senza fonte), molti ostaggi di compagnie petrolifere straniere, tra cui la Shell, la Chevron, l'Agip, sono stati catturati nel corso di violenti attacchi e tenuti come prigionieri, usati poi come arma di ricatto verso le multinazionali. Questa situazione ha provocato inoltre una ingente mobilitazione dell'esercito governativo che ha militarizzato l'intera zona, soprattutto le zone costiere.\nNel dicembre del 2006, nel corso di un attacco ad una stazione dell'Agip a Brass, nello stato di Bayelsa, sono stati rapiti tre dipendenti italiani ed un libanese. Il 17 gennaio 2007 uno dei rapiti, Roberto Dieghi, \u00e8 stato liberato perch\u00e9 in cattive condizioni di salute."}
{"id": "842881", "revid": "287204", "url": "https://it.wikipedia.org/wiki?curid=842881", "title": "5425 Vojtech", "text": ""}
{"id": "842883", "revid": "6923", "url": "https://it.wikipedia.org/wiki?curid=842883", "title": "Teoria dell'energia specifica dei nervi", "text": "La teoria dell'energia specifica dei nervi (o principio dell'energia nervosa specifica), proposta inizialmente da Johannes Peter M\u00fcller nel 1826, sosteneva che ogni organo o fibra sensoriale evocherebbe una sensazione specifica, sia che questa sia stimolata naturalmente o da uno stimolo artificiale (come una scossa elettrica).\nAll'epoca, con questo si intendeva che ogni organo o fibra sensoriale trasmettesse un cambiamento specifico allo stimolo. In realt\u00e0 M\u00fcller non sapeva se le differenti energie dei nervi sensoriali fossero proprie dei nervi stessi o di quelle parti del cervello e del midollo a cui lo stimolo percepito faceva riferimento.\nIl principio fu ripreso da Helmholtz."}
{"id": "842900", "revid": "46523", "url": "https://it.wikipedia.org/wiki?curid=842900", "title": "Omosessualit\u00e0 nella storia", "text": ""}
{"id": "842904", "revid": "729019", "url": "https://it.wikipedia.org/wiki?curid=842904", "title": "Il fal\u00f2 delle vanit\u00e0 (romanzo)", "text": "Il fal\u00f2 delle vanit\u00e0 (tit. or.: \"The Bonfire of the Vanities\", 1987) \u00e8 un romanzo dello scrittore statunitense Tom Wolfe.\nLa storia \u00e8 un dramma che tratta di ambizione, razzismo e avidit\u00e0 nella New York degli anni ottanta e si incentra su tre personaggi principali: Sherman McCoy, un giovane, arrogante finanziere di successo; il sostituto procuratore ebreo Larry Kramer e il giornalista britannico Peter Fallow.\nIl titolo \u00e8 ripreso da un episodio avvenuto a Firenze nel 1497 a opera del frate domenicano Girolamo Savonarola e noto come Fal\u00f2 delle vanit\u00e0. Lungi dal proporre una riscrittura in chiave moderna dell'episodio, il titolo \u00e8 un richiamo all'edonismo e al materialismo imperante nella Wall Street degli anni ottanta.\nTrama.\nLa vicenda ruota intorno a Sherman McCoy, un finanziere di successo, marito di Judy e padre di Campbell, una bambina di sette anni; la sua carriera a Wall Street viene distrutta da un incidente automobilistico: tornando dall'aeroporto insieme alla sua amante Maria Ruskin - giunta a New York in aereo - i due si trovano persi nel Bronx. Di fronte a un vicolo cieco vengono presi dal panico e, quando due giovani ragazzi di colore - presunti teppisti - si avvicinano, una spaventatissima Maria Ruskin si mette alla guida per fuggire e, nella concitazione, travolge uno dei due, il diciannovenne Henry Lamb, mandandolo in coma. Per evitare lo scandalo, nonostante McCoy le dica di chiamare la polizia, Maria non lo fa, e a quel punto non resta che darsi alla fuga.\nL'inchiesta giornalistica che ne segue vede in prima linea il \"tabloid\" \"City Light\", che affida le indagini a un giornalista britannico semialcolizzato e trasandato, Peter Fallow. Questi segue il caso, sebbene sia scettico sulle reali motivazioni della sua inchiesta, che lui sospetta essere manovrata dietro le quinte dal reverendo Bacon, un leader religioso con ambizioni politiche in cerca di consenso presso la comunit\u00e0 nera di New York.\nGrazie a un testimone che ha preso i primi due numeri della Mercedes di McCoy, Fallow scopre l'identit\u00e0 del proprietario dell'autovettura e inizia una campagna giornalistica in cui accusa velatamente il finanziere di essere il responsabile dell'investimento del giovane di colore. McCoy viene inquisito dal sostituto procuratore Larry Kramer, il cui capo, Abe Weiss, gli ha dato mandato di far di tutto per mandarlo in galera, in quanto sta inseguendo la riconferma e nulla pi\u00f9 dell'arresto di un ricco bianco potrebbe valergli i voti della comunit\u00e0 nera. Nonostante Maria taccia sulle sue responsabilit\u00e0, Sherman, grazie a un investigatore da lui ingaggiato, verr\u00e0 in possesso di un nastro, registrato tramite un microfono installato nell'appartamento del Bronx che un'amica di Maria aveva messo a disposizione della coppia per i loro incontri. Nella registrazione della conversazione di Maria Ruskin con McCoy, risalente a pochi minuti dopo l'incidente, si evince chiaramente che alla guida c'era la donna, la quale afferma anche che non vi era alcun bisogno di avvertire la polizia. Ma ormai McCoy \u00e8 rovinato: la moglie sa che lui si incontrava con un'amante, la sinistra lo attacca, si scatena anche una rivolta fuori dal tribunale di New York, in poco tempo diventa l'uomo pi\u00f9 odiato della citt\u00e0 e facile bersaglio di tutto quel che i detrattori dell'edonismo reaganiano detestano.\nL'epilogo vede un articolo del \"New York Times\" nel quale si dice che Fallow (nel frattempo insignito del Premio Pulitzer per l'inchiesta su McCoy) ha sposato una donna ricca, che Maria Ruskin \u00e8 sfuggita al processo mentre McCoy, ormai squattrinato, \u00e8 in attesa di processo per omicidio.\nConsiderazioni storiche e sociali.\nIl romanzo si svolge in piena era reaganiana, ed eloquente (nella misura in cui un romanzo - descrivendo un'epoca e i suoi personaggi - assume valenza sociologica) \u00e8 il conflitto di classe messo in scena tra i nuovi ricchi, divenuti tali grazie anche ad ardite speculazioni finanziarie, e i cittadini comuni, che prendono a pretesto la vicenda di McCoy per manifestare la propria insofferenza verso uno stile di vita che non hanno mai n\u00e9 condiviso n\u00e9 moralmente approvato (emerge qui un certo puritanesimo di fondo mai scomparso dalla societ\u00e0 statunitense, in base al quale la ricchezza, anche la pi\u00f9 esorbitante, non va mai esibita n\u00e9 arrogantemente vantata). Dalla vicenda non emerge un personaggio positivo a tutto tondo, anzi, in qualche misura, ognuno vede smascherate le proprie debolezze, false certezze e vanit\u00e0 (da cui il titolo evocativo del romanzo): McCoy passa da un'arrogante sicumera alla rovina, Maria Ruskin si rivela un'opportunista che fa di tutto per sfuggire alle sue responsabilit\u00e0, il procuratore non si preoccupa di cercare tanto \"il\" vero colpevole, quanto \"un\" colpevole qualsiasi da dare in pasto all'opinione pubblica, il reverendo, lungi dal curare le istanze spirituali della sua comunit\u00e0 di fedeli cerca solo di trar partito dalla vicenda facendone un trampolino di lancio per la sua carriera politica, e perfino il giornalista Fallow - che vincer\u00e0 il Pulitzer - si rivela mosso da smisurata ambizione ed esperto navigatore di un mare infestato da pesci famelici. Il quadro che viene reso da Tom Wolfe - peraltro di simpatie repubblicane e moderatamente conservatrici - \u00e8 quello di un ambiente nel quale si pratica l'inganno e la sopraffazione per non essere a propria volta ingannati e sopraffatti.\nNonostante la similitudine con molte figure pubbliche dell'epoca, Tom Wolfe - al suo primo libro di \"fiction\" dopo una lunga trafila di saggi - ha sempre sostenuto di aver costruito i suoi personaggi attraverso una sintesi dei comportamenti sociali in voga a quei tempi. Priva di fondamento - e mai confermata - \u00e8 anche la supposizione che, per la figura di Fallow, Wolfe si sia ispirato al giornalista e scrittore Christopher Hitchens, anch'egli britannico residente in America con inclinazione all'alcool.\nIl romanzo ebbe un enorme successo, perfino superiore a quello degli altri libri dello stesso Wolfe. Ne fu tratto l'omonimo film diretto da Brian De Palma, \"Il fal\u00f2 delle vanit\u00e0\" (1990), interpretato da Tom Hanks, Melanie Griffith e Bruce Willis, il quale non godette n\u00e9 del plauso della critica n\u00e9 del successo al botteghino."}
{"id": "842910", "revid": "125287510", "url": "https://it.wikipedia.org/wiki?curid=842910", "title": "Il catalogo delle donne", "text": "Il catalogo delle donne () \u00e8 uno dei tre poemi di Esiodo, suddiviso in cinque libri.\nStruttura.\nIl \"Catalogo\" si lega agli ultimi versi della \"Teogonia\", in cui il poeta invitava a cantare delle donne che si unirono a divinit\u00e0\u02d0\nNel I libro si illustrava infatti la storia pi\u00f9 antica dell'umanit\u00e0. Tuttavia, in seguito Zeus mand\u00f2 un diluvio che mise fine a quell'et\u00e0 dell'oro e diede l'inizio all'et\u00e0 eroica con i discendenti di Deucalione. A questo punto, vengono ricordati i capostipiti delle tre stirpi greche, Doro, Eolo e Xuto, per concentrarsi sugli Eolidi, ossia Creteo, Atamante, Sisifo, Salmoneo, Periere e Deione, oltre alle figlie Pisidice, Calice, Canace e Perimede, giungendo a Leda e i suoi figli Clitemestra, Castore e Polluce, ad Altea e suo figlio Meleagro e la giovane Deianira, responsabile della morte di Eracle. Dei discendenti di Salmoneo viene ricordata Tiro, madre di Pelia e Neleo, quest'ultimo padre di Nestore e di Per\u00f2, zia del vate Melampo. Il libro terminava, forse, con le vicende di Atamante e Ino.\nNel II libro, Esiodo raccontava le vicende di Atalanta, di Asclepio e dei Minii, per poi concentrarsi sui discendenti di Inaco, specie su Io, rapita da Zeus, dal quale ebbe Epafo, dalla cui stirpe discenderanno Danao ed Europa, delle figlie di Danao e del ratto di Europa che partor\u00ec Radamanto, Sarpedonte e Minosse.\nDi quest'ultimo e della discendenza di Pelasgo si parlava nel III libro, mentre argomento del IV libro erano le genealogie degli Atlantidi e dei discendenti di Asopo fino a Peleo e suo figlio Achille. Con gli Eacidi si arriva all'ultimo libro, il V, incentrato sull'evento finale dell'et\u00e0 eroica, ossia la guerra di Troia, di cui il poeta cantava i prodromi, elencando le storie dei corteggiatori di Elena, fino ad arrestarsi allo scoppio della guerra.\nDi non facile collocazione, infine, sono lunghi frammenti con i miti ateniesi e Atteone.\nAnalisi.\nGli autori antichi pi\u00f9 comunemente si riferivano al poema come \"Catalogo delle donne\" o semplicemente \"Catalogo\", ma furono impiegati anche diversi titoli alternativi. L'enciclopedia del X secolo nota come \"Suda\" fornisce una versione estesa del titolo, \"Catalogo delle donne eroiche\" (\u0393\u03c5\u03bd\u03b1\u03b9\u03ba\u1ff6\u03bd \u1f29\u03c1\u03c9\u03ca\u03bd\u1ff6\u03bd \u039a\u03b1t\u03ac\u03bb\u03bf\u03b3\u03bf\u03c2), e un'altra fonte tardiva, il poeta e grammatico bizantino del XII secolo Tzetzes, preferisce chiamare il poema \"Genealogia Eroica\" (\u1f29\u03c1\u03c9\u03ca\u03ba\u1f74 \u0393\u03b5\u03bd\u03b5\u03b1\u03bb\u03bf\u03b3\u03af\u03b1). Tuttavia, il titolo alternativo pi\u00f9 antico e popolare era \"Eoie\" (\u1f28\u03bf\u1fd6\u03b1\u03b9 o \u1f2a \u03bf\u1f37\u03b1\u03b9, latino \"Eoeae\"), secondo la formula femminile \"\u0113 'hoi\u0113\" (\u1f22 \u03bf\u1f35\u03b7, \"o quale (donna), o come quella che...\"), che introduce nuove sezioni all'interno della poesia attraverso l'introduzione di un'eroina o eroine. Nel catalogo la formula viene utilizzata come strumento di strutturazione dei miti, che consente al poeta di riprendere un ramo spezzato di un albero genealogico o di saltare orizzontalmente attraverso pi\u00f9 genealogie verso una nuova figura e linea genealogica.\nOggi si \u00e8 comunemente propensi a ritenerlo un'opera post-esiodea, seguendo le argomentazioni di Martin L. West, che ne sostiene la posteriorit\u00e0 per motivi poetici, linguistici, culturali e politici\u02d0 un poeta ateniese \"compil\u00f2 il \"Catalogo delle donne\" e lo leg\u00f2 alla \"Teogonia\" di Esiodo, come se fosse tutto esiodeo\", tra il 580 e il 520 a.C.. \nIl poema \u00e8 perduto, ma sono stati trovati frammenti di oltre cinquanta copie antiche, risalenti al periodo ellenistico fino ai primi tempi bizantini\u02d0 Il primo papiro \u00e8 \"P.Lit.Lond.\" 32, che risale agli inizi del III secolo a.C.; l'ultimo \u00e8 \"P.Berol. inv.\" 9777, assegnato al IV secolo d.C. Questa diffusione del testo \u00e8 spiegabile con il fatto che il poema tracciava, di fatto, una mappa del mondo greco, della sua evoluzione e dei suoi miti eroici attraverso le genealogie eroiche, ponendosi all'inizio di una coscienza panellenica. L'influenza pi\u00f9 ampia del \"Catalogo\", in questo senso, fu su Pindaro e sulla tradizione lirica, sulla poesia ellenistica e sulla poesia latina, come in Ovidio. "}
{"id": "842912", "revid": "838137", "url": "https://it.wikipedia.org/wiki?curid=842912", "title": "5460 Tsenaat'a'i", "text": ""}
{"id": "842918", "revid": "1543377", "url": "https://it.wikipedia.org/wiki?curid=842918", "title": "Giuseppe Gola", "text": "Biografia.\nLaureatosi all'Universit\u00e0 di Torino in medicina nel 1900, si appassion\u00f2 alla botanica, tanto che nel 1902 si laure\u00f2 anche in scienze naturali.\nDivenuto assistente di Oreste Mattirolo rimase a Torino per vent'anni.\nNel 1920 divenne professore di botanica all'universit\u00e0 di Cagliari e, nel 1922, si trasfer\u00ec all'universit\u00e0 di Padova, dove rimase fino alla nomina a professore emerito.\nFu preside della facolt\u00e0 di scienze dell'Universit\u00e0 di Padova dal 1932 al 1941 e prefetto dell'orto botanico di Padova dal 1921 al 1947.\n\u00c8 stato autore di importanti studi di fisiologia, ecologia e sistematica.\nCaposcuola della botanica italiana, molti suoi allievi hanno insegnato nelle universit\u00e0 italiane.\nNel periodo pi\u00f9 difficile della seconda guerra mondiale (1943-1944) per 16 mesi fu rettore dell'universit\u00e0 di Padova, e contribu\u00ec anche tramite la personale esposizione al mantenimento della istituzione universitaria, al salvataggio di uomini, apparecchiature, beni universitari.\nDai suoi scritti \"...e mi sar\u00e0 perdonato se queste righe, che sono scritte al momento in cui si \u00e8 conclusa la mia opera, che \u00e8 stata sostanzialmente dedicata ad una ininterrotta funzione di difesa del pi\u00f9 sacro patrimonio intellettuale della Venezia, non si limitano ad accennare ai fatti avvenuti entro il 722\u00ba Anno Accademico, ma comprendono tutto il doloroso periodo dell'oppressione nemica...\"\nOnorificenze.\nFu socio di numerose accademie e societ\u00e0 scientifiche nazionali ed internazionali tra cui:"}
{"id": "842926", "revid": "41310", "url": "https://it.wikipedia.org/wiki?curid=842926", "title": "Don Giovanni Verit\u00e0", "text": ""}
{"id": "842928", "revid": "2152811", "url": "https://it.wikipedia.org/wiki?curid=842928", "title": "Strige", "text": "La strige (anche \"mormos\", in latino \"strix\"), nelle leggende dell'antica Roma, era un uccello notturno di cattivo auspicio che si nutriva di sangue e carne umana come oggi addebitato al vampiro. A differenza del vampiro, per\u00f2, non era ritenuta un cadavere rianimato ma un prodotto di una metamorfosi. Il nome, in greco significa \"gufo\" (\u03c3\u03c4\u03c1\u03af\u03be, con il tema \u03c4\u03c1\u03af\u03b6\u03c9 che significa \"stridere\"), con il quale viene spesso confusa. Il nome stesso della famiglia (Strigidae) proviene da questo uccello, come anche il nome scientifico dell'allocco (Strix). Il latino \"strix\" o \"striga\" derivano dal termine greco (conservazione del tema \"stridere\"). Ha dato vita al nome italiano \"strega\" e all'albanese shtriga.\nDescrizione.\nTrattandosi di uccelli hanno un becco, il quale \u00e8 lungo e dorato, simile a quello del Colibr\u00ec, e lo usano per succhiare il sangue dei bambini, loro preda preferita. Di uccello conservano anche le ali, solitamente con piume rosso porpora, ma al contrario di questi hanno quattro zampe (su un totale, quindi, di sei arti) ad artiglio, nere come il carbone. Hanno occhi gialli e rotondi, senza pupilla.\nStorie della classicit\u00e0.\nLa pi\u00f9 antica storia registrata relativa alla strige si trovava nella perduta \"Ornithologia\" dell'autore greco Boios, che per\u00f2 \u00e8 stata parzialmente salvata nelle \"Metamorfosi\" di Antonino Liberale. Qui si narra la storia di Polifonte e dei suoi due figli Agrios e Oreios. Costoro, puniti per atti di cannibalismo, come Licaone, vennero trasformati. Polifonte e i figli divennero strigi, un uccello da preda \"che grida nella notte, senza cibo o bevanda, con la testa in gi\u00f9 e le estremit\u00e0 inferiori in alto, portatore agli uomini di guerre e conflitti civili\".\nLa prima citazione in lingua latina si trova in \"Pseudolus\", di Plauto, risalente al 191 a.C. Qui un cuoco, descrivendo una cucina dei suoi sottoposti, compara le loro azioni a quelle di strigi che smembrano una vittima dissanguata.\nPetronio Arbitro nel Satyricon propone una storia narrata da Trimalchione: alla morte del figlio del suo padrone giungono con strida le \"strigae\". Una di esse viene uccisa con un gladio da uno schiavo l\u00ec presente di Cappadocia, il quale prima di perforarla si copre la mano che impugna la spada con un mantello, in modo da evitare di entrare in contatto diretto con l'essere. La striga evidentemente lo tocca ugualmente, perch\u00e9 diviene paonazzo e muore pochi giorni dopo. Successivamente i personaggi scoprono che le strigae han sostituito il cadavere del giovane con un manichino (manuciolum). Petronio definisce gli esseri anche come \"mulieres\", che potrebbe identificare donne che effettuano metamorfosi.\nOrazio, negli Ep\u00f2di assegna alla strige alcune propriet\u00e0 magiche: le sue piume sono un ingrediente per una pozione amorosa.\nLucio Anneo Seneca, nel suo Hercules furens asserisce che nel Tartaro \"risuona il tristo presagio dell'infausta strige\".\nOvidio descrive le strigi come esseri con \"grande capo, occhi sporgenti, becchi adatti al ratto, penne grigie, artigli uncinati\", che \"volano di notte, attaccano i bambini privi di badanti e distruggono i corpi rapiti dalle loro culle. [...] Lacerano le viscere dei lattanti con i loro becchi ed hanno la gola piena del sangue bevuto\". Ovidio non sa se siano nati uccelli o siano anziane trasformate in volatili tramite magia. La Dea Carna protegge la casa dalle strigi.\nSilio Italico, nei suoi Punica \u2013 come prima Virgilio con Enea nell'Eneide e prima ancora Omero con Ulisse nell'Odissea \u2013 fa discendere agli Inferi Publio Cornelio Scipione per incontrare le anime e ottenere informazioni sulla guerra in corso. Silio Italico descrive gli Inferi e ne pone \"a destra\" un funereo albero di tasso su cui dimorano gufi, avvoltoi, arpie e \"la strige le cui ali sono macchiate di sangue\".\nAnche se abbondavano le descrizioni, il concetto di strige rimaneva comunque molto vago. Il naturalista Plinio il Vecchio nella sua \"Naturalis Historia\", confessa di conoscerle poco. Ricorda che il loro nome viene usato come una imprecazione o una maledizione ma al di l\u00e0 di ci\u00f2, pu\u00f2 solo riportare che le dicerie sul modo di nutrire i loro piccoli dovevano essere false, visto che nessun uccello, a parte il pipistrello, allatta la prole. Nel mondo antico il pipistrello era comunemente classificato come uccello. Solo Aristotele lo considerava a met\u00e0 fra un uccello e un animale terrestre.\nQuinto Sereno Sammonico dedica un intero capitolo (cap. LVIII) della sua opera ai rimedi per gli attacchi delle strige, citando in gran parte l'opera di Ovidio.\nMedioevo.\nLa leggenda della strige sopravvive nel Medioevo,epoca nel quale si pensava che le strigi fossero solo donne (da qui la connotazione femminile del termine) e che si originassero quando una madre incinta di una figlia femmina moriva durante la gravidanza. Il feto invece di morire si nutriva del corpo della madre stessa.\ncome viene riportato nella \"Etimologia\" di Isidoro da Siviglia nel basso medioevo la parola stige divenne anche un sinonimo di strega \"strigo\u00e1ic\u0103\" rumena e \"shtriga\" albanese \nUna legge francese risalente al IV secolo e attribuita ad un antenato del re Clodoveo I prescrive:\nMolto probabilmente per\u00f2, in questo caso il termine \"stryge\" diventa un sinonimo peggiorativo di \"strega\", come questo appellativo si stava evolvendo nelle lingue romanze.\nCarlo Magno, re cristiano che non credeva agli spiriti malefici, condann\u00f2 a morte, nei suoi capitolari, i Sassoni che avevano bruciato (per loro unico rimedio contro le strigi) alcuni uomini e donne accusati di esserlo inventati."}
{"id": "842929", "revid": "76963", "url": "https://it.wikipedia.org/wiki?curid=842929", "title": "Arthur Symons", "text": "Dedic\u00f2 gran parte della sua vita allo studio del simbolismo francese."}
{"id": "842948", "revid": "287204", "url": "https://it.wikipedia.org/wiki?curid=842948", "title": "KOS", "text": ""}
{"id": "842956", "revid": "4106", "url": "https://it.wikipedia.org/wiki?curid=842956", "title": "Pyrus cydonia", "text": ""}
{"id": "842958", "revid": "767487", "url": "https://it.wikipedia.org/wiki?curid=842958", "title": "Systematic", "text": "I Systematic furono una formazione alternative metal/post-grunge proveniente da San Jose (California). Essi si formarono nel 2000 e firmarono un contratto con la \"The Music Company\", l'etichetta discografica di Lars Ulrich, batterista dei Metallica. Nel 2001 venne pubblicato il disco d'esordio, \"Somewhere in Between\", che raggiunse il posto 143 nella classifica di Billboard e nello stesso anno parteciparono all'Ozzfest, festival organizzato dal cantante Ozzy Osbourne. Nel 2003 usc\u00ec il secondo capitolo discografico \"Pleasure to Burn\", album che vede l'entrata del batterista Paul Bostaph, uscito dagli Slayer. La vita del gruppo fu breve e si sciolse nel 2004. Dei membri non si \u00e8 saputo pi\u00f9 nulla, eccetto del cantante/chitarrista Tim Narducci (che suona ora nei \"Spiralarms\") e di Bostaph (in seguito negli Exodus)."}
{"id": "842960", "revid": "1543377", "url": "https://it.wikipedia.org/wiki?curid=842960", "title": "Tacazz\u00e8", "text": "Il Tacazz\u00e8 (conosciuto anche con i nomi Tecass\u00e9 e Tekez\u00e9) \u00e8 un fiume dell'Africa orientale, lungo 608\u00a0km. Il canyon formato dal suo corso ha una profondit\u00e0 di circa 2000\u00a0m, \u00e8 il pi\u00f9 profondo del continente africano e uno dei pi\u00f9 profondi del mondo.\nNasce in Etiopia, a ovest di Al\u00e0, scorre al confine con l'Eritrea e il Sudan e nei pressi di Tomat confluisce nel fiume Atbara. Il suo bacino idrografico si estende per circa 68.000\u00a0km\u00b2. La parte terminale prende il nome di Setit e segna il confine fra Etiopia ed Eritrea ed anche fra la lingua amarica e quella tigr\u00e8.\nStoria.\nIl passaggio del Tacazz\u00e8 1935.\nNella notte tra il 14 e il 15 dicembre 1935 le avanguardie di ras Immir\u00f9 attraversarono il fiume Tacazz\u00e8 impegnando il Gruppo Bande, al comando del maggiore Luigi Criniti. Un altro contingente abissino guad\u00f2 il Tacazz\u00e8 pi\u00f9 a nord al fine di tagliarne la ritirata al contingente italiano."}
{"id": "842976", "revid": "254059", "url": "https://it.wikipedia.org/wiki?curid=842976", "title": "Pietro Gradenigo (oculista)", "text": "Biografia.\nDi nobile e antica famiglia, si laure\u00f2 in medicina a Padova il 22 marzo 1855.\nDedicatosi all'oculistica divenne allievo di Giannantonio Gioppi, all'epoca direttore della clinica oculistica dell'Universit\u00e0 di Padova.\nDivenuto primario all'Ospedale di Venezia nel 1863, nel 1873 fu nominato professore di clinica oculistica all'Universit\u00e0 di Padova, succedendo sulla cattedra al suo maestro Gioppi.\nRiorganizz\u00f2 la clinica oculistica, ampliandola a 30 letti e dotandola di strumentazione moderna.\nI suoi contributi scientifici spaziano in tutti i campi dell'oculistica ma particolarmente significativi furono alcuni studi clinico-sperimentali (\"tubercolosi dell'iride; leucoma; trapianto di cornea da animale\").\n\u00c8 stato l'oculista pi\u00f9 celebre della sua epoca. Il figlio Giuseppe fu un altrettanto celebre professore di otorinolaringoiatria.\nTra i suoi numerosi allievi vanno ricordati Giuseppe Ovio e Alessandro Bietti."}
{"id": "842977", "revid": "599013", "url": "https://it.wikipedia.org/wiki?curid=842977", "title": "Sebastjan Cimiroti\u010d", "text": "Carriera.\nClub.\nHa iniziato la sua carriera in Slovenia con le maglie di Slovan e Olimpia Lubiana, prima di trasferirsi in Croazia con il Rijeka. Dal 1998 al 2000 gioc\u00f2 nel campionato israeliano con l'Hapoel Tel Aviv e in seguito visse un'esperienza italiana in Serie A, con il Lecce, decisamente sfortunata poich\u00e9 condizionata da continui infortuni che hanno influito molto sul suo rendimento, tanto che in campionato ha totalizzato 25 partite segnando 3 goal. Nel 2004 torn\u00f2 in patria nelle file del NK Publikum Celje, prima di trascorrere due altre stagioni nell'Olimpia Lubiana. Acquistato dai sudcoreani dell'Incheon United, dopo solo 3 presenze in K-League fu ceduto in prestito dapprima all'Hajduk Spalato e poi all'.\nNella stagione 2007-2008 torna all'Olimpia Lubiana, che in seguito al fallimento ha cambiato nome in \"NK Be\u017eigrad\". Dal 2007 al 2011 segna in campionato 34 gol in 65 presenze prima di passare nell'altra squadra cittadina, il Nogometno Dru\u0161tvo FC Ljubljana nella terza serie nazionale. Nel 2012, a 38 anni, continua la sua carriera in Austria (Unterliga West) con la maglia del FC Nassfeld Hermagor.\nIl primo gennaio 2015 si ritira dal calcio giocato.\nNazionale.\nHa giocato nella Nazionale slovena con cui ha debuttato il 25 marzo 1998 in occasione dell'amichevole persa per 2-0 contro la Polonia a Varsavia giocando i primi 45 minuti della sfida prima di venire sostituito da Mladen Rudonja. Ha successivamente partecipato al , segnando un gol in Slovenia- 1-3. Si tratta del primo goal della Slovenia in una partita della fase finale dei Mondiali. Tra l'altro, durante la sfida, \u00e8 stato ammonito per simulazione, e per questo ha dovuto pagare 1300 Dollari di multa. Ha giocato tutte e 3 le sfide della selezione slovena durante il mondiale nippo-coreano, che \u00e8 stato negativo per la squadra eliminata al primo turno con 0 punti.\nEssendo da tempo fuori del giro della Nazionale (la sua ultima partita con la selezione slava risale al 12 ottobre 2005 in occasione della sconfitta in casa per 3-0 contro la Scozia, gara di qualificazione ai Mondiali 2006 a cui gli sloveni non si sono qualificati) ha saltato il Mondiale sudafricano del 2010.\nIn carriera conta anche 12 presenze e 5 gol con la Nazionale slovena Under-21, disputate tra il 1993 e il 1995."}
{"id": "842980", "revid": "72396", "url": "https://it.wikipedia.org/wiki?curid=842980", "title": "William H. Inmon", "text": "Ha 35 anni di esperienza nel campo dei database sia nel campo del Technology Management, sia nel campo del Data warehouse design. \nInmon \u00e8 conosciuto per i suoi seminari sullo sviluppo dei data warehouse, come speaker di molte industrie di sviluppo di software e di calcolo e partecipa a conferenze ed esposizioni commerciali."}
{"id": "842981", "revid": "767487", "url": "https://it.wikipedia.org/wiki?curid=842981", "title": "Classe Malina", "text": "Le unit\u00e0 appartenenti alla classe Malina (progetto 2020 secondo la classificazione russa) sono navi progettate appositamente per il supporto e la riparazione degli impianti propulsivi dei sottomarini nucleari. Ne sono entrate in servizio tre in tutto, tra il 1984 ed il 1991. La classificazione russa per queste navi \u00e8 PM (Plavuchaya Masterskaya: officina galleggiante).\nTecnica.\nQueste navi sono state progettate per il supporto e la riparazione dei propulsori dei sottomarini atomici. Possono inoltre essere utilizzate anche per il rifornimento di carburante. Le loro stive possono contenere l'equivalente di sei noccioli di reattore. Quando viene imbarcato, ogni nocciolo viene diviso in quattro parti e sistemato in altrettanti diversi compartimenti. Ogni compartimento pu\u00f2 ospitare ben 51 contenitori di combustibile. Inoltre, queste navi sono attrezzate anche per il trasporto di combustibile nucleare \u201cnuovo\u201d, che \u00e8 contenuto in due cisterne apposite.\nPer il trasporto a bordo del combustibile esaurito, vengono utilizzate due gru che hanno una capacit\u00e0 di carico di ben 15 tonnellate ciascuna. Questo consente alle unit\u00e0 classe Malina di trasportare a bordo il combustibile esaurito direttamente dai sottomarini, oppure dalle chiatte del tipo 326M.\nQueste unit\u00e0, inoltre, sono provviste anche di cisterne in grado di contenere ben 450 metri cubi di liquami radioattivi (inclusi 95 metri cubi di scorie pi\u00f9 pericolose).\nIl servizio.\nLe unit\u00e0 appartenenti alla classe Malina hanno una velocit\u00e0 piuttosto bassa, ed uno scafo a forma quasi quadrata: questo indica che non si tratta di navi progettate per prendere frequentemente il mare, ma piuttosto per assistere i sottomarini direttamente nei porti. Tutte le unit\u00e0 della classe sono state costruite presso il cantiere navale di Nikolayev, in Ucraina, e sono entrate in servizio tra il 1984 ed il 1991.\nLa classe doveva comprendere quattro unit\u00e0."}
{"id": "842982", "revid": "1652635", "url": "https://it.wikipedia.org/wiki?curid=842982", "title": "Decadentismo", "text": "Con il termine decadentismo si intende un movimento artistico e letterario sviluppatosi in Francia e poi diffusosi nel resto d'Europa, tra la fine dell'Ottocento e il primo decennio del Novecento, che si contrappone alla razionalit\u00e0 del positivismo scientifico e del naturalismo.\nDescrizione.\nOrigine del termine.\nIl termine \"decadentismo\" deriva dall'aggettivo francese \"d\u00e9cadent\", usato dal poeta francese Paul Verlaine nella lirica \"Langueur\", pubblicata sulla rivista francese \"Le Chat Noir\", per definire il proprio stato d'animo nei confronti della societ\u00e0 contemporanea. Il termine ha due significati espliciti: quello negativo, usato dalla critica in senso dispregiativo, riferito alla nuova generazione dei poeti maledetti che davano scandalo incitando al rifiuto della morale borghese, ponendosi al di fuori della norma sia nella produzione artistica sia nella pratica di vita; e quello positivo, rivendicato in seguito dai poeti stessi, inteso come nuovo modo di pensare, come diversit\u00e0 ed estraneit\u00e0 rispetto alla societ\u00e0 borghese.\nQuesto tema della \"decadenza sociale\" e della crisi di valori con forti risvolti esistenziali fu ripreso da un gruppo di scrittori, che fondarono nel 1886 una rivista con il nome di \"Le D\u00e9cadent\", che trattava proprio i vari aspetti della crisi. Due anni prima, nel 1884, il poeta Paul Verlaine aveva pubblicato \"Po\u00e8tes maudits\", opera dedicata ai tre suoi amici Tristan Corbi\u00e8re, St\u00e9phane Mallarm\u00e9 ed Arthur Rimbaud, che divennero noti con il nome di \"poeti maledetti\". Tale qualifica vest\u00ec gli esponenti del decadentismo di una certa aura mitica, che continuer\u00e0 nei loro epigoni.\nCrollo del positivismo.\nIl positivismo, movimento dedito al progresso e alla ricerca scientifica, si era rivelato sostanzialmente incapace di dare risposte soddisfacenti all'uomo nelle sue esigenze estetiche e di gusto, essendo le scoperte scientifiche \"sentite\" da molti quasi come un segno di limitazione. L'uomo tende infatti a interrogarsi su di s\u00e9, sui suoi bisogni, sui suoi desideri, assai pi\u00f9 di quanto si occupi della realt\u00e0 fisica o naturale, perch\u00e9 incapaci di coinvolgere pi\u00f9 di tanto sentimenti e aspirazioni. Gli interrogativi degli uomini in generale, concernenti pi\u00f9 il loro mondo e i loro prodotti che la realt\u00e0 extra-umana, percepiscono la scienza come relativamente estranea ai loro bisogni. Infatti, tutte le risposte (tra cui esistenziali) che l'uomo cercava attraverso la scienza non furono trovate o risultarono poco convincenti. La scienza dovette ammettere i suoi limiti, come per i fenomeni naturali, che non era propriamente in grado di spiegare, ma solamente di classificare e categorizzare. Inoltre le nuove teorie, come quella della meccanica quantistica (principio di indeterminazione di Heisenberg del 1927) ammisero la casualit\u00e0, la probabilit\u00e0 e l'improbabilit\u00e0, la definizione matematica e l'inesattezza come realt\u00e0 di cui prendere coscienza.\nLa ragione e la scienza apparvero insufficienti: la loro logica era fredda e distaccata, le loro spiegazioni lasciavano insoddisfatte le domande pi\u00f9 pressanti e le istanze fondamentali dello spirito. Allo stesso modo la filosofia di Kierkegaard rifiut\u00f2 l'idealismo di Hegel che sommergeva nell'astrazione l'uomo, ignorando la sua individualit\u00e0 ed il suo tormento interiore, la sua possibilit\u00e0 di essere libero contro le rigide leggi della natura e gli schemi esteriori della morale. Le correnti filosofiche antipositivistiche, di impronta spiritualistica ed irrazionalistica, si moltiplicarono: si ricordano il misticismo di Arthur Schopenhauer, il nichilismo di Friedrich Nietzsche, il vitalismo di Gabriele D'Annunzio, l'intuizionismo di Henri Bergson, il contingentismo di Boutroux, il neoidealismo di Benedetto Croce. La crisi del positivismo determin\u00f2 un ritorno allo spiritualismo che, nelle sue varie forme, riafferm\u00f2 il valore della volont\u00e0, della libert\u00e0 e della spiritualit\u00e0 umana, riscoprendo, contro l'arido razionalismo, gli impulsi pi\u00f9 reconditi dell'animo, l'intuizione, il mistero. Il razionalismo \u00e8 ormai finito, travolto dalla crisi della borghesia ottocentesca, e la letteratura sente il bisogno di scandagliare quegli angoli pi\u00f9 remoti dell'anima dove spesso stanno anche il male, il vizio, l'apat\u00eca, la lussuria, la volutt\u00e0, la noia.\nLa psicoanalisi di Sigmund Freud fu interpretata come una base scientifica del decadentismo, in quanto riusciva a spiegare i vari impulsi e riflessi inconsci che erano alla base della creazione poetica e letteraria di ogni artista decadente. \nL\"eroe decadente\" si chiude infatti sempre pi\u00f9 in se stesso, cercando di ascoltare quelle voci interiori e quelle folgorazioni che lo portavano a trovare le famose \"\"correspondances\", cio\u00e8 le corrispondenze che collegano in modo misterioso tutte le cose. Tali corrispondenze derivano dal fatto che l'artista decadente afferma che la realt\u00e0 non \u00e8 conoscibile attraverso le teorie scientifiche, quindi l'unico mezzo per attingere alla realt\u00e0 nuda e schietta \u00e8 il totale abbandono all'empatia e all'irrazionalit\u00e0. Dette corrispondenze, che uniscono il mondo in un Tutto, in un'unica entit\u00e0 di base, coinvolgono direttamente l'uomo (Panismo). \nIl precursore \u00e8 Charles Baudelaire che sottolinea i due aspetti entro cui si dibatte la crisi dell'intellettuale: lo \"Spleen\" (noia e disgusto della vita) e l\"Ideal\" (ricerca di un ideale, come fuga verso mondi lontani, esotici, dalla natura incontaminata o verso \"paradisi artificiali\"\"). Non a caso gli artisti pi\u00f9 ammirati da Baudelaire sono Edgar Allan Poe e Richard Wagner, nelle cui creazioni emergono alcuni tratti salienti del Romanticismo e del Simbolismo.\nSia il ripudio del Positivismo e dei moduli di rappresentazione artistica ad esso connessi, sia la ricerca di un'arte e di una vita liberate dai vincoli del reale costituiscono la pi\u00f9 importante novit\u00e0 degli ultimi due decenni del secolo non solo in Italia ma in Europa.\n\"Languore\" e \"decadenza\" sono due aspetti importanti della nuova sensibilit\u00e0 letteraria. Verlaine nel sonetto \"Languore\" scrive: \"Sono l'Impero alla fin della decadenza\"; quindi il poeta sente di appartenere ad un'epoca in declino e non sa trovare un senso all'esistenza, n\u00e9 stabilire un rapporto attivo con il mondo: riesce soltanto a registrare la propria estraneit\u00e0 alle battaglie che si consumano accanto a lui. La sensazione diffusa fra molti autori decadenti \u00e8 la consapevolezza della fine, dell'inutilit\u00e0 di ogni sforzo di attribuire senso alla vita, poich\u00e9 ogni via \u00e8 stata tentata: \"Tutto \u00e8 bevuto, tutto \u00e8 mangiato ! Niente pi\u00f9 da dire! (Verlaine); \"La carne \u00e8 triste, ahim\u00e8! E ho letto tutti i libri (Mallarm\u00e9); \"Noi siamo i figli dei padri ammalati\" (Emilio Praga).\nIl contesto storico del Decadentismo.\nAgli inizi degli anni ottanta e novanta del XIX secolo si avvertiva in Francia uno stato d'animo caratterizzato da un senso di disfacimento e termine di una civilt\u00e0; si avvertiva un prossimo crollo, un cambiamento epocale. I poeti esprimevano lo smarrimento della coscienza e la crisi dei valori di fine Ottocento che erano stati sconvolti dall'avvento del positivismo, dalla rivoluzione industriale e da un progressivo scatenarsi degli imperialismi. In questo periodo l'uomo si sente in contrasto con la societ\u00e0 che lo circonda, insensibile e distaccata di fronte alle sue esigenze. La prima causa \u00e8 lo sviluppo dell'Imperialismo, cio\u00e8 la volont\u00e0 delle grandi potenze europee (come la Francia, l'Inghilterra, la Germania ecc.) di estendere sempre pi\u00f9 i propri possedimenti attraverso un imponente sviluppo industriale e bellico, che pot\u00e9 permettere la conquista di colonie in Asia e in Africa, in Paesi dove lo sfruttamento dei popoli e delle loro terre migliorava l'economia dei Paesi imperialisti, che ottenevano facilmente manodopera e materie prime a pi\u00f9 basso costo che in patria.\nCi\u00f2 \u00e8 visto come missione di civilt\u00e0 verso popoli barbari e primitivi ma che nascondeva nelle grandi potenze una forte volont\u00e0 espansionistica e concorrenziale. Le borghesie europee, che nel corso dell'Ottocento avevano combattuto all'interno dei loro stati per il trionfo degli ideali, nati dalla Rivoluzione francese del 1789, voltano le spalle alle masse popolari, disattendendo cos\u00ec ai principi di \"libert\u00e9\", \"egalit\u00e9\" e \"fraternit\u00e9\". Ottenuto il potere in accordo con i sovrani regnanti, la borghesia, depositaria dell'economia, cura i propri interessi e conduce un tipo di vita perbenista e conformista ed \u00e8 insensibile verso il popolo. Nascono cos\u00ec le prime \"questioni sociali\", i sindacati (per tutelare i doveri ed i diritti del lavoratore) e le lotte proletarie fra capitale e lavoro dipendente. \nL\"intellettuale\", portavoce della crisi popolare, si chiude cos\u00ec in se stesso, ricercando l'individualismo, l'egoismo e l'alibi per non affrontare una realt\u00e0 grigia e senza stimoli.\nDecadentismo in Europa.\nAll'inizio del XX secolo lo scrittore entra in crisi vedendo fallire i propri obiettivi di fotografare la vita quotidiana, aveva lo scopo primario di descrivere i fatti in modo distaccato e oggettivo verismo. Si sente emarginato e si chiude in s\u00e9 divenendo protagonista di una serie di esperienze che lo portano a sentirsi \"vittima\" per la sua incapacit\u00e0 di impegnarsi nella societ\u00e0. Gli artisti perdono cos\u00ec la loro fiducia nella ragione e si lanciano verso un mondo misterioso che suppongono si celi dietro la realt\u00e0; tra loro si diffonde un senso di sconfitta.\nDecadentismo in Italia.\nIn Italia si \u00e8 soliti individuare due periodi distinti di decadentismo: il primo, di cui facevano parte D'Annunzio, Pascoli e Fogazzaro, ancora caratterizzato dalla necessit\u00e0 di costruire miti decadenti. Al contrario nel secondo, di cui occorre ricordare in particolare Pirandello, Svevo e Borgese, la coscienza della crisi \u00e8 ormai acquisita e la realt\u00e0 viene sottoposta ad una critica molto lucida e distruttiva. Il termine \"decadente\" fu, in origine, usato in senso dispregiativo, per indicare giovani poeti che vivevano fuori dalle norme comuni, considerati appunto simboli di una \"decadenza sociale\" che disprezzava il progresso e la fede nella scienza del positivismo. Pi\u00f9 tardi pass\u00f2 a designare la dilagante \"decadenza\" della societ\u00e0 materialista di fine secolo, orientata verso l'esaltazione delle conquiste tecnologiche e alla quale gli intellettuali si sentivano estranei. Essi, infatti, si considerano decadenti, con un atteggiamento di superiorit\u00e0 spirituale, in quanto inclini a cogliere i segni della raffinatezza e dell'eleganza intellettuale delle epoche e periodi di \"decadenza\" rispetto al normale.\nAspetti del Decadentismo.\nIl poeta veggente.\nIl Decadentismo \u00e8 caratterizzato da una nuova tipologia di poeta: esso non \u00e8 pi\u00f9 il \"vate\" che guidava il popolo del Romanticismo, n\u00e9 il \"promotore\" della scienza come nell'Illuminismo o \"cantore\" della bellezza nel Rinascimento. Diventa cos\u00ec veggente, cio\u00e8 colui che vede e sente mondi arcani ed invisibili in cui si chiude scoprendo \u00abl'universale corrispondenza e analogia delle cose [...] E in tal modo il Dio perduto vive come una memoria e un desiderio\u00bb (Francesco Flora).\nLa \"parola poetica\" cambia: non si usa pi\u00f9 per descrivere emozioni ma, soprattutto, per decifrare sensazioni e per illuminare l'oscuro che \u00e8 in noi utilizzando un linguaggio polisemico comprensibile solo da spiriti che riescono a percepire le stesse sensazioni. Da qui la grande importanza della poesia come mezzo per esprimere il proprio \"intimo\". Caratteristica generale \u00e8 quindi un forte senso d'individualismo e soggettivismo. Per la sua oscurit\u00e0 l'argomento della poesia sfugge alla comprensione del lettore che pu\u00f2 interpretarla in modi differenti.\nLa poesia \u00e8 cos\u00ec accostata alla sfera del sacro. Per Baudelaire il poeta nel mondo borghese ha \"perso l'aureola\", non ha pi\u00f9 un ruolo riconosciuto nella societ\u00e0, non \u00e8 pi\u00f9 guida e punto di riferimento. I poeti simbolisti in qualche modo si \"riprendono l'aureola\", assumendo il ruolo di veggenti, attribuendo a se stessi una sorta di investitura sacra.\nLa nuova forma metrica.\nIl decadentismo trova nelle strofe e nei versi liberi i giusti mezzi per esprimere le rivelazioni del proprio interiore con tutte le sue \"nuances\" (sfumature), poich\u00e9, a differenza delle forme metriche tradizionali, pi\u00f9 chiuse e rigide, permettono un'esposizione priva dell'interferenza della ragione, assumendo ritmi liberi, creati di volta in volta dal poeta.\nLa nuova poesia \u00e8 \u00abpura atmosfera musicale che porta l'eco di un nuovo e misterioso mondo ignoto agli antichi\u00bb (Walter Binni).\nEsempi di testi che si possono consultare in questa nuova corrente letteraria sono: la \"Lettera del veggente\" di Arthur Rimbaud, per il suo contenuto, e \"L'Arte poetica\" di Paul Verlaine, per la sua forma.\nLe poetiche.\nGrazie alla natura intrinseca del decadentismo, connesso alle tematiche della vita interiore e del mistero, questo movimento diede origine a diverse correnti o poetiche particolari. Fra le tante sono presenti il simbolismo, l'estetismo, il maledettismo, l'impressionismo, il surrealismo, il dadaismo, e nell'ambito italiano il panismo, l'ermetismo, il futurismo e il crepuscolarismo.\nSimbolismo.\nIl simbolismo \u00e8 una corrente artistica nata in Francia nel XIX secolo, in netto contrasto con i canoni imposti in precedenza dal realismo. Il \"simbolismo\" infatti tende ad una descrizione soggettiva piuttosto che ad una oggettiva, al contrario del realismo. Questa sua natura lo porta ad avere un grande sviluppo con la nascita del decadentismo, che predilige il lato misterioso e onirico piuttosto che quello scientifico e reale. Gli esponenti pi\u00f9 importanti di questa corrente furono Charles Baudelaire, Paul Verlaine, Arthur Rimbaud e St\u00e9phane Mallarm\u00e9 e, per quanto riguarda l'Italia, Giovanni Pascoli, il simbolista per eccellenza. In particolar modo Pascoli, a differenza degli altri autori, utilizza un simbolismo istintivo ovvero una non ricerca del simbolismo stesso.\nIn contrasto con la simbologia tipicamente medievale - conosciuta per la natura intellettuale e razionale ed espressa spesso tramite l'uso di allegorie - il \"simbolismo decadente\" viene definito istintivo, e predilige le sensazioni e le corrispondenze segrete tra tutte le cose, cos\u00ec come figure retoriche come l'analogia, la metafora o la sinestesia, scovate tramite folgorazioni ed intuizioni dal poeta \"veggente\". Anche per l'arte il simbolismo fu un movimento culturale di notevole importanza e che andava sempre pi\u00f9 delineandosi con l'impressionismo.\nEstetismo.\nL'estetismo nasce come movimento che tende a sviluppare le idee proposte dal parnassianesimo, corrente culturale sorta in Francia negli anni '60 dell'800, e si fonda sull'imperativo del \"l'arte per l'arte\", vedendo dunque in questa l'unico e sommo fine della letteratura. L'estetismo \u00e8 pure una reazione al romanticismo e al suo mimetismo naturale e sentimentale, secondo cui la vita determina l'arte. Con l'estetismo la classica dicotomia vita-arte si risolve nella coincidenza dei due termini, tendendo cos\u00ec a fare della propria vita la prima delle opere d'arte, fornendo un'immagine di s\u00e9 totalmente arealistica, estetizzata, ovvero deformata in favore del bello, unico valore morale del movimento. Nasce quindi la figura del Dandy, l'eccentrico che si diverte a stupire il pubblico con atteggiamenti trasgressivi.\nTra gli esponenti di questa corrente ricordiamo Joris Karl Huysmans, con \"\"\u00c0 rebours\" (Controcorrente), Oscar Wilde con \"Il ritratto di Dorian Gray\" e Gabriele D'Annunzio con \"Il piacere\"\".\nPanismo.\nIl panismo deriva dal greco \u03c0\u03b1\u03bd, \"tutto\", e si riferisce alla tendenza del confondersi e mescolarsi con il Tutto e con l'assoluto, due concetti chiave del decadentismo. In D'Annunzio il tutto prende la forma della natura, riferimento al dio greco Pan, divinit\u00e0 dei boschi e tutto ci\u00f2 che ha a che fare con la natura.\n\u00c8 evidente l'uso di questa tecnica all'interno della poesia \"La pioggia nel pineto\" in cui il poeta si fonde con la natura, la quale ripercorre allo stesso tempo il suo corpo e i suoi sentimenti. Il panismo viene espresso da D'Annunzio soprattutto in Alcyone. Le parole e le immagini si fanno evanescenti, mentre il linguaggio \u00e8 analogico ed evocativo.\nQuesta del panismo \u00e8 una concezione decadente della realt\u00e0 che consente di attribuire alla natura caratteristiche umane e all'uomo di immergersi nella natura, attenuando fino quasi ad annullare la distinzione tra il soggetto-poeta e l'oggetto-natura.\nErmetismo.\nDurante il ventennio fascista si sviluppa il movimento ermetico dove si realizza un rinnovamento del linguaggio, che appare diverso e svincolato dagli schemi tradizionali della poesia. Il termine fu coniato nel 1936 dal critico letterario Francesco Flora, per indicare che si trattava di una poesia pura e fuori dagli schemi. Il compito della poesia ermetica era di portare alla luce l'essenza segreta del reale, scoprendo i lati pi\u00f9 nascosti dell'animo umano e delle cose, testimoniando la sofferenza esistenziale.\nI poeti appartenenti a questa corrente, sentono la necessit\u00e0 di esternare le loro sofferenze attraverso la poesia, la quale lenisce questo immenso dolore per la vita.\nLa poesia ermetica interpreta una condizione spirituale nuova e legata alle vicende storiche italiane (prima guerra mondiale, dopoguerra, fascismo...) ed esprime il disagio dell'uomo sui problemi della societ\u00e0. I temi pi\u00f9 trattati sono: il senso di solitudine di un mondo ostile, l'angoscia che deriva dal non comprendere il significato della vita, l'impossibilit\u00e0 di stabilire un rapporto armonioso con l'universo e con le persone. La metrica tradizionale \u00e8 superata, con il trionfo del verso libero, la punteggiatura talvolta viene abolita o ridotta al minimo.\nI poeti ermetici ricorrono all'uso della metafora, della sinestesia, dell'analogia per rendere carichi di significati i loro messaggi. Malgrado la vulgata scolastica tenda a considerare tra i poeti ermetici Giuseppe Ungaretti e Salvatore Quasimodo, la definizione di ermetismo fa in realt\u00e0 riferimento alla sola terza generazione poetica del Novecento italiano, per la quale i due poeti (e in particolare il primo) costituivano fondamentali modelli.\nCrepuscolarismo.\nAgli albori del Novecento si afferma il gruppo dei poeti crepuscolari. Il termine \"crepuscolare\" fu designato nel 1910 dal critico Giuseppe Antonio Borgese per indicare il tramonto della grande stagione della poesia italiana ottocentesca (rappresentata da Leopardi e Carducci); in seguito l'espressione si limita ad indicare i toni dimessi della poesia a cui si contrapporr\u00e0 l'esperienza dannunziana e quella futurista. Nelle loro composizioni si descrive il mondo piccolo-borghese, nei suoi aspetti banali e quotidiani: i pomeriggi deserti della domenica, le giornate grigie di pioggia, le corsie bianche degli ospedali, gli interni domestici delle case di provincia.\nIl linguaggio scelto \u00e8 poeticamente dimesso e ha un andamento piano e discorsivo, vicino alla prosa, perfettamente adatto a rappresentare una realt\u00e0 antieroica. La poesia crepuscolare si svilupp\u00f2 in un periodo di tempo assai limitato, nel primo decennio del secolo scorso, annoverando autori come Corrado Govoni, Marino Moretti, Sergio Corazzini e Guido Gozzano.\nSuperomismo.\nUn'altra corrente legata al decadentismo \u00e8 il superomismo, teorizzato in chiave filosofica da Nietzsche nelle sue opere, soprattutto in \"Cos\u00ec parl\u00f2 Zarathustra\" con l'ideazione dell\"\u00dcbermensch\" (tradotto come \"superuomo\", ma anche con \"oltreuomo\") e molto utilizzata da D'Annunzio, che si giudicava egli stesso superuomo.\nPer Nietzsche il super-uomo \u00e8 colui che accetta la tragicit\u00e0 della vita e va oltre. \"\u00dcbermensch \u00e8 il\" creatore di nuovi valori, \u00e8 il senso della terra, \u00e8 l'orizzontalizzazione degli orizzonti e in quanto tale \u00e8 il tramonto dell'uomo. L'idea di super-uomo nasce per la societ\u00e0 occidentale dell'epoca, che ormai si \u00e8 alienata dalla vita, conservando supposizioni antiche come quella di Dio, imperituro, pieno e satollo. Per D'Annunzio invece il supeuomo \u00e8 colui che, grazie alla cultura, diventa un modello per gli altri e si pone alla loro guida.\nDecadentismo nella pittura.\nIn campo artistico, il decadentismo si \u00e8 diffuso soprattutto nell'Europa centrale e occidentale. Il movimento trov\u00f2 corrispettivi in correnti che presero nomi diversi a seconda del paese in cui si svilupparono, come ad esempio il Liberty o \"Stile Floreale\" in Italia, l'Art Nouveau in Francia, lo Jugendstil in Germania, la Secessione viennese in Austria, il Bauhaus in Germania, il Modern Style in Gran Bretagna e il Modernismo catalano in Spagna.\nTuttavia, gli artisti influenzati dal decadentismo o che ne condividevano gli ideali non si definirono mai \"decadenti\". Piuttosto si affiancarono ad altri movimenti artistici, alcuni dei quali correlati a quello decadente, oppure nati subito dopo l'inizio del declino del decadentismo. Tra questi si annoverano soprattutto Edvard Munch, James Ensor, Gustav Klimt, Odilon Redon, Alexandre S\u00e9on, Jean Delville e Carlos Schwabe.\nL'unica vera trasposizione artistica affermatasi con il termine \"decadente\" fu quella della Confraternita dei Preraffaelliti, sorta nel settembre del 1848 ed esauritasi verso l'inizio del Novecento nel Regno Unito. Tra i suoi esponenti principali si annoverano Dante Gabriel Rossetti, William Hunt, Ford Madox Brown, John Everett Millais, William Morris, Frederic George Stephens, Thomas Woolner, James Collinson, Edward Burne-Jones ed il tardivo John William Waterhouse."}
{"id": "842984", "revid": "138499", "url": "https://it.wikipedia.org/wiki?curid=842984", "title": "Lewis Wallace", "text": ""}
{"id": "842987", "revid": "133918", "url": "https://it.wikipedia.org/wiki?curid=842987", "title": "Taikwa", "text": ""}
{"id": "842988", "revid": "108559", "url": "https://it.wikipedia.org/wiki?curid=842988", "title": "Maji Maji", "text": ""}
{"id": "842993", "revid": "28592", "url": "https://it.wikipedia.org/wiki?curid=842993", "title": "Duca di Savoia", "text": ""}
{"id": "842995", "revid": "1305772", "url": "https://it.wikipedia.org/wiki?curid=842995", "title": "KRU", "text": ""}
{"id": "842999", "revid": "15428", "url": "https://it.wikipedia.org/wiki?curid=842999", "title": "Michelantonio di Saluzzo", "text": ""}
{"id": "843001", "revid": "1226", "url": "https://it.wikipedia.org/wiki?curid=843001", "title": "Tempio di Karnak", "text": ""}
{"id": "843006", "revid": "767487", "url": "https://it.wikipedia.org/wiki?curid=843006", "title": "Prassidice", "text": "Prassidice (ufficialmente Praxidike, dal greco \u03a0\u03c1\u03b1\u03be\u03b9\u03b4\u03af\u03ba\u03b7; anche nota come Giove XXVII) \u00e8 un satellite naturale minore di Giove. \u00c8 stato scoperto da una squadra di astronomi dell'Universit\u00e0 delle Hawaii ed \u00e8 stato inizialmente battezzato mediante la designazione provvisoria di S/2000 J 7.\n\u00c8 caratterizzato da un movimento retrogrado, ed appartiene al gruppo di Ananke, che si ritiene costituito dai resti della rottura di un asteroide, di cui \"Prassidice\" \u00e8 il secondo membro pi\u00f9 grande dopo Ananke.\nIl satellite deriva il nome dalle \"Prassidiche\" che, nella mitologia greca, formavano la \"triade divina della giusta punizione\"."}
{"id": "843007", "revid": "1305772", "url": "https://it.wikipedia.org/wiki?curid=843007", "title": "KUR", "text": ""}
{"id": "843008", "revid": "1543377", "url": "https://it.wikipedia.org/wiki?curid=843008", "title": "Monica (cantante)", "text": "Monica firm\u00f2 il primo contratto discografico a 11 anni, con la Rowdy Records (etichetta dell'Arista), e incise il primo album tra i 12 e i 14 anni. L'album, intitolato \"Miss Thang\", vide la pubblicazione nel 1995 e venne certificato in poco tempo multiplatino dalla RIAA grazie a un immediato successo; inoltre produsse diversi singoli di successo tra cui \"Don't Take It Personal (Just One of Dem Days)\" e \"Before You Walk Out of My Life\", entrambi numeri 1 Hot R&amp;B/Hip-Hop Songs. Monica negli anni 1990 collabor\u00f2 anche a diverse colonne sonore, tra cui quella di \"Space Jam\" con il brano \"For You I Will\", che arriv\u00f2 nella top5 della Billboard Hot 100 e vendette oltre un milione di copie.\nSuccessivamente Monica pass\u00f2 definitivamente all'Arista sotto la direzione di Clive Davis, con la quale pubblic\u00f2 nel 1998 il suo secondo album, \"The Boy Is Mine\", dal quale fu tratto come primo singolo l'omonimo brano in collaborazione con Brandy, che le valse un Grammy Award . All'inizio degli anni 2000 la cantante esord\u00ec come attrice in alcuni film, per tornare poi sulle scene musicali con il terzo album \"After the Storm\", che segn\u00f2 l'inizio di una collaborazione con la produttrice e musicista Missy Elliott, che scrisse e produsse brani anche per i successivi lavori dell'artista: \"The Makings of Me\" (2006), \"Still Standing\" (2010) e \"New Life\" (2012).\nLa rivista \"Billboard\" l'ha inserita al ventiquattresimo posto nella lista dei 50 artisti R&amp;B/Hip-Hop di maggior successo dei venticinque anni tra il 1985 e il 2010. Il canale musicale VH1 l'ha inserita nella lista delle 100 donne migliori della musica.\nBiografia.\nInfanzia.\nMonica Denise Arnold nasce il 24 ottobre del 1980 a Oak Park, Atlanta, Georgia, primogenita di M.C. Arnold Jr. e di Marilyn Best. Monica ha un fratello, Montez, nato nel 1983, e due fratellastri da parte di madre; \u00e8 anche cugina acquisita del rapper di Atlanta Ludacris, al secolo Christopher Brian Bridges.\nA soli due anni, Monica segue la madre, cantante, nelle sue esibizioni pubbliche alla Jones Chapel United Methodist Church.\nDopo il divorzio dei genitori, Monica diventa il membro pi\u00f9 giovane dei Charles Thompson and the Majestics, un coro gospel formato da dodici voci. Inoltre partecipa a molte gare di competizione canora, vincendone una ventina.\n\"Miss Thang \"(1995).\nNel 1991 il noto produttore Dallas Austin resta colpito dalle doti vocali di Monica durante una sua visita all'auditorium del Center Stage di Atlanta. A soli 11 anni la cantante ottiene il suo primo contratto discografico, con la Rowdy Records, etichetta facente parte della scuderia Arista. La cantante e attrice Queen Latifah diventa il primo manager in assoluto della giovane.\nIl 18 luglio 1995 vede la luce \"Miss Thang\", il suo album d'esordio con la produzione di Dallas Austin, Tim &amp; Bob e Soulshock &amp; Karlin.\nL'album \u00e8 un successo strepitoso, conquista il triplo disco di platino e sforna una hit dietro l'altra: \"Don't Take It Personal (Just One of Dem Days)\" (numero 1 per due settimane nelle R&amp;B charts e numero 2 nella Hot 100); \"Before You Walk Out of My Life\" (numero 1 per due settimane nelle R&amp;B charts e numero 7 nella Hot 100); \"Like This and Like That\" (pubblicata insieme a \"Before You Walk Out of My Life\") e \"Why I Love You So Much\" (altra top10 hit sia nelle classifiche R&amp;B che in quelle Pop).\nGrazie ai primi due singoli, Monica entra nella storia come l'artista pi\u00f9 giovane, a soli 14 anni, ad aver mai avuto due numeri 1 consecutivi nelle classifiche R&amp;B di Billboard.\nColonne sonore e collaborazioni (1996-1997).\nNel 1996 la cantante va in tour con due gruppi capofila del panorama R&amp;B/Hip hop, ovvero TLC e Bone Thugs-N-Harmony.\nNel corso dello stesso anno pubblica il singolo \"Ain't Nobody\" in collaborazione con Treach dei Naughty By Nature, tratto dalla colonna sonora de Il professore matto, film con Eddie Murphy.\nIl singolo entra in top10 come b-side del quarto singolo di \"Miss Thang\" \"Why I Love You So Much\".\nMa \u00e8 nel 1997 che Monica produce il suo pi\u00f9 famoso e importante singolo tratto da una colonna sonora. Dopo un cambio di rotta verso la Arista Records di Clive Davis, Monica entra di nuovo in alto in classifica con \"For You I Will\", pezzo composto da Diane Warren e tratto dalla fortunata colonna sonora multiplatino del film \"Space Jam\" (da cui esce un'altra fortunatissima hit, \"I Believe I Can Fly\" di R. Kelly).\n\"For You I Will\" si ferma al numero 2 nelle classifiche R&amp;B, ma arriva fino al numero 4 della Hot 100 diventando uno dei successi pi\u00f9 grandi della cantante. Inoltre entra nelle top40 di molti altri paesi, compresi Regno Unito, Paesi Bassi, Australia e Nuova Zelanda.\n\"The Boy Is Mine\" (1998).\nNel 1998 Monica viene contattata da Rodney \"Darkchild\" Jerkins per eseguire un duetto con Brandy, altra giovanissima cantante di punta degli anni novanta; il duetto dovrebbe essere il singolo d'apertura per i secondi album di entrambe le cantanti. Dopo non pochi problemi di produzione e dubbi da parte dei discografici, il singolo viene pubblicato.\n\"The Boy Is Mine\", ispirata al duetto \"The Girl Is Mine\" del 1982 tra Michael Jackson e Paul McCartney, non solo diventa forse il pi\u00f9 grande successo del 1998, ma anche uno dei singoli di maggior successo nella storia della musica secondo la Bibbia del settore Billboard.\nIl singolo balza in testa alle classifiche di mezzo mondo, compresa ovviamente quella Usa, dove rimane in vetta per ben 13 settimane con oltre 2 milioni di copie vendute (un record per un disco singolo); nelle classifiche R&amp;B il singolo rimane in testa per 8 settimane.\nIn Canada la canzone supera addirittura il successo statunitense, rimanendo stabile al numero 1 per ben 15 settimane consecutive. \"The Boy Is Mine\" arriva al numero 1 anche nei Paesi Bassi e Nuova Zelanda e laddove non raggiunge la vetta si piazza comunque al numero 2 (Norvegia, Francia, Regno Unito) o al numero 3 (Australia, Svezia, Svizzera). Il pezzo \u00e8 il primo singolo di entrambe le cantanti a entrare nella top20 della UK chart e nella classifica italiana.\nInutile aggiungere che la canzone \u00e8 il successo pi\u00f9 grande sia nella carriera di Brandy che in quella di Monica.\n\"The Boy Is Mine\" regala a Monica il suo primo Grammy Award, nella categoria Best R&amp;B Vocal Performance by a Duo or Group, oltre a un'infinit\u00e0 di nomination, dagli MTV Video Music Awards (Best Video Of The Year e Best R&amp;B Video) ai Soul Train Music Awards.\nDifficile sostenere il peso di un successo simile, ma dopo \"The Boy Is Mine\" il 3 ottobre 1998 Monica torna di nuovo in cima alle classifiche. Stavolta tocca al secondo singolo \"The First Night\", un pezzo uptempo prodotto da Jermaine Dupri che rimane in cima alla Hot 100 per 5 settimane e diventa il suo quarto numero 1 nelle classifiche R&amp;B (rimanendovi per 6 settimane). La canzone, che segna l'inizio del proficuo rapporto professionale con Dupri, \u00e8 il suo ultimo singolo ad entrare nella top10 inglese e ha successo in tutto il mondo. Dupri ha utilizzato il sample di \"Love Hangover\" di Diana Ross nel comporre il beat della canzone. Con i primi due singoli Monica ottiene un totale di 18 settimane passate al numero 1 della Hot 100, diventando il secondo artista dopo Puff Daddy (19 settimane) ad aver avuto il maggior numero di settimane al numero 1 all'interno di un anno della decade degli anni 1990.\nNon contenta del successo ottenuto con i primi due singoli, Monica ottiene il suo terzo numero 1 nella Hot 100 con \"Angel of Mine\", altra canzone (stavolta una ballad) prodotta da Darkchild e cover dell'omonima hit del gruppo inglese Eternal (forse per questo da qui in poi Monica scompare dalle classifiche britanniche). Stavolta il terzo singolo di \"The Boy Is Mine\" si ferma al numero 2 delle R&amp;B charts, ma ha successo in molti paesi del mondo; sia in Australia che in Canada \u00e8 il terzo singolo di maggior successo della cantante. \"Angel of Mine\" rimane in cima alla Billboard Hot 100 per 3 settimane tra febbraio e marzo 1999.\nL'enorme successo di questi 3 singoli spinge talmente tanto le vendite del secondo lavoro dell'artista, intitolato \"The Boy Is Mine\" come il lead-single e uscito il 14 luglio 1998, che questo diventa un altro disco multiplatino, con oltre 3 milioni di copie vendute nei soli Stati Uniti.\nVengono pubblicati altri 3 singoli (per un totale di 6): \"Street Symphony\", \"Inside\" (destinato esclusivamente al mercato europeo) e \"Right Here Waiting\", cover del successo del 1989 di Richard Marx realizzata in duetto coi 112 (destinato solo al passaggio in radio). A questo punto la popolarit\u00e0 di Monica \u00e8 talmente cresciuta da essere considerata in tutto il globo una delle stelle giovanissime pi\u00f9 famose nel mondo della musica.\nCinema e TV.\nNel 2000 Monica inizia la sua carriera d'attrice con ben due film: il film-tv \"Love Song\" e \"\", pellicola con un cast pieno di giovani attori, tra cui Jason Biggs, Freddie Prinze Jr. e Alyson Hannigan. Inoltre la cantante ora anche attrice appare come guest-star in diverse serie tv, da Felicity a Beverly Hills 90210.\nCon l'inizio del nuovo millennio Monica torna a lavorare anche sulle colonne sonore, che le avevano dato notevole fama negli anni novanta. Nel 2000 esce il singolo portante della colonna sonora di \"Big Momma House\", \"I've Got To Have It\", una collaborazione con Jermaine Dupri e Nas che utilizza un sample di \"Sledge Hammer\" di Peter Gabriel. L'anno seguente invece partecipa alla colonna sonora di \"Ritorno dal paradiso\" (\"Down to Earth\"), film con Chris Rock, col singolo \"Just Another Girl\". Ma a differenza dei singoli precedenti, entrambe le canzoni in questione non raggiungono nemmeno la top50 americana.\nTragedie personali.\nNell'ottobre del 1998 Troy Weems, uno dei suoi migliori amici e fratello del suo fidanzato Jarvis, muore in un incidente automobilistico proprio sotto i suoi occhi, mentre lei lo stava seguendo in automobile.\nDue anni pi\u00f9 tardi mentre si reca al cimitero di Atlanta con Jarvis \"Knot\" Weems per rendere omaggio a Troy, Jarvis si dirige verso la sua auto e si spara un colpo di pistola in testa. L'aver assistito in prima persona al suicidio del proprio ragazzo sconvolge comprensibilmente Monica. Nel 2001 la scomparsa di Aaliyah, collega e amica della cantante, segna un altro dolore nell'animo di Monica. L'artista viene vista partecipare particolarmente distrutta al funerale di Aaliyah.\nNella seconda met\u00e0 del 2002 esce il nuovo singolo di Monica, \"All Eyez on Me\", un pezzo dal sapore estivo e dalle sonorit\u00e0 frizzanti firmato Darkchild, parecchio distante dalle altre produzioni della cantante. \"All Eyez on Me\", che dovrebbe essere l'apripista del terzo album, entra per poco solo nelle top40 australiane e neozelandesi, e si rivela un ulteriore flop. Il materiale registrato per il nuovo album viene messo in circolazione su internet, e cos\u00ec il progetto viene abbandonato e l'album \"All Eyez on Me\" esce solo in Giappone.\n\"After the Storm\" (2003).\nQuando il successo dei primi 2 album sembra ormai lontano e la popolarit\u00e0 di Monica \u00e8 in continuo e forte declino, l'artista non si arrende e decide di affidarsi a nuove produzioni per pubblicare finalmente il suo terzo album. La madre di Aaliyah, Diane Haughton, presenta Monica alla superstar dell'Hip-Hop Missy Elliott, da qualche anno passato anche alla produzione di altri artisti. Missy contribuisce notevolmente alla produzione dell'album, portando la musica di Monica a un ulteriore sviluppo.\nNel giugno del 2003 dopo uno iato durato 5 anni esce \"After the Storm\", dal titolo pi\u00f9 che esplicativo. L'album debutta direttamente al numero 1 nella Billboard Hot 200 diventando il debutto pi\u00f9 alto di tutta la sua carriera, e si rivela il suo lavoro pi\u00f9 acclamato dalla critica.\nLa maggior parte dei testi sono scritti anche da Monica, che attinge alle drammatiche esperienze personali rendendo il disco uno dei progetti pi\u00f9 onesti e veri degli ultimi anni. Inoltre l'innovativa produzione di Missy Elliott, che usa campionamenti di pezzi soul del periodo Old School rielaborandoli in maniera originale, apre la strada a un trend che verr\u00e0 imitato abbondantemente negli anni seguenti.\nIl primo singolo \"So Gone\" dona a Monica la sua quinta numero 1 nella classifica R&amp;B, ed \u00e8 la sua prima top10 hit nella Hot 100 dal 1999.\n\"So Gone\" rimane in testa alle R&amp;B charts per 5 settimane e viene proclamato come singolo urban pi\u00f9 trasmesso in radio nel 2003. La novit\u00e0 sta soprattutto nel fatto che con questa canzone Monica esordisce come rapper, esortata dalla poliedrica Missy Elliott. Il contrasto tra l'abile strofa rap e il talento da cantante d\u00e0 alla canzone un'atmosfera particolare e imprevedibile, ben lontana dal resto della musica R&amp;B. Tweet (altra protetta di Missy Elliott) e Busta Rhymes vengono contattati per collaborare a un remix del singolo.\n\"So Gone\" rimane nella top40 della Hot 100 per 20 settimane, e si piazza al numero 39 nella classifica di Billboard dei 100 pezzi pi\u00f9 famosi del 2003. Nella classifica di fine anno della categoria R&amp;B/Hip-Hop raggiunge invece il quarto posto.\nIn seguito al successo di \"So Gone\" vengono pubblicati simultaneamente le altre 2 tracce dell'album prodotte da Missy, la club hit \"Get It Off\" e il singolo mid-tempo \"Knock Knock\". Le due tracce vengono mixate per apparire nello stesso video, come accade in molti video di Missy.\nCome ultimo singolo viene pianificata l'uscita di \"Don't Gotta Go Home\", duetto con DMX, ma vari intoppi rendono impossibile la pubblicazione di questo singolo. La scelta cade allora su \"U Should've Known Better\", R&amp;B ballad scritta da Monica e prodotta dal fedele Jermaine Dupri per l'album mai uscito \"All Eyez On Me\", poi comparsa su \"After The Storm\". Nel 2004 il singolo diviene un successo inaspettato, arrivando fino al numero 6 delle classifiche R&amp;B e al 19 di quelle Pop. Il successo di \"U Should've Known Better\" spinge ulteriormente le vendite dell'album, ormai disco di platino, quasi un anno dopo la sua uscita sul mercato.\n\"The Makings Of Me \"(2006).\nDopo essere tornata alla ribalta con la sua terza fatica, Monica si prende una meritata pausa che culmina il 21 maggio 2005 con la nascita del suo primo figlio, Rodney Ramone Hill III, avuto col compagno Rodney \u201cRock\u201d Hill Jr., cofondatore della Rowdy Records.\nCon l'aiuto dei collaboratori di vecchia data Jermaine Dupri e Missy Elliott, il 3 ottobre 2006 Monica pubblica a 3 anni di distanza dal suo ultimo disco il suo quarto album, \"The Makings of Me\". Il primo singolo \"Everytime Tha Beat Drop\" \u00e8 prodotto da Dupri e rappresenta una svolta nella crescita musicale di Monica: la cantante, da sempre legata al R&amp;B tradizionale, seppur spesso innovativo, concede la sua voce a questo esempio ruvido e chiassoso di musica snap, un sottogenere Hip hop nato ad Atlanta con cui sono definiti anche \"Grillz\" di Nelly e \"Lean Wit It, Rock Wit It\" dei Dem Franchize Boyz, i quali collaborano a \"Everytime Tha Beat Drop\".\nIl secondo singolo, \"A Dozen Roses (You Remind Me)\" \u00e8 ben diverso dal primo, e in qualche modo lega Monica allo stile di \"After The Storm\": questa canzone, prodotta ancora da Missy Elliott, unisce un sample di \"The Makings Of You\" di Curtis Mayfield a sonorit\u00e0 contemporanee. N\u00e9 l'album n\u00e9 i singoli hanno il successo sperato. \"The Makings Of Me\" rimane per ora il disco di Monica dalle vendite pi\u00f9 scarse e deludenti; \"Sideline Ho\" entra nelle classifiche R&amp;B come tentativo di incrementare le vendite dell'album.\n\" Still Standing\": tv show e album (2008-2010).\nIl 5 agosto 2008 Monica fa il suo debutto nel mondo dei reality show sulla Peachtree Tv con un documentario di un'ora dal titolo \"Monica:The Single\", in cui vengono mostrati i restroscena della scelta ed eventuale promozione di un singolo apripista per un nuovo album. Il singolo preso in considerazione si chiama \"Still Standing\" e vede la partecipazione del rapper Ludacris, ma la cantante e l'etichetta non trovano un accordo in questione e quindi questa scelta viene abbandonata. Nel 2009 Monica partecipa all'incisione di un duetto con Keyshia Cole per il terzo album della collega, e il brano, intitolato \"Trust\" diventa un singolo che entra nella top10 della classifica R&amp;B di Billboard. Nel corso dello stesso anno la cantante produce uno spin-off tratto dal suo documentario che diventa un reality di 12 episodi. Lo show viene chiamato \"Monica:Still Standing\" e debutta su BET il 27 ottobre 2009, subito dopo i BET Hip-Hop Awards. Il reality si concentra sulla vita personale dell'artista, divisa tra la produzione del suo nuovo album e gli impegni famigliari, e nonostante abbia un profilo completamente diverso dagli altri reality in circolazione, che si concentrano soprattutto su violenza e scandali, lo show supera i 3 milioni di spettatori durante i primi due episodi, diventando il secondo debutto pi\u00f9 alto nella storia di BET.\n\"Still Standing\" diventa anche il titolo del quinto album della cantante, che esce il 19 marzo 2010 e segna un ritorno alle origini per Monica, dopo il deludente risultato di \"The Makings of Me\". \"Sto tornando da dove sono partita\" spiega la cantante \"Mi piacerebbe che nel prossimo album la gente possa ascoltare pi\u00f9 canzoni come \"Why I Love You So Much\", \"Angel of Mine\", o le cose che la gente ama davvero da me [...].\" Con produzioni di Ne-Yo, Missy Elliott, Bryan-Michael Cox e Stargate, il disco \u00e8 molto vicino alle sonorit\u00e0 R&amp;B tradizionali che hanno reso famosa la cantante. Il ritorno al passato funziona, visto che porta anche un ritorno ai vertici delle classifiche. \"Still Standing\" esce il 19 marzo 2010 e debutta al numero 2 della Billboard 200 con 184.000 copie vendute, riportando la cantante al successo del suo terzo album, \"After the Storm\". Anche il primo singolo ufficiale tratto dall'album, \"Everything to Me\", prodotto dalla fidata Missy Elliott, riporta Monica al successo in classifica: uscito nelle radio statunitensi nel gennaio del 2010, il singolo arriva al numero 1 della Hot R&amp;B/Hip-Hop Songs di Billboard durante la sua nona settimana di permanenza in classifica, diventando il sesto numero 1 per Monica nella suddetta classifica, a quasi sette anni di distanza dall'ultimo numero 1, \"So Gone\" nel 2003. Il 21 aprile 2010, a un mese dalla pubblicazione, \"Still Standing\" ottiene il disco d'oro dalla RIAA.\nNew Life, Code Red (2011 - presente).\nNel 2011 Monica ha partecipato alla prima edizione di The Voice in qualit\u00e0 di adviser del coach CeLo Green. Nello stesso periodo, in seguito al fallimento della J Records, Monica passa sotto il controllo della RCA Records. Successivamente la cantante pubblica i singoli \"Anything (To Find You, Until It's Gone\" e \"It All Belongs To Me\", quest'ultimo in collaborazione con Brandy, artista insieme alla quale Monica aveva interpretato la pi\u00f9 grande hit di entrambe \"The Boy Is Mine\". Tali brani vengono inseriti nell'album \"New Life\", pubblicato nel 2012. Sempre nel 2012 realizza una collaborazione con vari artisti gospel nel brano \"Hold On\", il quale riceve una nomination ai Grammy Awards come \"Best Gospel Song\".\nNel 2013 l'artista reinterpreta il classico natalizio \"Have Yourself A Merry Little Christmas\" per il film The Best Man Holiday; la cover include un nuovo arrangiamento prodotto da Jermaine Dupri. Segue la pubblicazione dell'album \"Code Red,\" anticipato dal singolo \"Just Right For Me\", in collaborazione con Lil Wayne. Il disco si rivela tuttavia il pi\u00f9 grande insuccesso commerciale di Monica, ed in seguito alla sua pubblicazione l'artista lascia in via definitiva la RCA Records. Ciononostante, Monica porta comunque avanti un tour per la promozione del disco. In seguito a ci\u00f2, Monica fonda la sua casa discografica MonDeenise Music, diventando dunque un'artista indipendente.\nNel dicembre 2018, dopo oltre 2 anni di completa assenza nel mercato musicale, Monica pubblica il singolo \"Be Human\" e lancia la sua associazione umanitaria \"The Be Human Foundation\". Nel 2019 pubblica il singolo \"Commitment\", riuscendo a raggiungere la vetta della classifica Adult R&amp;B Songs: \u00e8 stata la prima numero 1 in una qualsiasi classifica per Monica in 9 anni. Seguono i singoli \"Me + You\", pubblicato sempre nel 2019, e \"Trenches\" feat. Lil Baby, che viene pubblicato invece nel 2020 in concomitanza alla partecipazione di Monica alla web serie \"Verzuz\": in tale occasione ha luogo l'ennesimo confronto con Brandy."}
{"id": "843027", "revid": "46162", "url": "https://it.wikipedia.org/wiki?curid=843027", "title": "Europei nelle Filippine", "text": ""}
{"id": "843029", "revid": "1305772", "url": "https://it.wikipedia.org/wiki?curid=843029", "title": "The W", "text": "The W \u00e8 il terzo album del gruppo hip hop statunitense Wu-Tang Clan, pubblicato nel 2000 da Loud Records e Columbia Records. Ospiti del disco Nas, Snoop Dogg, Isaac Hayes, Redman, Busta Rhymes e Junior Reid.\nIl disco.\nSound.\nPi\u00f9 grezzo del precedente doppio album \"Wu-Tang Forever\", \"The W\" riporta le sonorit\u00e0 del gruppo di Staten Island a quelle di \"Enter the Wu-Tang (36 Chambers)\" come dimostrano pezzi quali \"Careful (Click, Click)\" e \"One Blood Under W\". Un solo produttore esterno alla formazione originale, Mathematics, protetto di RZA ed autore della traccia \"Do You Really (Thang, Thang)\".\nLe liriche.\nUna seconda ondata di lavori solisti il Wu-Tang a provare pi\u00f9 campi di scrittura, unendo i concetti di \"Enter the Wu-Tang\" alla coscienza presente in \"Wu-Tang Forever\". Tra i vari ospiti Redman, Nas e il cantante Isaac Hayes.\nRicezione.\nNonostante non abbia riscosso le stesse lodi dei predecessori, \"The W\" ha ottenuto un disco di platino negli Stati Uniti, vendendo oltre 1,1 milioni di copie fisiche. Merito anche dei singoli, \"Gravel Pit\" e \"Protect Ya Neck (The Jump-Off)\", completi di videoclip e buone posizioni in classifica. Totalizza 80/100 su \"Metacritic\", punteggio basato su 17 recensioni.\nTracce.\nTutte le tracce sono prodotte da RZA, eccetto la 10 prodotta da Mathematics."}
{"id": "843033", "revid": "525454", "url": "https://it.wikipedia.org/wiki?curid=843033", "title": "Giacomo Lauri-Volpi", "text": "Biografia.\nOrfano a 11 anni, complet\u00f2 la scuola secondaria nel seminario di Albano e studi\u00f2 Giurisprudenza all'Universit\u00e0 di Roma. Cominci\u00f2 a studiare canto sotto la guida del baritono Antonio Cotogni all'Accademia Nazionale di Santa Cecilia di Roma.\nCostretto ad interrompere gli studi perch\u00e9 chiamato a combattere nella Prima guerra mondiale, al suo ritorno a Roma venne a sapere che il suo vecchio amato maestro era morto e, non trovando consono alla sua voce l'insegnamento del nuovo docente a cui era stato affidato, cerc\u00f2 di affrettare i tempi del debutto procurandosi delle audizioni.\nGli esordi.\nEsord\u00ec con successo il 2 settembre del 1919 a Viterbo ne \"I puritani\" di Vincenzo Bellini, usando come pseudonimo il nome di Giacomo Rubini, ispirandosi evidentemente al tenore preferito di Bellini, Giovanni Battista Rubini. Dopo l'esordio decise di usare il proprio nome, ma, essendo gi\u00e0 in carriera il tenore Guido Volpi, decise di aggiungere Lauri, parola beneaugurante, a Volpi; la variazione del cognome fu in seguito richiesta e ratificata con Regio Decreto trasformando Giacomo Volpi in Giacomo Lauri Volpi (non \u00e8 quindi uno pseudonimo).\nQuattro mesi dopo, il 3 gennaio del 1920, scritturato da Emma Carelli, consegu\u00ec un altro risultato memorabile al Teatro Costanzi di Roma, come Giacomo Lauri-Volpi, cantando con Rosina Storchio ed Ezio Pinza come cavaliere Des Grieux nella \"Manon\" di Jules Massenet.\nSempre nello stesso anno a Roma \u00e8 Rinuccio in \"Gianni Schicchi\" con Gilda Dalla Rizza ed Almaviva ne \"Il barbiere di Siviglia\" con Nazzareno De Angelis e nel 1921 al Teatro Comunale di Bologna il duca di Mantova in \"Rigoletto\" con Toti Dal Monte e Mariano Stabile.\nInizialmente tenore di grazia dalla voce chiara, di volume modesto ma estesissima e cristallina negli acuti e sopracuti (sembra fino al mi bemolle [Celletti]) cominci\u00f2 ad avvicinarsi ad un repertorio pi\u00f9 pesante su consiglio di Pietro Mascagni, che durante una tourn\u00e9e in Sud America nel 1922 lo volle come Turiddu nella sua \"Cavalleria rusticana\".\nSempre nel 1922 fu il Duca di Mantova nel \"Rigoletto\" alla Scala sotto la guida di Arturo Toscanini con la Dal Monte e Carlo Galeffi ed al Grand Th\u00e9\u00e2tre de Monte Carlo con Enrico Molinari e Des Grieux in \"Manon Lescaut\" diretto da Toscanini con la Dal Monte e Galeffi alla Scala.\nScritturato continuativamente dal Metropolitan di New York debuttando nel 1923 come duca di Mantova in \"Rigoletto\" con Giuseppe De Luca, Amelita Galli-Curci e Flora Perini seguito da Rodolfo ne \"La boh\u00e8me\" con Frances Alda, Antonio Scotti, Alfredo ne \"La traviata\" con la Galli-Curci e Giuseppe Danise, Cavaradossi in \"Tosca\" con Maria Jeritza e Scotti, il conte Almaviva ne \"Il barbiere di Siviglia\" con Titta Ruffo e la Galli-Curci, Pedro in \"Anima allegra\" di Franco Vittadini con Angelo Bad\u00e0, Turiddu in \"Cavalleria rusticana\" con Rosa Ponselle e la Perini, e Pinkerton in \"Madama Butterfly\" con la Perini e Scotti, arrivando a 307 recite fino al 1933.\nCantando anche in altri teatri nordamericani, dal 1923 in poi cominci\u00f2 a mettere in repertorio opere dalla vocalit\u00e0 spinta come \"Andrea Ch\u00e9nier\", \"Aida\", \"Manon Lescaut\", e soprattutto \"Il trovatore\", diventando il Manrico di riferimento della sua generazione. \nAnche in queste opere per\u00f2 egli usava una vocalit\u00e0 che si rifaceva al modello del tenore di forza ottocentesco, il quale attingeva la corda eroica per mezzo del fraseggio, della dizione aulica e scandita e dello scintillio degli estremi acuti, senza appesantire il medium alla ricerca di volume e risonanze baritonali. Per questo il suo repertorio pi\u00f9 tipico, quello in cui veramente eccelleva su tutti, era quello ottocentesco, in cui poteva impersonare, oltre all'innamorato, il guerriero, il condottiero, il personaggio animato da alti ideali di patria o di fede al quale si addiceva particolarmente la fierezza e la nobilt\u00e0 del suo canto, che all'occorrenza poteva addolcirsi in mezzevoci paradisiache.\nDal 1929 al 1959.\nTenore di spicco al Metropolitan di New York negli anni Venti, cant\u00f2 splendidamente la \"Turandot\" di Puccini nella sua prima esecuzione americana (1926) e la \"Luisa Miller\" di Giuseppe Verdi. Giuseppe Adami, librettista di \"Turandot\", ha affermato inequivocabilmente che la parte del principe Calaf \u00e8 stata scritta da Puccini pensando alla voce di Lauri Volpi; anche se tale affermazione non \u00e8 unanimemente riconosciuta \u00e8 certo che Lauri Volpi \u00e8 stato Calaf per \"antonomasia\" della sua generazione.\nRiscosse grande successo per le sue esibizioni, nel 1929 e 1930, nel ruolo di Arnoldo alla Scala di Milano e in altri teatri italiani, nel centenario della prima esecuzione del \"Guglielmo Tell\" di Gioachino Rossini.\nSuccessivamente continu\u00f2 a cantare nei teatri italiani ed europei sempre con grande successo subendo negli anni un declino vocale molto modesto consistente in una leggera perdita di smalto del settore medio-grave e nell'aggravarsi dei problemi di intonazione, ma che non intacc\u00f2 mai la facilit\u00e0 e lo squillo fenomenale dei suoi acuti.\nUno degli eventi pi\u00f9 importanti della fase matura della sua carriera fu il debutto nell\"Otello\" di Giuseppe Verdi nel 1942 alla Scala.\nVisse tra Roma, (era proprietario di un villino a Via Bosio, vicino a quello di Luigi Pirandello, di cui era amico) e Burjassot (Spagna) ma trascorreva, seguito dalla moglie (Maria Ros, noto soprano spagnolo meglio noto con il nome di Asunci\u00f3n Aguilar) gran parte del suo tempo in giro per il mondo occupato nelle sue attivit\u00e0 artistiche. Uomo di profonda cultura classica rimase legato a idee politiche di stampo ottocentesco; essenziale fu nella sua formazione l'esperienza come ufficiale durante la Prima Guerra Mondiale che lo vide in prima fila nei combattimenti. Non ader\u00ec al fascismo, anche se i suoi ideali \"tradizionali\" potrebbero creare equivoci, ma fu sempre tenuto in grande considerazione da Mussolini e, al tempo stesso, guardato con sospetto dagli altri gerarchi perch\u00e9, mai prono a nessun potere, non disdegnava d'incontrare uomini di stato e di cultura d'ogni fede politica. Il regime, in ogni caso, punt\u00f2 su Gigli per costruire il mito del Tenore Italico, uomo pi\u00f9 disponibile alle richieste dei potenti del momento. Quando scoppi\u00f2 la Guerra civile spagnola utilizz\u00f2 la sua \"autorit\u00e0 artistica\", con l'appoggio del consolato italiano di Valencia, perch\u00e9 si offrisse aiuto alla comunit\u00e0 italiana in Spagna e ottenne da parte di Mussolini l'invio dell'incrociatore Montecuccoli; sono del tutto prive di fondamento le voci di un sostegno economico offerto da Lauri Volpi alle forze reazionarie in Spagna.\nLa sua ultima recita fu nelle vesti di Manrico ne \"Il trovatore\" di Verdi a Roma nel 1959.\nGli anni '60.\nDecise di trasferirsi in Spagna definitivamente tra il 1963 e il 1964, profondamente deluso da vicende personali e pubbliche, sulla spinta delle insistenze della moglie che sempre aveva desiderato risiedere in pianta stabile nella sua terra e che, forte di un notevole ascendente, lo convinse non solo ad abbandonare Roma ma a prometterle di non tornare pi\u00f9 in Italia.\nEbbero molto peso i continui disaccordi con la famiglia natale (vedi il suo romanzo \"L'equivoco\") che, esasperati dall'intransigenza dei caratteri, non ebbero mai soluzione; Lauri Volpi \u2013 salvo pochissime eccezioni \u2013 aveva bandito, come testimoniato dall'epistolario privato, i parenti di Lanuvio dalla casa spagnola (analoga scelta aveva fatto Maria Ros nei confronti dei suoi).\nGli anni '70.\nMaria Ros mor\u00ec nel 1970 all'et\u00e0 di 75 anni.\nNel 1972 Lauri Volpi apparve al Gran Teatre del Liceu di Barcellona, dove cant\u00f2 \"Nessun dorma\" entusiasmando il pubblico. \nNel 1973, a 81 anni, incise una selezione di arie musicali operistiche e nel 1977 comparve ancora in pubblico, durante una serata in suo onore al Teatro Real di Madrid, cantando la ripresa di \"La donna \u00e8 mobile\" nella quale esib\u00ec per l'ultima volta il leggendario registro acuto.\nNel 1976, convinto dalla nipote Carla che aveva adottato, ruppe la promessa fatta alla moglie e si rec\u00f2 a Busseto per ritirare un riconoscimento quale tenore verdiano.\nMorte.\nLa morte improvvisa a Burjassot, presso Valencia, a 86 anni, il 17 marzo 1979, imped\u00ec un suo programmato e stabile ritorno a Roma.\nVenne seppellito a Godella, paese vicino a Burjassot, vicino all'amata consorte; sulla lapide \u00e8 scritto: \"il mio corpo alla Spagna, il mio cuore a Roma, la mia anima a Dio\".\nGli allievi.\nNon ebbe allievi regolari, ma le sue \"lezioni di canto\", incontri estemporanei caratterizzati da cordialit\u00e0 e scambio tra \"colleghi\" senza alcun fine di lucro, furono importanti per la carriera del tenore Franco Corelli che si rivolse a lui in un momento di \"difficolt\u00e0 artistica\". Dette importanti consigli e indicazioni tecniche, tra gli altri, anche all'allora giovanissimo tenore Giuliano Ciannella.\nLo scrittore.\nFu anche scrittore e pubblicista prolifico; i suoi libri sono prevalentemente legati alle sue vicende biografiche, alle esperienze artistiche e alla sua \"filosofia del canto\".\nIniziative legate al suo nome.\nL'associazione \"Collegium Musicum\" di Latina organizza dal 1987 il concorso internazionale per voci liriche \u201cGiacomo Lauri Volpi\u201d, (all'inizio con cadenza annuale, dal 2000 con cadenza biennale) alla memoria del tenore."}
{"id": "843036", "revid": "767487", "url": "https://it.wikipedia.org/wiki?curid=843036", "title": "Stacy X", "text": "Stacy X il cui vero nome \u00e8 Miranda Leevald, \u00e8 un personaggio dei fumetti, creato da Joe Casey (testi) e Tom Raney (disegni) nel 2001, pubblicato dalla Marvel Comics. La sua prima apparizione avviene in \"Uncanny X-Men\" n. 399.\nStoria.\nStacy \u00e8 una mutante che lavorava come prostituta nel bordello X-Ranch: l\u00ec venne salvata dall'attacco della Chiesa dell'Umanit\u00e0 dagli X-Men e si un\u00ec a loro per breve tempo. Ha avuto una cotta per Nightcrawler e Angelo, mentre era malvista dall'Uomo Ghiaccio. In seguito ha lasciato la squadra. Ha perso i suoi poteri dopo l'M-Day.\nPoteri e abilit\u00e0.\nPrima dell'M-Day Stacy X era caratterizzata da un'epidermide squamosa ed era capace di leggere e modificare i ferormoni altrui: ci\u00f2 le dava, ad esempio, facolt\u00e0 di comprendere le pulsioni erotiche altrui e manipolarle oppure di provocare malori alle persone."}
{"id": "843037", "revid": "104458", "url": "https://it.wikipedia.org/wiki?curid=843037", "title": "Rieneck (contea)", "text": ""}
{"id": "843038", "revid": "124175014", "url": "https://it.wikipedia.org/wiki?curid=843038", "title": "KYO", "text": ""}
{"id": "843039", "revid": "125303217", "url": "https://it.wikipedia.org/wiki?curid=843039", "title": "Portobello Road", "text": "Portobello Road \u00e8 una strada di Londra situata nel quartiere di Notting Hill nella parte occidentale della citt\u00e0.\nLa via deve la sua celebrit\u00e0 al mercato che vi si tiene quotidianamente e che attira numerosissimi turisti, particolarmente il sabato quando vi prendono parte molti espositori di antiquariato.\nStoria.\nPortobello Road \u00e8 una struttura di epoca vittoriana. Prima del 1840-1850 era niente pi\u00f9 che una corsia di paese che connetteva la Portobello Farm con Kensal Green, a nord, e quello che \u00e8 oggi Notting Hill, a sud. Consisteva in gran parte in coltivazioni di fieno, frutteti e altra terra coltivata.\nPrima del 1740, Portobello Road era conosciuta con i nomi di \"Green's Lane\" o \"Turnpike Lane\" ed era un serpeggiante percorso di paese che conduceva da Kensington Gravel Pits, in quella che \u00e8 ora Notting Hill Gate, fino a Kensal Green, a nord.\nNel 1740 fu costruita nell'area vicino a quella che \u00e8 ora chiamata Golborne Road la fattoria di Portobello (Portobello Farm). La fattoria doveva il suo nome ad una famosa vittoria ottenuta nella guerra di Jenkin's Ear, quando l'ammiraglio Edward Vernon cattur\u00f2 la citt\u00e0 di Puerto Bello (conosciuta ai giorni nostri con il nome di Portobelo), nell'attuale Panama.\nGreen's Lane divenne cos\u00ec Portobello Road, titolo che ottenne nel 1841. Altra stradina vicina di Portobello Road fu chiamata Vernon Yard nell'onore dell'ammiraglio.\nL'area coltivata di Portobello copriva il terreno dove sorge ora il St. Charles Hospital. La fattoria fu poi venduta ad un ordine di monache quando, nel 1864, la zona fu collegata dalla ferrovia. Le monache costruirono il convento di St. Joseph.\nLa strada prese lentamente forma nella seconda met\u00e0 del XIX secolo, annidandosi tra le grandi aree residenziali di Notting Hill e Paddington. I suoi negozi e mercati prosperano grazie all'interesse della ricca borghesia della citt\u00e0, ed i suoi residenti di classe operaia trovarono lavoro nell'immediato vicinato come carpentieri, costruttori, manovali, negozianti e altro.\nDopo che, nel 1864, la linea Hammersmith and City Railway venne completata e Ladbroke Grove station aperta, fu terminata anche la parte settentrionale di Portobello Road, fino ad allora ancora adibita alla coltivazione. Al posto dei campi apparvero mattoni e marciapiedi.\nCome appare oggi.\nPortobello Road \u00e8 un luogo interessante per via del suo mercato: la grande variet\u00e0 di costumi e l'abbondanza di ristoranti e pub la rendono vitale. Gioca grande importanza anche la sua architettura, con la strada che curva con grazia lungo la maggior parte della sua estensione, diversamente dalla conformazione formale dell'area circostante. L'intimit\u00e0 della strada \u00e8 resa piacevole dall'abbondanza di negozietti e bancarelle e dall'architettura tardo-vittoriana delle case. La campagna degli amici di Portobello tent\u00f2 di salvare la strada dalla potenziale minaccia di grosse industrie del merchandising sul mercato locale."}
{"id": "843044", "revid": "91102", "url": "https://it.wikipedia.org/wiki?curid=843044", "title": "Sebastian Cimirotic", "text": ""}
{"id": "843046", "revid": "287204", "url": "https://it.wikipedia.org/wiki?curid=843046", "title": "Sebastjan Cimirotic", "text": ""}
{"id": "843050", "revid": "320578", "url": "https://it.wikipedia.org/wiki?curid=843050", "title": "Carlos Gaucho Toffoli", "text": ""}
{"id": "843054", "revid": "1305772", "url": "https://it.wikipedia.org/wiki?curid=843054", "title": "KYU", "text": ""}
{"id": "843060", "revid": "339392", "url": "https://it.wikipedia.org/wiki?curid=843060", "title": "Falunismo", "text": ""}
{"id": "843068", "revid": "124123", "url": "https://it.wikipedia.org/wiki?curid=843068", "title": "Polieno di Lampsaco", "text": "Biografia.\nDi carattere moralmente integerrimo e devotissimo a Epicuro, da frammenti di lettere a lui indirizzate si ricava che egli ebbe comportamenti tali da ricevere benevolo rispetto non solo dagli epicurei, ma anche dai filosofi suoi avversari, tra i quali gli stoici. Questa \u1f72\u03c5\u03bc\u03ad\u03bd\u03b5\u03b9\u03b1 (\"eumeneia\", benevolenza) nei suoi confronti si ricava da una lettera di Epicuro sulla Sto\u00e0 scritta a Polieno e da un'altra lettera a lui indirizzata da un epicureo di Atene, dove si testimonia che Polieno fu maestro di una scuola e dove si riferisce che egli tenacemente convinse un discepolo a praticare la \u03c0\u03b1\u03c1\u03c1\u03b7\u03c3\u03af\u03b1 (\"parresia\").\nDa un anonimo scrittore di una lettera vengono espresse poi lodi indirette per Polieno, e si racconta del suo testamento e delle onoranze funebri che Epicuro apprest\u00f2 per lui. Infatti Polieno mor\u00ec prima del suo maestro.\nOpere.\nIncerta l'attribuzione a lui di un frammento dove Polieno esprimerebbe dei commoventi affetti familiari alla piccola Apia figlia di Metrodoro:\nSecondo la testimonianza di Cicerone Polieno si interess\u00f2 di matematica e ne abbandon\u00f2 la configurazione tradizionale quando incontr\u00f2 Epicuro con il quale si impegn\u00f2 a scrivere sui \"minima\" una teoria che non si sa se egli intendesse riferire alla fisica o a una nuova matematica atomistica diversa da quella euclidea: ipotesi, quest'ultima, confortata dal fatto che egli scrisse \"Le aporie\", dove si contrapponeva agli \"Elementi\" di Euclide."}
{"id": "843069", "revid": "1543377", "url": "https://it.wikipedia.org/wiki?curid=843069", "title": "Selce (Bansk\u00e1 Bystrica)", "text": "Selce (in tedesco \"Windischdorf in der Sohl\", in ungherese \"Szelcse\" o \"Szelec\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nHa dati i natali al compositore Andrej O\u010den\u00e1\u0161 (1911-1995).\nStoria.\nCitato per la prima volta nel 1332 (con il nome di \"Omnes Sancti de Zolio\"), appartenne alla nobile famiglia locale dei Szelcsey / Seleck\u00fd, e poi alla citt\u00e0 di Slovensk\u00e1 \u013dup\u010da. "}
{"id": "843070", "revid": "124698209", "url": "https://it.wikipedia.org/wiki?curid=843070", "title": "Massimiliano II Emanuele di Baviera", "text": "Ebbe i soprannomi di \"Massimiliano il munifico\" o \"il Principe azzurro\", quest'ultimo datogli direttamente dagli ottomani durante la Grande guerra turca nella quale prese servizio come generale al servizio degli imperiali e dove si distingueva appunto per l'uniforme blu.\nBiografia.\nInfanzia.\nMassimiliano Emanuele era il figlio primogenito del principe elettore Ferdinando Maria di Wittelsbach (1636 \u2013 1679) e di Adelaide di Savoia (1636 \u2013 1676), figlia a sua volta di Vittorio Amedeo I, duca di Savoia.\nSua madre, al momento della sua nascita, ricevette come ringraziamento per la tanto attesa nascita dell'erede al trono bavarese, i fondi per la costruzione del Castello di Nymphenburg che divenne una delle residenze estive preferite dalla famiglia Wittelsbach. Sempre per la medesima occasione venne eretta a Monaco la \"Theatinerkirche\".\nGuerra contro i Turchi.\nMassimiliano Emanuele assunse il governo del paese alla morte del padre nel 1679, rimanendo inizialmente sotto tutela di suo zio Filippo Massimiliano di Leuchtenberg. Subito inizi\u00f2 un'azione di modernizzazione delle strutture, in particolare quella dell'esercito per la quale si ispir\u00f2 al modello francese.\nEgli mut\u00f2 la politica estera del padre, che si preoccupava di tenere la Baviera fuori dai confronti fra le grandi potenze di allora, intervenendo attivamente nella politica europea. Scoppiata la guerra fra l'Austria e l'Impero ottomano (1683 \u2013 1699), i turchi di Kara Mustafa giunsero nel 1683 ad assediare Vienna. Il principe elettore di Baviera corse in aiuto dell'imperatore unendo il suo esercito alle truppe imperiali comandate dal duca Carlo V di Lorena che, con l'intervento del re di Polonia Giovanni III Sobieski, riusc\u00ec a liberare la citt\u00e0 dall'assedio.\nIl comportamento in battaglia delle truppe bavaresi ed il valore dimostrato in combattimento dal principe Massimiliano procurarono a quest'ultimo la fama di eccellente comandante. Cinque anni dopo il \u201cprincipe azzurro\u201d, come fu chiamato per la sua uniforme, condusse l'assedio di Belgrado e ne ottenne la capitolazione (avvenuta il 6 settembre 1688 con una strage operata dopo l'espugnazione da parte dei soldati tedeschi): egli divenne quindi famoso in Europa come \u201cvincitore dei turchi\u201d ed ottenne dall'imperatore Leopoldo I il titolo di generalissimo.\nPrimo matrimonio.\nSpos\u00f2 il 15 luglio 1685 l'arciduchessa d'Austria Maria Antonia (1669 - 1692), figlia dell'imperatore Leopoldo I, dalla quale ebbe tre figli.\nSecondo matrimonio.\nTre anni dopo la morte della prima consorte, spos\u00f2 Teresa Cunegonda, principessa di Polonia (1676 \u2013 1730), figlia del re Giovanni III Sobieski e della sua consorte Maria Casimira Luisa de la Grange d'Arquien, dalla quale ebbe nove figli.\nGuerra di successione spagnola.\nAllo scoppio della guerra di successione spagnola nel 1701, Massimiliano si schier\u00f2 a fianco della Francia di Luigi XIV, guadagnandosi presso i principi tedeschi la nomea di traditore (molto probabilmente Massimiliano contava in una strepitosa vittoria sull'Austria che gli avrebbe permesso di proporsi ai principi elettori come imperatore del Sacro Romano Impero, al posto degli Asburgo). Nel 1702 occup\u00f2 Ulma, ove attese l'arrivo delle truppe francesi comandate dal maresciallo di Francia Villars, alle quali un\u00ec le sue nel maggio dell'anno successivo conquistando quasi tutto il Tirolo fino a Vipiteno.\nIl 13 agosto 1704 affront\u00f2 con le truppe del generale francese Camillo d'Hostun, conte di Tallard l'esercito della Grande alleanza imperiale, comandato dal duca di Marlborough e dal principe Eugenio di Savoia presso Blenheim. La conseguenza della battaglia, che fu decisiva anche se non l'ultima, nella guerra di successione spagnola, fu l'esilio del principe Massimiliano che, prima di riparare in Francia, affid\u00f2 alla moglie Teresa Cunegonda la reggenza della Baviera.\nCon la consorte di Massimiliano la Grande alleanza concord\u00f2 dapprima un armistizio, quindi il 7 novembre 1704 fu firmato il trattato di Ilbesheim, con il quale si convenne lo scioglimento dell'esercito bavarese, lo smantellamento delle fortificazioni ed il protettorato austriaco. Alla principessa rimase solo l'amministrazione del territorio. Con Massimiliano fu bandito dalla terra di Baviera e da Colonia anche al fratello Giuseppe Clemente, principe elettore di Colonia. L'esecuzione del trattato fu affidata al principe Eugenio di Savoia, uno dei vincitori di H\u00f6chst\u00e4dt, che dimostr\u00f2 il suo pugno di ferro reprimendo le rivolte dei bavaresi contro le imposte ed i reclutamenti forzati, voluti dall'imperatore, a Sendling e ad Aidenbach.\nTrattati di pace e ultimi anni.\nIn una conferenza a Utrecht, il 22 marzo, Massimiliano riceve dall'imperatore (Carlo VI) la garanzia che gli verr\u00e0 ceduta la Sardegna col titolo di Re. L'8 maggio Massimiliano sottoscrive un trattato in cui egli rinuncia al possesso dei Paesi Bassi spagnoli in cambio del regno di Sardegna. Nel Trattato di Utrecht firmato nei mesi di marzo-aprile 1713 a Massimiliano fu ceduta la Sardegna col titolo di re. In una conferenza a Utrecht del 15 maggio i plenipotenziari dell'Imperatore, d'Inghilterra e della Francia confermano nel protocollo della conferenza la cessione della Sardegna col titolo di Re al principe elettore di Baviera.\nNel frattempo, il 21 maggio, Massimiliano festeggia il suo successo con una grande festa a Suresnes (Francia) come futuro re di Sardegna. L'8 luglio l'imperatore non firm\u00f2 il trattato di Utrecht a causa della prevista cessione della Sardegna a Max Emanuel e dichiar\u00f2 nuovamente guerra alla Francia. A Madrid intanto l'inviato del principe elettore bavarese, il conte Louis d'Albert, preparava insieme all'esule Vincenzo Bacallar Sanna un piano dettagliato (\"Projet sur la Sardaigne\") per la conquista militare dell'isola.\nNel marzo 1714 a Rastatt la Francia sottoscrisse il trattato di pace con l'imperatore, a cui furono confermati i suoi possedimenti italiani e la Sardegna. Nel trattato la cessione della Sardegna a Max Emanuel non viene pi\u00f9 menzionata. L'articolo XVIII del trattato offre a Max Emanuel la possibilit\u00e0 di scambiare la Baviera con un altro paese. I piani per la conquista militare della Sardegna da parte del principe elettore bavarese non vengono eseguiti.\nL'esilio termin\u00f2 nel 1715 con la fine della guerra di successione e Massimiliano pot\u00e9 rientrare in Baviera come principe elettore. Gli anni seguenti furono assai tranquilli, Massimiliano si dedic\u00f2 alla collezione di opere d'arte, alla ricostruzione del castello di Schlei\u00dfheim, interrotta durante la guerra, ed alla costruzione del castello di F\u00fcrstenried.\nDiscendenza.\nMassimiliano e Maria Antonia d'Austria, sua prima moglie, ebbero tre figli: \nNel marzo 1693 si fidanz\u00f2 con la principessa Leopoldina Eleonora (1679-1693), figlia dell'elettore palatino Filippo Guglielmo, che mor\u00ec tre settimane dopo.\nDal secondo matrimonio con Teresa Cunegonda di Polonia nacquero nove figli:\n\u00c8 documentata inoltre l'esistenza di almeno altri tre figli avuti da due amanti."}
{"id": "843075", "revid": "83531", "url": "https://it.wikipedia.org/wiki?curid=843075", "title": "Massacro di Odi", "text": "Il massacro di Odi \u00e8 stato un attacco eseguito nel 1999 dall'esercito nigeriano nella citt\u00e0 di Odi, in Nigeria, abitata prevalentemente da componenti dell'etnia Ijaw, nello stato di Bayelsa.\nPrima del massacro, ai primi di novembre del 1999, sette membri della polizia nigeriana furono uccisi nei pressi di Odi. Alla ricerca dei responsabili, i militari invasero la cittadina aprendo indiscriminatamente il fuoco e procedendo ad attacchi e violenze verso la popolazione civile e le case dei privati cittadini. Ogni edificio della citt\u00e0, eccetto la banca, la Chiesa Anglicana e la clinica, fu incendiato. Molti civili (in una quantit\u00e0 stimata da varie dozzine a varie centinaia) furono uccisi. Le violenze si inserivano nel contesto del conflitto del delta del Niger e della questione sulla legittimit\u00e0 da parte delle compagnie petrolifere straniere all'estrazione indiscrimanata delle risorse del sottosuolo.\nIl massacro fu portato avanti ed appoggiato dal nuovo governo democratico di Obasanjo per mostrare la fermezza dell'autorit\u00e0 centrale nel contrastare ogni attivit\u00e0 di guerriglia dei gruppi paramilitari della regione, molto spesso appoggiati dalla popolazione civile, tra cui il Movimento per l'Emancipazione del Delta del Niger e la Forza volontaria popolare del Delta del Niger. In totale le vittime ufficiali furono 43, di cui 8 soldati."}
{"id": "843076", "revid": "110157", "url": "https://it.wikipedia.org/wiki?curid=843076", "title": "Star\u00e9 Hory", "text": "Star\u00e9 Hory (in tedesco \"Altgebirge\", in ungherese \"\u00d3hegy\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio venne fondato da coloni tedeschi nel 1536 (con il nome di \"Altgep\u00fcrg\"), qui accorsi per sfruttare le locali miniere. \nDel comune di Star\u00e9 Hory fanno parte le frazioni di \"Bachl\u00e1\u010dka\" (in tedesco \"Bachler\"), \"Doln\u00fd\" e \"Horn\u00fd Jelenec\" (in tedesco rispettivamente \"Untergielentz\" e \"Obergielentz\"), \"Potkanov\u00e1\" (in tedesco \"Ratzental\" o \"Ratzengrund\"), \"Pra\u0161nica\" (in tedesco \"Praschnitz\"), \"Richtarov\u00e1\" (in tedesco \"Richtergrund\"), \"Ryb\u00f4\" (in tedesco \"Ribau\"), \"Valentov\u00e1\" (in \"Walent\").\nIl villaggio conserva un'interessante chiesa in stile gotico del XV secolo."}
{"id": "843079", "revid": "110157", "url": "https://it.wikipedia.org/wiki?curid=843079", "title": "Epoca (rivista)", "text": "Epoca \u00e8 stato un settimanale edito dalla Arnoldo Mondadori Editore, pubblicato dal 1950 fino al 1997. \nCessate le pubblicazioni regolari, esce in formato monografico aperiodico con numeri da collezione.\nStoria.\nIdeato sul modello dei periodici statunitensi illustrati, come il settimanale \"Life\", \u00e8 stato lanciato a Milano il 14 ottobre 1950. La testata recava come sottotitolo: \u00abSettimanale politico di grande informazione\u00bb.\nFra i settimanali italiani si distinse subito per l'impostazione grafica: stampa su carta lucida ed ampio ricorso ai servizi fotografici (molti in esclusiva), oltre a un sapiente uso del colore. La composizione grafica fu firmata inizialmente da Bruno Munari. Per la copertina del primo numero la scelta cadde su un primo piano di una commessa, diciannovenne, del buffet Motta di piazza del Duomo a Milano. Della prima redazione fecero parte Aldo Borelli, Augusto Guerriero (celebre la sua rubrica \"Memorie di Ricciardetto\"), Aldo Palazzeschi, Cesare Zavattini, Giovanni Spadolini ed Alberto Cavallari. Nel dicembre 1952 il settimanale pubblic\u00f2, grazie all'amicizia tra Alberto Mondadori e Ernest Hemingway, il racconto \"Il vecchio e il mare\", con i disegni di Ugo Marantonio.\nNonostante il lusinghiero successo iniziale, i larghi costi di produzione (dovuti anche all'utilizzo di sofisticate macchine per la stampa) imposero fin dal secondo anno una correzione dell'offerta informativa, con pi\u00f9 servizi autoprodotti e una maggiore attenzione alla cronaca. Nella seconda met\u00e0 degli anni cinquanta avvennero altri cambiamenti: nuovi inserti speciali, aumento delle inchieste, nuove rubriche dedicate ai fenomeni del costume e dello spettacolo. La rivista fu divisa in due parti: nella prima vennero concentrati gli articoli di politica, di cronaca e le rubriche (compresa la famosa \u201cL'Italia domanda\u201d); nella seconda apparivano lunghi reportage fotografici, realizzati sia da inviati italiani sia acquistati da agenzie straniere. Nel 1956 Enzo Biagi fu promosso da caporedattore a direttore. In quell'anno Mario De Biasi (1923\u20132013) realizz\u00f2 un memorabile reportage sulla rivolta di Budapest; il fotogiornalista \"immortal\u00f2 l'ingresso dei carri armati sovietici, i massacri, la rabbia, i morti impiccati nelle strade e il dolore della popolazione\". \u00abEpoca\u00bb surclass\u00f2 i suoi principali concorrenti, \u00abTempo\u00bb e l'\u00abEuropeo\u00bb, raggiungendo stabilmente la quota di 500.000 copie di vendita.\nNegli anni sessanta la rivista speriment\u00f2 nuovi temi, aprendo le proprie pagine alla divulgazione storica e scientifica. Nel maggio del 1965 entr\u00f2 a far parte dello staff dei fotografi di Epoca l'alpinista Walter Bonatti. Nello stesso decennio la televisione aumentava la propria penetrazione nelle famiglie italiane, diventando entro la fine del decennio il principale mezzo d'informazione. Il contraccolpo per le riviste illustrate come \"Epoca\" fu notevole.\nNegli anni settanta si susseguirono numerosi tentativi di rinnovamento del prodotto, che oscillarono tra la formula del settimanale d'impegno e quella del settimanale d'evasione. Ben dodici direttori si alternarono tra il 1970 e il 1990. In quel periodo il settimanale inizi\u00f2 ad offrire ai propri lettori durante il periodo natalizio libri di scrittori famosi, molti dei quali vincitori del Premio Nobel. Tra il 1988 ed il 1990, la rivista usc\u00ec con la testata \u00abEpoca!\u00bb, con il punto esclamativo.\nL'inizio degli anni novanta fu positivo: il settimanale visse una stagione di rilancio che culmin\u00f2 nel 1993. Nel 1994 Epoca fu il primo settimanale italiano a dotarsi di una versione elettronica da leggere su computer dotati di modem e a illustrare questo innovativo servizio, prevedendo un fenomeno che sarebbe esploso solo con l'avvento dei tablet negli anni 2000. Ma nello stesso periodo il successo commerciale del settimanale inizi\u00f2 a esaurirsi. Il 25 gennaio 1997 \u00abEpoca\u00bb, giunta al 2247\u00ba numero, sospese le pubblicazioni.\nVennero poi riprese in forma di periodico monografico, come supplemento del settimanale \u00abPanorama\u00bb.\nDocumentari fotografici.\nDal 1955 al 1969 \u00abEpoca\u00bb pubblic\u00f2 diverse serie di inserti fotografici su temi non legati all'attualit\u00e0 che, composti insieme, potevano essere rilegate in volume. I titoli dei volumi furono:\nL'iniziativa editoriale forn\u00ec un robusto sostegno alle vendite del settimanale.\nFirme.\nFin dai primi numeri Cesare Zavattini ha curato la fortunata rubrica \"Italia domanda\". Un'altra rubrica di politica internazionale venne curata, fin dal primo numero (1950) e sino alla morte del suo estensore (1981), da Augusto Guerriero (con lo pseudonimo \"Ricciardetto\"). Altro fondamentale collaboratore del periodico fu per la critica cinematografica Filippo Sacchi, il quale, succeduto ad Aldo Palazzeschi, nel 1971 ebbe per successore Domenico Meccoli. Celebri furono le caricature di personaggi politici di Paolo Garretto. Alba de C\u00e9spedes curava la rubrica \"Dalla parte di lei\".\nEpoca fu celebre (soprattutto negli anni tra il 1953 e il 1970, ritenuti il suo periodo d'oro) per i servizi realizzati da uno staff di fotografi di prim'ordine: Walter Bonatti, Mario De Biasi, Gianni Minischetti, Walter Mori, Sergio Del Grande, Mauro Galligani, Giorgio Lotti, Vittoriano Rastelli, Pietro Zullino."}
{"id": "843090", "revid": "1699816", "url": "https://it.wikipedia.org/wiki?curid=843090", "title": "Sandy Cheeks", "text": "Sandra Jennifer Cheeks, o pi\u00f9 comunemente Sandy Cheeks, \u00e8 un personaggio del cartone animato \"SpongeBob SquarePants\". Fa la sua prima comparsa nell'episodio \"T\u00e8 sotto l'albero\". \u00c8 una simpaticissima scoiattolina dal carattere allegro e sicuro.\nDescrizione del personaggio.\nViene dal Texas e per poter vivere sott'acqua indossa sempre una tuta da astronauta. Ha una casa particolare: un'enorme sfera di plastica trasparente (come affermato da lei nel primo episodio), nella quale si pu\u00f2 respirare solo aria. Infatti nel primo episodio in cui Sandy appare SpongeBob e Patrick rischiano di morire disidratati e perci\u00f2 regala loro dei caschi di vetro contenenti acqua che ogni volta indosseranno quando si recano da lei. Sempre dentro la gigantesca bolla d'aria di Sandy si trovano un prato e una grande quercia dove all'interno vi \u00e8 il suo alloggio. Non sappiamo il motivo per cui abbia deciso di vivere nel mare, forse per studiare meglio le creature marine visto che \u00e8 una scienziata.\nNell'episodio \"Invenzione salva fondi\" si scopre che Sandy ha come capi tre scimmie, che vengono a visitarla per vedere l'andamento dei progetti e della costruzione delle invenzioni, per decidere se continuare a finanziare le sue ricerche in ambiente sottomarino. Anche se vive in mare nel quale non c'\u00e8 molta distinzione tra le stagioni, quando sulla terraferma arriva l'inverno, come tutti gli scoiattoli che si rispettino, Sandy va in letargo e pochi giorni prima che ci\u00f2 avvenga si prepara riordinando e pulendo accuratamente casa sua come mostrato nell'episodio \"Il pre-letargo\".\nNell'episodio \"Attenti alla belva\" vediamo inoltre che lei, durante il letargo oscura la sua bolla d'aria che all'interno \u00e8 ricoperta di neve proteggendola con una resistente copertura in acciaio e all'ingresso posiziona un televisore con un video registrato da lei poco prima di addormentarsi per informare chiunque verr\u00e0 a trovarla -soprattutto SpongeBob- del suo letargo e che durante ci\u00f2 non gradisce essere disturbata. Sempre nel video fa vedere che si ciba abbondantemente di tutte le ghiande che sono cadute dalla sua quercia. Sempre in questo episodio - nel quale SpongeBob e Patrick rimangono bloccati all'interno della bolla d'aria a causa della serratura della porta ghiacciata - vediamo che lei durante il suo lungo riposo a causa di tutte le ghiande che si \u00e8 mangiata diventa molto grassa e robusta e sogna dei personaggi western e i loro antagonisti e che se viene svegliata risulta essere molto aggressiva e pericolosa poich\u00e9 confondendo il sogno per realt\u00e0 scambia i suoi amici per i personaggi antagonisti che stava sognando.\nAma praticare gli sport estremi e il suo hobby preferito \u00e8 fare karate con SpongeBob, il suo migliore amico. Si comporta come la tipica ragazza del Far West usando il lazo, cantando canzoni tipiche dell'epoca e addomesticando gli animali come tori o vermi giganti con la corda. Si arrabbia se qualcuno, in qualsiasi caso, si ritiene migliore di lei."}
{"id": "843098", "revid": "599013", "url": "https://it.wikipedia.org/wiki?curid=843098", "title": "Xap", "text": ""}
{"id": "843100", "revid": "599013", "url": "https://it.wikipedia.org/wiki?curid=843100", "title": "Xau", "text": ""}
{"id": "843102", "revid": "599013", "url": "https://it.wikipedia.org/wiki?curid=843102", "title": "Xaw", "text": ""}
{"id": "843103", "revid": "110157", "url": "https://it.wikipedia.org/wiki?curid=843103", "title": "\u0160pania Dolina", "text": "\u0160pania Dolina (in tedesco \"Herrengrund\", in ungherese \"\u00darv\u00f6lgy\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nei documenti antichi nel 1263 con i nomi in latino di \"Montana\" e \"Vallis Dominorum\". I suoi abitanti all'epoca erano minatori sassoni provenienti da Bansk\u00e1 Bystrica. \nDel comune di \u0160pania Dolina fa parte la frazione di Piesky (in tedesco \"Sandberg\")."}
{"id": "843105", "revid": "599013", "url": "https://it.wikipedia.org/wiki?curid=843105", "title": "Xay", "text": ""}
{"id": "843106", "revid": "599013", "url": "https://it.wikipedia.org/wiki?curid=843106", "title": "Xaz", "text": ""}
{"id": "843107", "revid": "599013", "url": "https://it.wikipedia.org/wiki?curid=843107", "title": "Xbb", "text": ""}
{"id": "843108", "revid": "599013", "url": "https://it.wikipedia.org/wiki?curid=843108", "title": "Xbe", "text": ""}
{"id": "843109", "revid": "599013", "url": "https://it.wikipedia.org/wiki?curid=843109", "title": "Xbg", "text": ""}
{"id": "843110", "revid": "599013", "url": "https://it.wikipedia.org/wiki?curid=843110", "title": "Xbj", "text": ""}
{"id": "843111", "revid": "599013", "url": "https://it.wikipedia.org/wiki?curid=843111", "title": "Xbl", "text": ""}
{"id": "843112", "revid": "599013", "url": "https://it.wikipedia.org/wiki?curid=843112", "title": "Xbn", "text": ""}
{"id": "843113", "revid": "599013", "url": "https://it.wikipedia.org/wiki?curid=843113", "title": "Xbo", "text": ""}
{"id": "843114", "revid": "599013", "url": "https://it.wikipedia.org/wiki?curid=843114", "title": "Xbr", "text": ""}
{"id": "843115", "revid": "599013", "url": "https://it.wikipedia.org/wiki?curid=843115", "title": "Xbw", "text": ""}
{"id": "843116", "revid": "599013", "url": "https://it.wikipedia.org/wiki?curid=843116", "title": "Xch", "text": ""}
{"id": "843118", "revid": "599013", "url": "https://it.wikipedia.org/wiki?curid=843118", "title": "Xci", "text": ""}
{"id": "843119", "revid": "599013", "url": "https://it.wikipedia.org/wiki?curid=843119", "title": "Xcl", "text": ""}
{"id": "843120", "revid": "599013", "url": "https://it.wikipedia.org/wiki?curid=843120", "title": "Xcm", "text": ""}
{"id": "843122", "revid": "599013", "url": "https://it.wikipedia.org/wiki?curid=843122", "title": "Xcn", "text": ""}
{"id": "843123", "revid": "599013", "url": "https://it.wikipedia.org/wiki?curid=843123", "title": "Xco", "text": ""}
{"id": "843124", "revid": "599013", "url": "https://it.wikipedia.org/wiki?curid=843124", "title": "Xdb", "text": ""}
{"id": "843125", "revid": "599013", "url": "https://it.wikipedia.org/wiki?curid=843125", "title": "Xde", "text": ""}
{"id": "843126", "revid": "599013", "url": "https://it.wikipedia.org/wiki?curid=843126", "title": "Xdj", "text": ""}
{"id": "843127", "revid": "599013", "url": "https://it.wikipedia.org/wiki?curid=843127", "title": "Xdl", "text": ""}
{"id": "843128", "revid": "599013", "url": "https://it.wikipedia.org/wiki?curid=843128", "title": "Xdm", "text": ""}
{"id": "843129", "revid": "599013", "url": "https://it.wikipedia.org/wiki?curid=843129", "title": "Xdu", "text": ""}
{"id": "843130", "revid": "599013", "url": "https://it.wikipedia.org/wiki?curid=843130", "title": "Xee", "text": ""}
{"id": "843132", "revid": "599013", "url": "https://it.wikipedia.org/wiki?curid=843132", "title": "Xeh", "text": ""}
{"id": "843133", "revid": "599013", "url": "https://it.wikipedia.org/wiki?curid=843133", "title": "Xej", "text": ""}
{"id": "843134", "revid": "599013", "url": "https://it.wikipedia.org/wiki?curid=843134", "title": "Xek", "text": ""}
{"id": "843135", "revid": "1272592", "url": "https://it.wikipedia.org/wiki?curid=843135", "title": "XEN", "text": ""}
{"id": "843136", "revid": "599013", "url": "https://it.wikipedia.org/wiki?curid=843136", "title": "Xes", "text": ""}
{"id": "843137", "revid": "125227404", "url": "https://it.wikipedia.org/wiki?curid=843137", "title": "Premio Campigna", "text": "Il Premio Campigna \u00e8 un premio di arte moderna nato nel 1955 che si tiene a Santa Sofia (FC) nella stagione autunnale a partire da settembre.\nDescrizione.\nInizialmente la manifestazione si teneva tra gli alberi della foresta di Campigna, oggi parte del Parco Nazionale delle Foreste Casentinesi, Monte Falterona e Campigna ed era dedicata solamente ad artisti locali, poi negli anni immediatamente seguenti molti artisti venivano invitati a creare le loro opere estemporaneamente.\nDal 1966 il Premio prese sempre pi\u00f9 importanza, grazie anche ad artisti riconosciuti come Luigi Carluccio, Giuseppe Raimondi e Francesco Arcangeli. Parteciparono poi anche artisti come Mattia Moreni, Ennio Morlotti, Concetto Pozzati, Marco Valsecchi, Umberto Mariani, Mario De Micheli, Andrea Emiliani, Giovanni Korompay Lucio Saffaro, Giulio Ruffini (che lo vinse nel 1967) e tantissimi altri.\nNegli anni ottanta il Premio Campigna venne organizzato secondo un programma triennale legato a generi pi\u00f9 tradizionali, riletti per\u00f2 in chiave contemporanea, come l'autoritratto, il paesaggio e la natura morta (espongono Enzo Brunori, Giosetta Fioroni, Giulio Turcato, Vittorio D'Augusta, Piero Manai e tanti altri).\nNel 1985 part\u00ec un progetto triennale a soggetto, dal titolo \"Tempo e identit\u00e0\". Negli stessi anni Mattia Moreni, stabilitosi a Santa Sofia, fece dono al Premio di molte sue opere, conservate nella Galleria d'arte moderna \"Vero Stoppioni\" (inaugurata nel 1990).\nNel 2002 il premio e la direzione artistica furono affidati alla cura di Adriano Baccilieri, il quale svilupp\u00f2 un nuovo programma di tre anni, aprendo la mostra anche a giovani artisti, oltre che a figure rappresentative del '900.\nAttualmente il premio ha luogo, oltre che nella Galleria, anche nella piazza del paese, nell'alveo del fiume Bidente e nel Parco della Resistenza (ex parco Giorgi).\nNell'alveo del fiume Bidente \u00e8 stato istituito dal 1992 un vero e proprio Parco di sculture all'aperto (dal centro di Santa Sofia fino a Capaccio, raggiungibile con una passeggiata del nuovo parco fluviale). Qui si trovano l'opera \"Ulisse\" dei coniugi Anne e Patrick Poirier, \"Sotto l'albero di Ginkgo\" del giapponese Hidetoshi Nagasawa e opere di altri artisti, tra cui Nicola Carrino, Cuoghi Corsello, Luigi Mainolfi, Giuseppe Maraniello, Eliseo Mattiacci, Chiara Pergola, Francesco Somaini, Mauro Staccioli."}
{"id": "843138", "revid": "599013", "url": "https://it.wikipedia.org/wiki?curid=843138", "title": "Xfn", "text": ""}
{"id": "843139", "revid": "599013", "url": "https://it.wikipedia.org/wiki?curid=843139", "title": "Xfv", "text": ""}
{"id": "843140", "revid": "599013", "url": "https://it.wikipedia.org/wiki?curid=843140", "title": "Xfw", "text": ""}
{"id": "843141", "revid": "599013", "url": "https://it.wikipedia.org/wiki?curid=843141", "title": "Xga", "text": ""}
{"id": "843143", "revid": "599013", "url": "https://it.wikipedia.org/wiki?curid=843143", "title": "Xgg", "text": ""}
{"id": "843144", "revid": "599013", "url": "https://it.wikipedia.org/wiki?curid=843144", "title": "Xgj", "text": ""}
{"id": "843145", "revid": "599013", "url": "https://it.wikipedia.org/wiki?curid=843145", "title": "Xgk", "text": ""}
{"id": "843146", "revid": "1318658", "url": "https://it.wikipedia.org/wiki?curid=843146", "title": "XGL", "text": ""}
{"id": "843148", "revid": "599013", "url": "https://it.wikipedia.org/wiki?curid=843148", "title": "Xgn", "text": ""}
{"id": "843149", "revid": "599013", "url": "https://it.wikipedia.org/wiki?curid=843149", "title": "Xgy", "text": ""}
{"id": "843150", "revid": "599013", "url": "https://it.wikipedia.org/wiki?curid=843150", "title": "Xhm", "text": ""}
{"id": "843151", "revid": "599013", "url": "https://it.wikipedia.org/wiki?curid=843151", "title": "Xhs", "text": ""}
{"id": "843152", "revid": "599013", "url": "https://it.wikipedia.org/wiki?curid=843152", "title": "Xia", "text": ""}
{"id": "843153", "revid": "599013", "url": "https://it.wikipedia.org/wiki?curid=843153", "title": "Xib", "text": ""}
{"id": "843155", "revid": "599013", "url": "https://it.wikipedia.org/wiki?curid=843155", "title": "Xic", "text": ""}
{"id": "843156", "revid": "599013", "url": "https://it.wikipedia.org/wiki?curid=843156", "title": "Xid", "text": ""}
{"id": "843158", "revid": "599013", "url": "https://it.wikipedia.org/wiki?curid=843158", "title": "Xie", "text": ""}
{"id": "843159", "revid": "599013", "url": "https://it.wikipedia.org/wiki?curid=843159", "title": "Xig", "text": ""}
{"id": "843160", "revid": "599013", "url": "https://it.wikipedia.org/wiki?curid=843160", "title": "Xil", "text": ""}
{"id": "843161", "revid": "63716", "url": "https://it.wikipedia.org/wiki?curid=843161", "title": "Hideyoshi Toyotomi", "text": ""}
{"id": "843162", "revid": "599013", "url": "https://it.wikipedia.org/wiki?curid=843162", "title": "Xin", "text": ""}
{"id": "843164", "revid": "599013", "url": "https://it.wikipedia.org/wiki?curid=843164", "title": "Xjl", "text": ""}
{"id": "843165", "revid": "599013", "url": "https://it.wikipedia.org/wiki?curid=843165", "title": "Xka", "text": ""}
{"id": "843166", "revid": "599013", "url": "https://it.wikipedia.org/wiki?curid=843166", "title": "Xko", "text": ""}
{"id": "843169", "revid": "599013", "url": "https://it.wikipedia.org/wiki?curid=843169", "title": "Xks", "text": ""}
{"id": "843170", "revid": "599013", "url": "https://it.wikipedia.org/wiki?curid=843170", "title": "Xky", "text": ""}
{"id": "843173", "revid": "599013", "url": "https://it.wikipedia.org/wiki?curid=843173", "title": "Xlb", "text": ""}
{"id": "843175", "revid": "599013", "url": "https://it.wikipedia.org/wiki?curid=843175", "title": "Xlf", "text": ""}
{"id": "843177", "revid": "1186766", "url": "https://it.wikipedia.org/wiki?curid=843177", "title": "Xlo", "text": ""}
{"id": "843179", "revid": "599013", "url": "https://it.wikipedia.org/wiki?curid=843179", "title": "Xls", "text": ""}
{"id": "843180", "revid": "599013", "url": "https://it.wikipedia.org/wiki?curid=843180", "title": "Xlu", "text": ""}
{"id": "843181", "revid": "599013", "url": "https://it.wikipedia.org/wiki?curid=843181", "title": "Xlw", "text": ""}
{"id": "843182", "revid": "1543377", "url": "https://it.wikipedia.org/wiki?curid=843182", "title": "XMB", "text": "XMB\u2122 (acronimo di XrossMediaBar) \u00e8 un'interfaccia grafica sviluppata da Sony Computer Entertainment. \u00c8 stata originariamente utilizzata sulla console PSX e successivamente su PlayStation Portable, PlayStation 3 e sulla nuova generazione dei TV Bravia.\nDescrizione.\nIl nome deriva dalla forma a croce del menu.\nLe icone sono disposte orizzontalmente sullo schermo. Queste icone sono utilizzate come categorie per organizzare le opzioni. Quando si seleziona un'icona nella barra orizzontale, degli elementi vengono mostrati in verticale, e sono selezionabili con il pad direzionale.\nXMB della PlayStation Portable.\nCaratteristiche.\nSulla PSP sono disponibili otto categorie: Impostazioni, Extra, Foto, Musica, Video, Gioco, Rete e PlayStation Network. L'icona PlayStation Network \u00e8 disponibile dal firmware 5.00. \"Extra\" \u00e8 disponibile dalla versione di sistema 6.20.\nIl colore di sfondo della XMB varia a seconda del mese. Dal firmware 2.00 il colore pu\u00f2 essere cambiato, o come sfondo pu\u00f2 essere impostata un'immagine. Impostando un'immagine, non vengono visualizzate le onde sullo sfondo. Dall'aggiornamento di sistema 5.00 \u00e8 possibile cambiare l'effetto delle onde, tra Originale e Classico. Dal firmware 3.70 \u00e8 possibile impostare un disegno personalizzato costituito da un tema speciale in formato PTF.\nSchema di colori.\nSui modelli di PSP Slim &amp; Lite, Brite e Go sono presenti colori aggiuntivi.\nXMB della PlayStation 3.\nCaratteristiche.\nLa XrossMediaBar della PlayStation 3 include nove categorie: Utenti, Impostazioni, Foto, Musica, Video, TV/Video Services (dal firmware 3.70), Gioco, Rete, PlayStation Network, e Amici..\nDalla versione di sistema 2.40 c'\u00e8 la XMB In-Game, sebbene le funzionalit\u00e0 siano ridotte, ad esempio non \u00e8 possibile utilizzare il browser."}
{"id": "843184", "revid": "767487", "url": "https://it.wikipedia.org/wiki?curid=843184", "title": "Kiko Loureiro", "text": "Biografia.\nComincia a suonare una chitarra acustica all'et\u00e0 di undici anni. Ispirato da artisti come Eddie Van Halen, Jimmy Page, Jimi Hendrix, e Randy Rhoads, migra alla chitarra elettrica all'et\u00e0 di 13 anni. Al suo sedicesimo compleanno suona gi\u00e0 in due bands, Legalize e A Chave, nei nightclubs di San Paolo. A 19 anni entra a far parte degli Angra, gruppo power metal brasiliano, dove suona ancora oggi.\nCon l'aumento di popolarit\u00e0 del power metal, Loureiro riscuote discreto successo sia con gli Angra che come artista solista. \u00c8 conosciuto per la sua abilit\u00e0 con la chitarra, per aver scritto articoli ed essere apparso sulle copertine di riviste del settore come \"Cover Guitarra\", \"Guitar &amp; Bass\", e \"Young Guitar\".\nIn aggiunta ai suoi successi rock/metal, Loureiro ha suonato la chitarra in varie canzoni Eurobeat in collaborazione con Dave Rodgers, comprese \"Fevernova\", \"Ring of Fire\" e \"The Road is on Fire\".\nIl 3 aprile 2015 viene confermata la sua partecipazione, insieme a quella di Chris Adler, nella nuova formazione dei Megadeth."}
{"id": "843185", "revid": "599013", "url": "https://it.wikipedia.org/wiki?curid=843185", "title": "Xmc", "text": ""}
{"id": "843186", "revid": "599013", "url": "https://it.wikipedia.org/wiki?curid=843186", "title": "Xmd", "text": ""}
{"id": "843188", "revid": "599013", "url": "https://it.wikipedia.org/wiki?curid=843188", "title": "Xmg", "text": ""}
{"id": "843189", "revid": "599013", "url": "https://it.wikipedia.org/wiki?curid=843189", "title": "Xmh", "text": ""}
{"id": "843190", "revid": "599013", "url": "https://it.wikipedia.org/wiki?curid=843190", "title": "Xmp", "text": ""}
{"id": "843191", "revid": "599013", "url": "https://it.wikipedia.org/wiki?curid=843191", "title": "Xms", "text": ""}
{"id": "843192", "revid": "599013", "url": "https://it.wikipedia.org/wiki?curid=843192", "title": "Xmy", "text": ""}
{"id": "843193", "revid": "599013", "url": "https://it.wikipedia.org/wiki?curid=843193", "title": "Xng", "text": ""}
{"id": "843195", "revid": "599013", "url": "https://it.wikipedia.org/wiki?curid=843195", "title": "Xnn", "text": ""}
{"id": "843196", "revid": "599013", "url": "https://it.wikipedia.org/wiki?curid=843196", "title": "Xpa", "text": ""}
{"id": "843197", "revid": "599013", "url": "https://it.wikipedia.org/wiki?curid=843197", "title": "Xpk", "text": ""}
{"id": "843198", "revid": "599013", "url": "https://it.wikipedia.org/wiki?curid=843198", "title": "Xpl", "text": ""}
{"id": "843199", "revid": "599013", "url": "https://it.wikipedia.org/wiki?curid=843199", "title": "Xpn", "text": "XPN potrebbe riferirsi a:"}
{"id": "843200", "revid": "599013", "url": "https://it.wikipedia.org/wiki?curid=843200", "title": "Xpp", "text": ""}
{"id": "843201", "revid": "599013", "url": "https://it.wikipedia.org/wiki?curid=843201", "title": "Xpr", "text": ""}
{"id": "843202", "revid": "599013", "url": "https://it.wikipedia.org/wiki?curid=843202", "title": "Xpu", "text": ""}
{"id": "843203", "revid": "599013", "url": "https://it.wikipedia.org/wiki?curid=843203", "title": "Xqu", "text": ""}
{"id": "843204", "revid": "599013", "url": "https://it.wikipedia.org/wiki?curid=843204", "title": "Xrr", "text": ""}
{"id": "843205", "revid": "599013", "url": "https://it.wikipedia.org/wiki?curid=843205", "title": "Xsa", "text": ""}
{"id": "843206", "revid": "599013", "url": "https://it.wikipedia.org/wiki?curid=843206", "title": "Xsc", "text": ""}
{"id": "843208", "revid": "599013", "url": "https://it.wikipedia.org/wiki?curid=843208", "title": "Xsd", "text": ""}
{"id": "843209", "revid": "599013", "url": "https://it.wikipedia.org/wiki?curid=843209", "title": "Xse", "text": ""}
{"id": "843210", "revid": "125618268", "url": "https://it.wikipedia.org/wiki?curid=843210", "title": "Sindaci di Alatri", "text": "Questo elenco riporta i responsabili dell'amministrazione civica di Alatri."}
{"id": "843212", "revid": "599013", "url": "https://it.wikipedia.org/wiki?curid=843212", "title": "Xsi", "text": ""}
{"id": "843214", "revid": "287204", "url": "https://it.wikipedia.org/wiki?curid=843214", "title": "Tajov", "text": " Tajov (in tedesco \"Teibau\", in ungherese \"Taj\u00f3\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio venne fondato dalla ricca famiglia dei Thurzo \u2013 Fugger nel 1500, che qui installarono una raffineria. Successivamente pass\u00f2 alla Camera Mineraria di Bansk\u00e1 Bystrica. \nDel comune di Tajov fa parte la frazione di Jabrinkov\u00e1 (in tedesco \"Jabrinckau\" , in ungherese \"Imr\u00e9d\")."}
{"id": "843215", "revid": "599013", "url": "https://it.wikipedia.org/wiki?curid=843215", "title": "Xsm", "text": ""}
{"id": "843217", "revid": "599013", "url": "https://it.wikipedia.org/wiki?curid=843217", "title": "Xso", "text": ""}
{"id": "843218", "revid": "599013", "url": "https://it.wikipedia.org/wiki?curid=843218", "title": "Xtg", "text": ""}
{"id": "843219", "revid": "599013", "url": "https://it.wikipedia.org/wiki?curid=843219", "title": "Xtl", "text": ""}
{"id": "843220", "revid": "599013", "url": "https://it.wikipedia.org/wiki?curid=843220", "title": "Xto", "text": ""}
{"id": "843221", "revid": "599013", "url": "https://it.wikipedia.org/wiki?curid=843221", "title": "Xtr", "text": ""}
{"id": "843222", "revid": "599013", "url": "https://it.wikipedia.org/wiki?curid=843222", "title": "Xuz", "text": ""}
{"id": "843223", "revid": "599013", "url": "https://it.wikipedia.org/wiki?curid=843223", "title": "Xvl", "text": ""}
{"id": "843224", "revid": "599013", "url": "https://it.wikipedia.org/wiki?curid=843224", "title": "Xvv", "text": ""}
{"id": "843225", "revid": "599013", "url": "https://it.wikipedia.org/wiki?curid=843225", "title": "Xya", "text": ""}
{"id": "843226", "revid": "599013", "url": "https://it.wikipedia.org/wiki?curid=843226", "title": "Xye", "text": ""}
{"id": "843227", "revid": "599013", "url": "https://it.wikipedia.org/wiki?curid=843227", "title": "Xyr", "text": ""}
{"id": "843228", "revid": "599013", "url": "https://it.wikipedia.org/wiki?curid=843228", "title": "Xza", "text": ""}
{"id": "843230", "revid": "599013", "url": "https://it.wikipedia.org/wiki?curid=843230", "title": "Xzb", "text": ""}
{"id": "843231", "revid": "1305772", "url": "https://it.wikipedia.org/wiki?curid=843231", "title": "Vlkanov\u00e1", "text": "Vlkanov\u00e1 (in tedesco \"Wolfsdorf\", in ungherese \"Farkaspet\u0151falva\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1511.\nDel comune di Vlkanov\u00e1 fa parte la frazione di \"Doln\u00e1 Petov\u00e1\" (in tedesco \"Pettelsdorf\" , in ungherese \"Pet\u0151falva\")."}
{"id": "843232", "revid": "599013", "url": "https://it.wikipedia.org/wiki?curid=843232", "title": "Xzc", "text": ""}
{"id": "843233", "revid": "344646", "url": "https://it.wikipedia.org/wiki?curid=843233", "title": "Bruce Metzger", "text": "Esperto di esegesi biblica e studioso del Nuovo Testamento, \u00e8 stato docente presso il Seminario Teologico di Princeton e ha fatto parte del comitato editoriale dell'American Bible Society.\nMetzger ha scritto e messo a disposizione commentari per molte traduzioni della Bibbia, e ha scritto molti libri. \u00c8 stato un collaboratore alla versione standard riveduta (\"Revised Standard Version\" o RSV in inglese) comprendente gli apocrifi della Bibbia, editore della \"Reader's Digest Bible\" (una versione condesata dell'RSV) ed editore generale della \"New Revised Standard Version\". \u00c8 stato anche uno degli editori del Nuovo Testamento greco standard della United Bible Societies, che si \u00e8 rivelato il punto di partenza per quasi tutte le traduzioni del Nuovo testamento negli ultimi decenni.\nI commentari di Metzger spesso utilizzano una critica storica e radicale, che prova a spiegare le origini letterarie e storiche della Bibbia e la formazione del canone biblico. Ad esempio, Metzger sostiene che la Chiesa delle origini che ha \"assemblato\" il Nuovo Testamento non abbia considerato l'ispirazione divina come un criterio sufficiente per canonizzare un libro. Metzger afferma inoltre che per la Chiesa della origini era importantissimo che un'opera che descriveva la vita di Ges\u00f9 fosse scritta da un discepolo o da un testimone di Ges\u00f9, ed infatti essa ha considerato altre opere come \"Il pastore di Erma\" e le \"Lettere di Clemente\" ispirate ma non canoniche. A causa di queste idee, \u00e8 stato criticato da molti fondamentalisti cristiani che credono che le concezioni di Metzger contraddicano l'idea che la Bibbia sia inerrante nei suoi manoscritti originali."}
{"id": "843236", "revid": "287204", "url": "https://it.wikipedia.org/wiki?curid=843236", "title": "Tureck\u00e1", "text": "Tureck\u00e1 (in tedesco \"Kunst\", in ungherese \"T\u00f6r\u00f6k\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1563 come insediamento di minatori e boscaioli.\nOgni anno vi si svolge in una cornice folkloristica e tradizionale la sagra dei \"bryndzov\u00e9 halu\u0161ky\", che prevede il Campionato del mondo di cucina e di mangiate di \"bryndzov\u00e9 halu\u0161ky\"."}
{"id": "843249", "revid": "1573940", "url": "https://it.wikipedia.org/wiki?curid=843249", "title": "Schizophora", "text": "Gli Schizofori (Schizophora ) sono un gruppo sistematico di insetti di rango indeterminato, intermedio fra quello di infraordine e quello di superfamiglia, genericamente definito come sezione. Appartengono all'ordine dei Ditteri (Brachycera: Muscomorpha: Cyclorrhapha) e vi si annoverano, in generale, insetti di aspetto muscoide. Costituiscono il gruppo sistematico pi\u00f9 ricco di famiglie nell'ambito dell'ordine, in quanto ve ne sono incluse 85, pari al 54%. Questi numeri sono tuttavia approssimativi, in quanto il numero complessivo di famiglie cambia secondo la tassonomia adottata nella suddivisione dell'ordine dei Ditteri.\nCaratteri morfologici.\nIl carattere morfologico che contraddistingue gli Schizofori \u00e8 la presenza, sulla fronte dell'adulto, della \"sutura frontale\", quale traccia del riassorbimento dello \"ptilinum\" e del meccanismo di sfarfallamento di questi ditteri.\nLo \"ptilinum\" \u00e8 una vescicola pulsante, presente nell'adulto prima della fuoriuscita dal pupario nella regione facciale sopra l'inserzione delle antenne. L'immissione di emolinfa nello \"ptilinum\" ne provoca la dilatazione e, di conseguenza, una pressione sulle linee di sutura di minor resistenza in uno dei poli del pupario. A seguito di questa sollecitazione il pupario si apre con un opercolo circolare permettendo all'adulto di fuoriuscire.\nDopo lo sfarfallamento, l'emolinfa viene riassorbita, lo \"ptilinum\" collassa e si ritrae completamente nella testa, lasciando come traccia una sutura a forma di U rovesciata che corre nello spazio compreso fra gli occhi e le antenne.\nAltro carattere ricorrente fra gli Schizofori \u00e8 la morfologia delle antenne, che presentano il pedicello pi\u00f9 lungo del primo flagellomero e l'arista triarticolata, inserita dorsalmente sul primo flagellomero.\nLe larve sono tipicamente conico-cilindriche, apode e microcefale.\nBiologia.\nGli Schizofori presentano la pi\u00f9 alta variet\u00e0 di comportamenti nell'ambito dei Ditteri. Le larve possono essere saprofaghe, fitofaghe, micetofaghe, zoofaghe. In quest'ultimo caso ricorre sia la predazione sia il parassitoidismo, a spese degli invertebrati, sia il parassitismo a spese di vertebrati. Lo sviluppo larvale si svolge attraverso tre stadi e la ninfosi si attua all'interno del pupario, struttura a forma di barilotto formata da una modificazione dell'exuvia dell'ultimo stadio larvale.\nAnche fra gli adulti, la dieta varia notevolmente soprattutto nel modo in cui si integra il rapporto fra fabbisogni energetici, fondamentalmente basati sull'assunzione di zuccheri, e fabbisogni proteici. Anche fra gli Schizofori ricorre la glicifagia, con l'assunzione di nettare, melata o altri fluidi zuccherini, ma l'integrazione dei fabbisogni proteici \u00e8 alla base di una marcata variet\u00e0 di comportamenti alimentari, secondo i gruppi, spaziando dalla glicifagia all'onnivoria alla saprofagia, dalla predazione alla necrofagia all'ematofagia.\nFilogenesi.\n\u00c8 di ampia condivisione l'interpretazione degli Schizofori come clade monofiletico: la presenza della sutura frontale nell'adulto, come residuo del riassorbimento dello \"ptilinum\", \u00e8 ritenuta l'autapomorfia fondamentale di questo gruppo, che lo contraddistingue da tutti gli altri Cyclorrhapha, tradizionalmente raggruppati nella sezione degli Aschiza. La posizione nel cladogramma dei Ciclorrafi non \u00e8 pienamente condivisa perch\u00e9 differisce in base ai criteri impiegati nella definizione dei nodi.\nLe relazioni filogenetiche basate sulle analisi cladistiche di Yeates, Wiegmann \"et al.\", dalla fine degli anni novanta ad oggi, individuerebbero gli Schizophora come clade monofiletico correlato ai Syrphoidea e derivato dalla differenziazione di due clade di Ciclorrafi primitivi, corrispondenti ai Platypezoidea \"sensu stricto\" e ai Phoroidea. Questa struttura rende perci\u00f2 artificiale il raggruppamento tradizionale degli Aschiza, in quanto parafiletico rispetto agli Schizophora.\nL'albero filogenetico interno degli Schizofori \u00e8 ancora in corso di sviluppo, per quanto le acquisizioni abbiano definito a grandi linee le relazioni filogenetiche nell'ambito sia degli Acalyptratae sia dei Calyptratae. Il cladogramma seguente, articolato per superfamiglie, si basa fondamentalmente sulle relazioni definite da J.F. McAlpine (1989) adattate da Yeates \"et al.\":\nQuesto cladogramma supporta apparentemente il carattere monofiletico sia degli Acalyptratae sia dei Calyptratae. Se da un lato c'\u00e8 il consenso per la natura monofiletica dei Calyptratae, dall'altro sussistono forti dubbi in merito agli Acalyptratae, che probabilmente sono parafiletici in rapporto ai Calyptratae: la natura parafiletica degli Acalyptratae fu ipotizzata da Hennig, affermata con certezza da Griffith, messa in discussione da McAlpine, considerata come probabile da Yeates \"et al.\". In effetti, il precedente cladogramma cambia impostazione, mettendo in evidenza le incertezze derivate dalle nuove acquisizioni, nella sintesi proposta attualmente dal Tree of Life Web Project.\nA prescindere dagli sviluppi ancora in corso, il raggruppamento degli Acalyptratae \u00e8 ancora oggi ampiamente considerato dai ditterologi, contrariamente ad altri gruppi di Ditteri, quali i Nematocera e gli Orthorrhapha, ritenuti ormai del tutto obsoleti per l'accertata natura parafiletica.\nSistematica.\nIn passato, gli Schizophora furono suddivisi in tre grandi gruppi:\nLa prima distinzione fu tra Calyptratae e Acalyptratae ed era basata sulla presenza di caliptre ben sviluppate in alcune famiglie del primo gruppo e, al contrario, sulla forte riduzione o sull'assenza totale nei ditteri del secondo gruppo. Becher propose l'aggiunta di un terzo gruppo, Pupipara, che faceva riferimento alla viviparit\u00e0 degli Hyppoboscidae. In seguito, l'inquadramento tassonomico di Becher fu del tutto abbandonato nelle varie proposte di riordino sistematico dei Ditteri e la superfamiglia degli Hippoboscoidea entr\u00f2 a far parte, a tutti gli effetti, dei Calyptratae.\nIl criterio di determinazione fra le due sottosezioni degli Schizophora, la presenza e lo sviluppo della caliptra, \u00e8 sempre stato ritenuto debole a causa dell'estrema variabilit\u00e0 delle dimensioni delle caliptre nelle varie famiglie. Nel corso della storia della tassonomia dei Ditteri, diversi Autori si sono perci\u00f2 prodigati per individuare chiavi pi\u00f9 affidabili ma, in ogni modo, lo sviluppo della caliptra resta ancora oggi l'elemento morfologico differenziale pi\u00f9 largamente citato in letteratura. Dal punto di vista filogenetico, tuttavia, questo carattere non ha fondamento per la sua variabilit\u00e0 in entrambe le sottosezioni.\nI contributi significativi alla suddivisione tassonomica degli Schizophora si devono a Hennig (1973), il cui schema tassonomico presenta molte affinit\u00e0 con quelli attualmente adottati. Hennig suddivise gli Schizophora nei due gruppi tradizionali, includendo i Pupipara nella superfamiglia dei Glossinoidea. Gli Acalyptratae furono ripartiti in 11 superfamiglie (Conopoidea, Micropezoidea, Nothyboidea, Otitoidea, Sciomyzoidea, Lauxanioidea, Pallopteroidea, Anthomyzoidea, Agromyzoidea, Chloropoidea, Drosophiloidea) e alcune famiglie furono posizionate come \"incertae sedis\". I Calyptratae furono ripartiti in quattro superfamiglie (Glossinoidea, Muscoidea, Calliphoroidea e Mormotomyioidea). Hennig espresse anche un dubbio sulla pertinenza della superfamiglia Mormotomyioidea, comprendente i soli Mormotiomyiidae, che attualmente sono considerati fra gli Acaliptrati.\nJames McAlpine (1989) ha sviluppato ulteriormente la filogenesi e articolato la ripartizione tassonomica riproponendo buona parte delle superfamiglie di Hennig, ma rivedendo la posizione sistematica di molte famiglie rispetto a quella proposta da Hennig. Gli attuali schemi di classificazione sono fondamentalmente basati su quello di McAlpine, ma in letteratura non c'\u00e8 pieno consenso sull'esatta definizione delle famiglie. Il seguente schema \u00e8 derivato dalle trattazioni del \"Manual of Nearctic Diptera\" (1989) e del \"Manual of Palaearctic Diptera\" (1998) e integrato dalle classificazioni attribuite nel BioSystematic Database of World Diptera, che, per quanto privo di ufficialit\u00e0, tende a riassumere i pi\u00f9 recenti orientamenti in materia di revisioni. Il numero approssimativo di 80-82 famiglie, in realt\u00e0 \u00e8 destinato ad aumentare per l'eventuale elevazione di \"taxa\" inferiori (gruppi di generi o sottofamiglie) al rango di famiglia o per la definizione di nuove famiglie partendo dalla descrizione di nuove specie. Uno dei possibili schemi tassonomici aggiornati, comprendente 87 famiglie, \u00e8 il seguente\nImportanza.\nLa marcata biodiversit\u00e0 relativa alla sezione degli Schizophora fa s\u00ec che vi siano compresi gruppi di grande importanza sotto vari aspetti dell'entomologia applicata. Negli Schizofori \u00e8 infatti rappresentata l'ampia gamma di relazioni trofiche che si osserva nell'ambito dell'ordine dei Ditteri e, di conseguenza, determinate famiglie o gruppi inferiori siano di particolare interesse specifico:"}
{"id": "843252", "revid": "78273", "url": "https://it.wikipedia.org/wiki?curid=843252", "title": "Stamplast San Vito", "text": ""}
{"id": "843267", "revid": "767487", "url": "https://it.wikipedia.org/wiki?curid=843267", "title": "Uomini si nasce poliziotti si muore", "text": "Uomini si nasce poliziotti si muore \u00e8 un film del 1976, diretto da Ruggero Deodato e scritto da Fernando Di Leo.\nUnico poliziottesco diretto da Ruggero Deodato, regista di \"Cannibal Holocaust\", considerato il padre dei cannibal movie, \u00e8 considerato uno dei pi\u00f9 violenti e controversi polizieschi italiani. Alla sua uscita nelle sale cinematografiche italiane fu vietato ai minori di 18 anni e tagliato di alcune sequenze violente.\nIl film riscosse un buon successo di pubblico, tanto che si pens\u00f2 di girare un sequel che per\u00f2 non venne mai realizzato per vari motivi.\nTrama.\nUna donna viene scippata e uccisa brutalmente da due rapinatori a bordo di una motocicletta. Alfredo e Antonio, due poliziotti che lavorano per un corpo speciale che ha totale carta bianca per combattere la delinquenza, inseguono i rapinatori con la loro moto e, dopo un lungo e rocambolesco inseguimento per le vie di Roma, li raggiungono. Un rapinatore muore con la leva della frizione della moto infilzata nella pancia. L'altro \u00e8 ancora vivo ma gravemente ferito. Antonio gli si avvicina e gli spezza l'osso del collo.\nAntonio e Alfredo si recano al commissariato e fanno rapporto al loro capo che, venuto a sapere dell'ennesima azione violenta dei due, li rimbrotta scherzosamente e promette loro che li coprir\u00e0, come sempre. Intanto Antonio e Alfredo corteggiano la segretaria del loro capo, Sonia, una femminista.\nUn collega dei due poliziotti viene ucciso durante un'imboscata. Antonio e Alfredo inseguono l'assassino e lo uccidono, quindi danno fuoco alle macchine parcheggiate davanti a una bisca clandestina di propriet\u00e0 di Roberto Pasquini. Nell'incendio periscono anche due uomini di Pasquini. In realt\u00e0 Pasquini \u00e8 in contatto con un poliziotto corrotto, che gli passa tutte le informazioni necessarie sulle retate ed altre operazioni della squadra speciale.\nTre uomini, capitanati da Ruggero detto \"Er Cane\", entrano in una villa e prendono in ostaggio un'anziana signora. Antonio e Alfredo intervengono prontamente. Fanno arrivare sul luogo un elicottero della polizia per confondere i criminali, quindi penetrano nella villa e li uccidono tutti, liberando l'ostaggio.\nIntanto Roberto Pasquini punisce selvaggiamente un tossicodipendente che aveva parlato troppo: gli fa estirpare infatti un occhio.\nAntonio e Alfredo si recano nella bisca clandestina di Fregene e torturano due uomini di Pasquini, quindi si allenano al tiro al bersaglio ma vengono tratti in un'imboscata. I due la risolvono a modo loro. Si recano quindi dal tossicodipendente torturato da Pasquini e lo convincono ad aiutarli per mettere in trappola il biscazziere.\nI due si recano su una barca, luogo dell'appuntamento dato a Pasquini. L'uomo per\u00f2 li ha anticipati e ha innescato una bomba. Quando Antonio e Alfredo sembrano spacciati spunta fuori il loro capo, che stermina tutta la banda di Pasquini.\nAntonio e Alfredo fanno esplodere la barca e si allontanano verso nuove avventure.\nProduzione.\nSceneggiatura.\nIl film fu scritto da Fernando Di Leo, celebre regista italiano di noir, autore della Trilogia del milieu. Il copione originale prevedeva una componente di omosessualit\u00e0 evidente tra Antonio e Alfredo, ma Deodato la offusc\u00f2 mostrando i protagonisti come dei playboy.\nRegia.\nLa regia fu affidata a Ruggero Deodato dopo il successo riscosso dal thriller \"Ondata di piacere\", diretto nel 1975. I due registi si incontrarono una sola volta, quando Di Leo fece leggere il copione a Deodato. Questi asser\u00ec in seguito che Di Leo rimase molto soddisfatto della sua regia.\nCast.\nPer il ruolo di uno dei protagonisti fu contattato Al Cliver, che aveva interpretato \"Ondata di piacere\", ma l'attore rifiut\u00f2 dopo aver letto la sceneggiatura, a suo avviso troppo cruda e violenta.\nI ruoli dei due protagonisti andarono a Ray Lovelock, che cant\u00f2 anche due canzoni inserite nella colonna sonora: \"Won't Take Too Long\" e \"Maggie\", e Marc Porel, attore francese che aveva gi\u00e0 interpretato alcuni film di genere italiani, come \"Non si sevizia un paperino\" di Lucio Fulci.\nIl ruolo del capo della squadra speciale fu affidato ad Adolfo Celi, con l'intento di renderlo simpatico e sminuire la violenza della pellicola.\nIl ruolo di Sonia fu interpretato da Silvia Dionisio, all'epoca moglie di Deodato. Nel film appare anche la sorella della Dionisio, Sofia, che interpreta la sorella di Pasquini che viene sedotta da entrambi i poliziotti.\nRiprese.\nIl lungo inseguimento iniziale in moto per le vie di Roma parte da via del Corso, prosegue per piazza del Popolo e termina a Villa Borghese: fu l'ultima ripresa realizzata da Deodato. L'inseguimento fu girato senza i permessi della polizia e del comune di Roma.\nAccoglienza.\nDistribuzione.\nIl film usc\u00ec nelle sale cinematografiche italiane l'11 marzo 1976.\nIncassi.\nIl film riscosse un buon successo di pubblico, incassando complessivamente 741.142.540 lire dell'epoca.\nDeodato comunque lament\u00f2 il fatto che il film si scontr\u00f2 con il gran successo di \"Squadra antiscippo\", diretto da Bruno Corbucci ed interpretato da Tomas Milian, primo film della serie comico-poliziesca avente per protagonista il maresciallo Nico Giraldi, che sbanc\u00f2 i botteghini italiani in quella stagione.\nGrazie al successo del film a Deodato fu affidata la regia di \"Ultimo mondo cannibale\", suo primo cannibal movie.\nCritiche.\nAlla sua uscita il film fu accusato di fascismo e qualunquismo, come la maggior parte dei poliziotteschi. Fu comunque apprezzata la regia e alcune interpretazioni. \"Il Messaggero\" scrisse: \"\u00abImpostato secondo le norme che regolano trame del genere, il film si risolve nei soliti inseguimenti, nelle solite sparatorie, nelle stragi di rito, contribuendo con la sua truculenza solo ad una esaltazione che sarebbe, invece, molto meglio evitare. A prescindere, tuttavia, da questo inconcepibile osanna alla violenza, il film \u00e8 di fattura discreta, specie nell'azione che il regista Ruggero Deodato ha sviluppato con evidente sostenutezza. Volenterosa l'interpretazione di Marc Porel e di Ray Lovelock al cui fianco figurano Franco Citti, Renato Salvatori e Adolfo Celi\u00bb\".\nPaolo Mereghetti nel suo dizionario assegna al film due stelle e ritiene la regia di Deodato \"\u00abefficiente e brutale, con un inseguimento iniziale in moto da antologia\u00bb\".\nNegli ultimi anni il film \u00e8 stato ampiamente rivalutato ed \u00e8 ritenuto uno dei migliori polizieschi italiani. Gordiano Lupi afferma che \"\u00abDeodato tira fuori un film elegante, con una fotografia curata e una colonna sonora giusta\u00bb\".\nQuentin Tarantino lo ha definito \u00ab\"uno dei pi\u00f9 grandi titoli di tutti i tempi ed \u00e8 all'altezza del suo nome\"\u00bb."}
{"id": "843274", "revid": "6985685", "url": "https://it.wikipedia.org/wiki?curid=843274", "title": "Anagrammi", "text": ""}
{"id": "843277", "revid": "767487", "url": "https://it.wikipedia.org/wiki?curid=843277", "title": "Una cavalla tutta nuda", "text": "Una cavalla tutta nuda \u00e8 un film del 1972 diretto Franco Rossetti, liberamente ispirato a novelle di Giovanni Boccaccio e Franco Sacchetti.\nTrama.\nGulfardo de' Bardi e il suo amico Folcacchio Folcacchieri sono incaricati dal priore di \"Borgo d'Elsa\" di recare un'ambasceria al vescovo di Volterra. Durante il viaggio i due s'imbattono in una giovane e bella contadina di nome Gemmata, sposa di Niccol\u00f2. Folcacchio e Gulfardo fanno credere al marito ingenuo che possono trasformare Gemmata in cavalla e poi farle riavere di nuovo le sembianze umane. Folcacchio cerca di godersi la donna nella stalla, ma all'improvviso sopraggiunge Niccol\u00f2."}
{"id": "843301", "revid": "14691", "url": "https://it.wikipedia.org/wiki?curid=843301", "title": "Trasimeno", "text": ""}
{"id": "843308", "revid": "374181", "url": "https://it.wikipedia.org/wiki?curid=843308", "title": "Sansanosmilus", "text": "Il sansanosmilo (gen. Sansanosmilus) \u00e8 un mammifero carnivoro vissuto nel Miocene (circa 15 milioni di anni fa) in Europa.\nL'aspetto di questo predatore grande quanto un leopardo richiama moltissimo quello delle tigri dai denti a sciabola: due zanne allungate sporgevano dalla mascella superiore, ed erano senza dubbio armi micidiali. Le parentele del sansanosmilo, per\u00f2, non si possono ricondurre alla famiglia dei felidi, ma ad alcune forme pi\u00f9 primitive, note come barbourofelidi, caratteristiche del Miocene. In precedenza il sansanosmilo e i suoi parenti erano stati classificati nella famiglia dei nimravidi, carnivori simili a leopardi ma dotati di zampe dalla struttura pi\u00f9 primitiva. Di recente, per\u00f2, alcune caratteristiche di \"Sansanosmilus\" e i suoi simili hanno indotto gli scienziati a considerarli stretti parenti dei felidi veri e propri, dall'evoluzione non ancora ben definita.\nIl sansanosmilo viveva nelle pianure dell'Europa nel Miocene medio, predando ungulati comuni a quell'epoca. I suoi resti sono stati rinvenuti in Francia e Germania. Alcune specie vengono spesso ascritte a un altro genere, \"Albanosmilus\". La specie pi\u00f9 conosciuta \u00e8 \"S. palmidens\"."}
{"id": "843315", "revid": "287204", "url": "https://it.wikipedia.org/wiki?curid=843315", "title": "5583 Braunerova", "text": ""}
{"id": "843324", "revid": "287204", "url": "https://it.wikipedia.org/wiki?curid=843324", "title": "5689 Rhon", "text": ""}
{"id": "843331", "revid": "287204", "url": "https://it.wikipedia.org/wiki?curid=843331", "title": "5694 Berenyi", "text": ""}
{"id": "843337", "revid": "400694", "url": "https://it.wikipedia.org/wiki?curid=843337", "title": "Surak", "text": "Surak \u00e8 un personaggio immaginario dell'universo fantascientifico di \"Star Trek\".\nStoria del personaggio.\n\u00c8 il filosofo pi\u00f9 importante nella storia del pianeta Vulcano. Attorno all'anno terrestre 350 d.C. inizia a predicare una filosofia non-violenta basata sulla logica e il ferreo controllo delle emozioni, unico modo, secondo lui, di salvare i Vulcaniani dall'auto-annientamento; a quell'epoca, infatti, i Vulcaniani erano una razza violenta reduce da una guerra globale nella quale erano state impiegate armi nucleari. L'impatto della dottrina di Surak \u00e8 totale sulla societ\u00e0 vulcaniana, e determina l'inizio di quella che verr\u00e0 ricordata come l'\"Era del Risveglio\".\nAlcuni gruppi di Vulcaniani, tuttavia, rifiutano la filosofia di Surak e abbandonano Vulcano a bordo di primitive navi stellari. Uno di questi gruppi, chiamato i \"Figli del Rapace\", colonizzato un pianeta chiamato Romulus, riemerger\u00e0 dopo molti anni a capo di un potente Impero Stellare.\nSecondo la leggenda, Surak muore sul monte Seleya, dopo aver raccolto tutti i suoi insegnamenti in un manufatto chiamato Kir'Shara. Col passare dei secoli, il Kir'Shara viene perduto e dalla scuola originaria creata da Surak si sviluppano diverse correnti di pensiero anche molto diverse tra loro, ognuna delle quali afferma di seguire l'autentico insegnamento del Padre della Logica. I discepoli di Surak, inoltre, alla sua morte salvano il suo \"katra\", l'essenza della sua mente (un concetto molto simile a quello dell'anima).\nVerso la met\u00e0 del XXII secolo, il katra di Surak viene trovato da Syrran, leader di un movimento chiamato Syrranniti (dal suo stesso nome), considerato radicale dal governo vulcaniano e che si nasconde nella Fornace, il pi\u00f9 grande deserto di Vulcano. I Syrranniti sono sulle tracce del Kir'Shara, col quale intendono introdurre importanti cambiamenti nella societ\u00e0 vulcaniana, che ritengono abbia perso la strada indicata da Surak 1800 anni prima. Nel 2154, V'Las, capo dell'Alto Comando di Vulcano, organizza un attentato all'Ambasciata Terrestre del pianeta e fa ricadere la colpa sui Syrranniti, ma questi, grazie all'intervento del Capitano Jonathan Archer, riescono a trovare il Kir'Shara e a divulgarne il contenuto. Gli studi sul manufatto iniziano a riformare la societ\u00e0 vulcaniana, avviando un grande periodo di riforme.\nIl katra di Surak, dopo essere rimasto nella mente di Archer per quattro giorni, viene trasmesso ad un sacerdote Vulcaniano."}
{"id": "843340", "revid": "6923", "url": "https://it.wikipedia.org/wiki?curid=843340", "title": "Ictu oculi", "text": "Ictu oculi \u00e8 una locuzione latina che in italiano significa \"a colpo d'occhio\".\nQuesta locuzione indica, nel diritto privato, l'immediata evidenza di quei difetti di un bene che vengono percepiti immediatamente, senza neanche la necessit\u00e0 di adoperare la diligenza comune d'osservazione (l'opposto estremo del vizio occulto). La stessa espressione si usa in generale in diritto e sta ad indicare l'evidenza di errori od omissioni palesi all'interno di un atto giuridico e quindi immediatamente percepibili. \nIn senso lato indica quando qualcosa viene percepita senza alcuno sforzo."}
{"id": "843341", "revid": "400694", "url": "https://it.wikipedia.org/wiki?curid=843341", "title": "Sarek", "text": "Sarek \u00e8 un personaggio immaginario dell'universo fantascientifico di \"Star Trek\"; appare nella serie classica, nella serie animata, in ' e in cinque film della saga. \u00c8 stato interpretato principalmente da Mark Lenard; Jonathan Simpson ha interpretato una sua versione giovane in \"Star Trek V - L'ultima frontiera\", mentre nel film del 2009 ha il volto di Ben Cross. In ' il personaggio \u00e8 interpretato da James Frain.\nVulcaniano, \u00e8 il padre di Spock e marito di Amanda, oltre che un ambasciatore della Federazione.\nBiografia del personaggio.\nFiglio di Skon e nipote di Solkar (primo ambasciatore vulcaniano sulla Terra), \u00e8 nato su Vulcano nel 2165. \u00c8 un abile diplomatico al servizio della Federazione\nDopo aver avuto un figlio, Sybok, da una principessa vulcaniana, si sposa con Amanda Grayson, una insegnante terrestre, da cui ha un altro figlio, Spock. A seguito della decisione di quest'ultimo di arruolarsi nella Flotta Stellare invece di dedicarsi agli studi dell'Accademia Vulcaniana delle Scienze, i due cesseranno ogni rapporto per 18 anni. Negli stessi anni dell'infanzia di Spock, invece, Sarek adotter\u00e0 .\nNel 2267, Sarek \u00e8 un rappresentante vulcaniano alla Conferenza di Babel, a cui viene accompagnato dall\"Enterprise\", sulla quale serve Spock; durante il viaggio, un malfunzionamento in una delle sue valvole cardiache richiede un'operazione, per la quale \u00e8 necessaria un'ingente trasfusione di sangue da parte del figlio, che ne potrebbe compromettere la salute; Spock accetta, e i due si riconciliano. (TOS: \"Viaggio a Babel\")\nNel 2285, dopo la morte del figlio durante l'incidente del programma Genesis, Sarek si reca sulla Terra per chiedere al capitano Kirk di aiutarlo a riportare il Katra di Spock su Vulcano; dopo il recupero del corpo (rianimato dal pianeta Genesis) di Spock da parte di Kirk, Sarek chiede ai monaci del monte Seleya la cerimonia del \"fal-tor-pan\", la rifusione del corpo e dello spirito del figlio, che ha successo. (\"\") Poco dopo, Sarek testimonier\u00e0 a favore di Kirk davanti al consiglio federale in merito ai presunti crimini compiuti verso i Klingon, che ne chiedevano l'estradizione. (\"Rotta verso la Terra\")\nNel 2293 \u00e8 uno dei delegati alla conferenza di Khitomer, dove la Federazione e i Klingon siglano la pace. In data imprecisata, dopo la morte della prima moglie, sposa un'altra umana, di nome Perrin.\nNel 2366, malato della \"sindrome di Bendii\", sale a bordo dellEnterprise\" D per concludere un trattato con i Legariani, dopo un lavoro di preparazione di 93 anni. A causa della malattia, che gli impedisce di mantenere il controllo emozionale, Sarek chiede al capitano Picard di fondere le loro menti per concludere la conferenza. (: '). Due anni dopo, quando Sarek \u00e8 ormai molto malato, il capitano Picard lo consulter\u00e0 nel tentativo di trovare Spock, che era scomparso; Perrin, la terza moglie di Sarek, confida a Picard che Sarek e Spock si erano allontanati in seguito a contrasti sui Cardassiani, e che Spock si era forse unito a un influente senatore dell'Impero Romulano per perseguire l'Unificazione tra i loro due mondi. Sarek muore pochi giorni dopo l'incontro con Picard. (TNG: \"\")"}
{"id": "843345", "revid": "287204", "url": "https://it.wikipedia.org/wiki?curid=843345", "title": "5719 Krizik", "text": ""}
{"id": "843350", "revid": "133168", "url": "https://it.wikipedia.org/wiki?curid=843350", "title": "Xmb", "text": ""}
{"id": "843356", "revid": "287204", "url": "https://it.wikipedia.org/wiki?curid=843356", "title": "5725 Nordlingen", "text": ""}
{"id": "843366", "revid": "138499", "url": "https://it.wikipedia.org/wiki?curid=843366", "title": "Il crollo della casa degli Usher", "text": ""}
{"id": "843369", "revid": "1543377", "url": "https://it.wikipedia.org/wiki?curid=843369", "title": "Djembe", "text": "Il djembe (trascritto anche come djemb\u00e8, djemb\u00e9, djamb\u00e8, djamb\u00e9, jenbe, jembe, djimbe e secondo altre varianti) \u00e8 un tamburo a calice originario dell'Africa occidentale, in particolare della Guinea Conakry, Mali, Burkina Faso, Senegal e Costa d'Avorio e nelle sue diversificazioni in tutta l'Africa e nel resto del mondo. Il djembe \u00e8 composto da un calice in legno ricoperto da pelle di capra o pi\u00f9 raramente di mucca e da un sistema di tiraggio della pelle stessa, formato da corde e da cerchi metallici. Viene suonato a mani piene e ha tre colpi principali, lo \"slap\" (suono acuto), il \"tone\" (suono medio) ed il \"bass\" (suono basso). Si tratta di uno strumento che raramente viene utilizzato in solo: si suona piuttosto insieme ad altri tamburi e ad altri strumenti che, attraverso composizioni ritmiche, danno vita ad una poliritmia in cui intervengono degli \"a solo\" per ogni tamburo.\nDenominazione.\nLa scrittura \"djembe\", con il \"dj\" iniziale, \u00e8 riflesso del fatto che furono i francesi a far conoscere lo strumento in Occidente; \"dj\" \u00e8 infatti una traslitterazione in francese della \"g\" dolce (\"giamb\u00e9\"). Nel periodo postcoloniale diverse autorit\u00e0 africane hanno proposto nuove traslitterazioni ufficiali basate su standard internazionali di trascrizione fonetica, ma la scrittura alla francese rimane tuttora predominante.\nStruttura.\nI Djembe sono tamburi di piccole e grandi dimensioni. Il corpo, cavo, ha una tipica forma a calice; la superficie interna dovrebbe essere liscia e levigata, cosa che contribuisce alla ricchezza del timbro dello strumento. La membrana, tradizionalmente, \u00e8 in pelle di capra; pi\u00f9 raramente in pelle di mucca.\nLa pelle viene tesa attraverso due procedure distinte di tiraggio chiamate tiraggio verticale e tiraggio orizzontale.\nIl tiraggio verticale si effettua subito dopo il montaggio della pelle e consiste nel far raggiungere una buona tensione alle corde.\nIl tiraggio orizzontale consiste nell'intrecciare le corde precedentemente tirate utilizzando una terza corda che viene legata in direzione orizzontale al fusto.\nI djembe tradizionali sono costruiti a partire da un unico pezzo di legno. Si scelgono solo legni duri (soprattutto \"dimba\", ma anche \"bois rouge\", \"lenge\", \"acagi\u00f9\", \"iroko\", \"hare\", \"dugura\") e teck.\nSuono e tecnica.\nIl djembe si distingue fra i membranofoni per una gamma di toni particolarmente ampia, che ne consente l'uso come strumento solista oltre che ritmico. Sostanzialmente per\u00f2, i colpi principali sono tre: lo \"slap\", il \"tone\" ed il \"bass\". Questa variet\u00e0 tonale dipende dalla particolare forma a calice, dai tipi di legno usati, dalla lavorazione interna della cassa armonica, e dal tipo di pelle utilizzata.\nIl djembe si suona con le mani e per riprodurre i toni fondamentali occorre una certa pratica; sono rilevanti sia la posizione in cui si colpisce la membrana quanto la \"consistenza\" del colpo. Il \"tone\" (colpo medio) si potrebbe descrivere come \"concentrato\" e si ottiene colpendo mantenendo il polso rigido; Lo \"slap\" \u00e8 un colpo invece \"diffuso\" e si ottiene dando maggiore elasticit\u00e0 al polso e tenendo le dita leggermente aperte. Il passaggio dal colpo concentrato a quello diffuso corrisponde a un passaggio da toni pi\u00f9 bassi a toni pi\u00f9 alti; il terzo colpo fondamentale \u00e8 il \"bass\", ed \u00e8 il colpo pi\u00f9 basso e si produce colpendo il tamburo al centro della pelle. I suonatori principianti tendono a cambiare tono spostando le mani, mentre i professionisti privilegiano in genere le variazioni nel tocco.\nTradizionalmente, il djembe viene suonato in \"ensemble\" con altre percussioni, come i \"dunun\" (tamburi bassi) e nella maggior parte dei casi ricopre il ruolo di strumento solista.\nIl djembe nella cultura.\nIl djembe \u00e8 uno strumento di comunicazione sociale e come tale ha un ruolo molto importante nell'accompagnare danze cerimoniali e rituali, come nei battesimi, nei matrimoni, nei riti di circoncisione e nei funerali, praticamente le tappe fondamentali della vita, ma anche durante le feste \"mondane\". Il suonatore di djembe viene chiamato \"djembefola\" (\"fola\" significa suonatore).\nStoria dello strumento.\nLe origini dello strumento sono certamente molto antiche; una delle ipotesi pi\u00f9 diffuse \u00e8 che provenga dalla regione di Wosolo (oggi nel Mali), dove sarebbe stato inventato dall'etnia Bamana circa 3000 anni fa.\n\u00c8 comunque sicuro che questo strumento sia nato nelle regioni tra la Guinea ed il Mali.\nSi ritiene che il djembe si sia diffuso in Africa Occidentale intorno al primo millennio d.C., probabilmente ad opera dei Numu, una classe di fabbri delle etnie Mandinka e Susu. Nonostante la relazione dello strumento con una particolare classe, tuttavia, in Africa la pratica di suonare il djembe non viene considerata un privilegio ereditario (come avviene per altri strumenti, per esempio quelli tipici dei griot). Pare che anticamente i djembe fossero usati anche per trasmettere messaggi a distanza.\nDurante il colonialismo, i francesi diedero un contributo fondamentale allo studio e alla diffusione del djembe nel mondo occidentale. In Europa, il djembe inizi\u00f2 a essere conosciuto a partire dagli anni quaranta, e divenne sempre pi\u00f9 popolare nei decenni successivi. Molti Europei conobbero il djembe attraverso gli spettacoli de \"Les Ballets Africains\" di Papa Ladji Camara e Fodeba Keita. Verso la fine del XX secolo il djembe divenne uno degli strumenti \"etnici\" pi\u00f9 popolari in Occidente. Questo crescente interesse internazionale per lo strumento fece s\u00ec che iniziassero a circolare esemplari prodotti in serie; i primi furono quelli realizzati dai mobilifici del Ghana e pensati per la vendita ai turisti.\nNote"}
{"id": "843375", "revid": "834", "url": "https://it.wikipedia.org/wiki?curid=843375", "title": "Xnu", "text": ""}
{"id": "843377", "revid": "1632387", "url": "https://it.wikipedia.org/wiki?curid=843377", "title": "Blind in Texas", "text": "Blind in Texas \u00e8 l'ottavo singolo degli W.A.S.P..\nRegistrata nell'ottobre 1985, la canzone \u00e8 stata pubblicata per la prima volta nell'album \"The Last Command\"."}
{"id": "843390", "revid": "138499", "url": "https://it.wikipedia.org/wiki?curid=843390", "title": "Il crollo della casa Usher", "text": ""}
{"id": "843421", "revid": "1632387", "url": "https://it.wikipedia.org/wiki?curid=843421", "title": "Wild Child (W.A.S.P.)", "text": " \nWild Child \u00e8 il nono singolo degli W.A.S.P..\nRegistrata nel 1985 e pubblicata come singolo nel 1986, la canzone \u00e8 stata pubblicata per la prima volta nell'album \"The Last Command\".\nNel 2014 \u00e8 stata indicata come la 24\u00aa pi\u00f9 grande canzone pop metal da Yahoo! Music.\nCuriosit\u00e0.\nAlexi Laiho, il cantante dei Children of Bodom \u00e8 soprannominato \"Wildchild\" proprio in onore di questa canzone, che riscosse il suo favore."}
{"id": "843434", "revid": "599013", "url": "https://it.wikipedia.org/wiki?curid=843434", "title": "Khz", "text": ""}
{"id": "843438", "revid": "17033", "url": "https://it.wikipedia.org/wiki?curid=843438", "title": "Lalitpur", "text": ""}
{"id": "843447", "revid": "22356", "url": "https://it.wikipedia.org/wiki?curid=843447", "title": "Barbourofelidae", "text": "I barbourofelidi (Barbourofelidae) sono una famiglia estinta di mammiferi carnivori, vissuti nel Miocene (da 20 a 8 milioni di anni fa).\n\"Gatti\" di incerta classificazione.\nGeneralmente questi predatori vengono considerati dai paleontologi come appartenenti alla famiglia di carnivori primitivi nota come nimravidi. Entrambe queste forme condividono alcune caratteristiche che superficialmente le fanno assomigliare ai felidi, in particolare alla ben note forme estinte conosciute come tigri dai denti a sciabola. I nimravidi, per\u00f2, possiedono caratteristiche estremamente primitive e non sembrano strettamente imparentati con gatti e pantere, mentre recenti ricerche farebbero supporre una pi\u00f9 vicina parentela tra i felidi e i barbourofelidi.\nEvoluzione.\nL'evoluzione e l'origine di questi animali sono ancora misteriose. Di certo si sa che le prime forme conosciute sono state rinvenute in terreni del Miocene inferiore dell'Africa (\"Afrosmilus\", \"Ginsburgsmilus\"), ma i resti sono frammentari. La taglia di questi animali doveva essere gi\u00e0 quella di un puma. Forme pi\u00f9 note (\"Prosansanosmilus\" e \"Sansanosmilus\") sono conosciute attraverso fossili pi\u00f9 completi rinvenuti in Europa in epoca leggermente posteriore; visibile, in questo caso, l'aumento di dimensioni. I canini superiori, molto allungati, richiamano quelli dei nimravidi e delle successive tigri dai denti a sciabola. L'ultima forma nota, \"Barbourofelis\" del Miocene superiore del Nordamerica, mostra un impressionante sviluppo dei canini, i pi\u00f9 lunghi mai rinvenuti in un mammifero carnivoro; anche la taglia corporea \u00e8 gigantesca, raggiungendo le dimensioni di un orso. Alla fine del Miocene, probabilmente per mutamenti climatici o per competizione con predatori pi\u00f9 efficienti, i barbourofelidi si estinsero completamente."}
{"id": "843450", "revid": "767487", "url": "https://it.wikipedia.org/wiki?curid=843450", "title": "Nabide", "text": "Biografia.\nOrigini e ascesa al potere.\nNabide, figlio di Demarato, nacque a Sparta durante il III secolo a.C., apparteneva alla famiglia reale degli Euripontidi essendo discendente di Demarato ma, in ogni caso, nulla \u00e8 noto n\u00e9 della sua parentela n\u00e9 della sua giovinezza.\nDopo la morte del reggente spartano Macanida nel 207 a.C. in battaglia contro la Lega achea, Nabide rovesci\u00f2 il re euripontide Pelope col sostegno di un esercito mercenario e fu incoronato re.\nPolitica estera.\nSalito al potere, Nabide continu\u00f2 la politica dei suoi predecessori opponendosi alla Macedonia e alla Lega achea e cercando l'alleanza dell'Elide, della Lega etolica e di Messene.\nNel 205 a.C., durante la Prima guerra macedonica, Nabide si schier\u00f2 con Roma e fu tra i partecipanti alla Pace di Fenice.\nNegli anni seguenti, Nabide fortific\u00f2 la citt\u00e0 di Sparta, riarm\u00f2, con l'aiuto dei Cretesi, una marina da guerra e riconquist\u00f2 l'intera Laconia e parte del territorio di Messene ma nel 204 a.C. i suoi tentativi di espugnare la piazzaforte della Lega achea di Megalopoli fallirono.\nNel 201 a.C., Nabide, con un esercito mercenario, pose l'assedio alla citt\u00e0 di Messene, un tempo soggetta e alleata di Sparta; tuttavia, sebbene fosse riuscito ad espugnarne le mura, Nabide fu costretto a ritirarsi per via dell'intervento dell'esercito della Lega achea comandato da Filopemene che sconfisse pesantemente le truppe spartane nella battaglia di Tegea.\nDurante la seconda guerra macedonica, Nabide ebbe un'altra occasione di espandersi. Filippo V di Macedonia gli offr\u00ec la citt\u00e0 di Argo se Sparta avesse abbandonato la coalizione romana e si fosse schierata con l'alleanza macedone Nabide accett\u00f2 e ottenne il controllo di Argo; tuttavia, quando fu chiaro che la guerra sarebbe andata male per i Macedoni, ritorn\u00f2 nella coalizione romana e invi\u00f2 600 mercenari cretesi a sostegno dell'esercito romano..\nPertanto, quando Filippo fu poi definitivamente sconfitto dai Romani nella battaglia di Cinocefale, Roma decise di mantenere guarnigioni in Grecia per proteggere i propri interessi e riconobbe il controllo spartano su Argo.\nPolitica interna.\nIn cambio del suo aiuto nella guerra, Roma riconobbe il controllo di Nabide sulla polis di Argo; Nabide, che era gi\u00e0 re di Sparta, fece la propria moglie Apia sovrana di Argo, sua citt\u00e0 natale.\nSuccessivamente, Apia e Nabide decimarono i membri delle pi\u00f9 antiche famiglie spartane e argive, ne confiscarono i beni torturando coloro che opponevano resistenza; inoltre, pur conservando lo status giuridico di ilota, in ossequio alla costituzione di Licurgo che Nabide intendeva restaurare, il sovrano fece liberare numerosi iloti e distribu\u00ec loro molta della terra confiscata.\nTale politica permise di incrementare il numero dei cittadini abili alle armi mentre l'aumento del reddito ricavato dalle confische e dalla produzione agricola permise a Nabide di arruolare forze mercenarie; Polibio, assai ostile a Nabide, descrisse tali forze come \"un'accozzaglia di assassini, ladri, tagliaborse e banditi\" (\u1f00\u03bd\u03b4\u03c1\u03bf\u03c6\u03cc\u03bd\u03bf\u03b9 \u03ba\u03b1\u1f76 \u03c0\u03b1\u03c1\u03b1\u03c3\u03c7\u03af\u03c3\u03c4\u03b1\u03b9, \u03bb\u03c9\u03c0\u03bf\u03b4\u03cd\u03c4\u03b1\u03b9, \u03c4\u03bf\u03b9\u03c7\u03c9\u03c1\u03cd\u03c7\u03bf\u03b9).\nInfine, fece ricostruire l'arsenale militare di Giteo e offr\u00ec basi navali ai Cretesi affinch\u00e9 potessero praticare la pirateria ed ottenne in cambio una quota dei profitti e altri 1.000 mercenari.\nGuerra contro Roma.\nPremessa.\nIl potere di Nabide, tuttavia, si dimostr\u00f2 assai effimero: la Lega achea, non tollerando che uno dei suoi membri, la citt\u00e0 di Argo, fosse sotto il controllo di un'altra potenza, fecero pressioni sui romani affinch\u00e9 dichiarassero guerra a Nabide; Roma, non desiderando lasciarsi alle spalle una Sparta riorganizzata e di nuovo in ascesa, decise di acconsentire alle richieste.\nNel 195 a.C. Tito Quinzio Flaminino, comandante romano in Grecia, convoc\u00f2 un consiglio degli stati greci a Corinto allo scopo di discutere l'eventualit\u00e0 di una dichiarazione di guerra contro Nabide: tra gli stati partecipanti al consiglio vi furono la Lega etolica, il Regno di Macedonia, il Regno di Pergamo, la Repubblica romana, Rodi, la Tessaglia e la Lega achea.\nTutti i partecipanti, con l'eccezione della Lega etolica e la Tessaglia, che desideravano l'immediato ritiro dei romani e si offrirono come mediatori con Nabide, optarono per la guerra che, secondo lo storico moderno Erich Gruen, costituiva per i Romani un eccellente pretesto per mantenere alcune legioni in Grecia e quindi impedire agli Spartani e alla Lega etolica di allearsi al sovrano seleucide Antioco III in caso di una sua invasione della Grecia..\nDi conseguenza, Flaminino invi\u00f2 un ultimatum a Nabide imponendogli di abbandonare Argo o di fronteggiare una guerra contro Roma ed i suoi alleati; Nabide rifiut\u00f2 di ottemperare e scoppi\u00f2 il conflitto.\nAssedio di Argo e campagna laconica.\nL'esercito di Flaminino, composto da 40.000 legionari e da 10.000 fanti e 1.000 cavalieri inviati dalla Lega achea, marciarono su Argo e la misero sotto assedio: Nabide aveva comandato al cognato Pitagora di tenere la citt\u00e0 con 15.000 soldati che, dopo diverse schermaglie, indussero i romani a lasciare l'assedio.\nPertanto, Flaminino decise di avanzare direttamente contro la Laconia conquistando le citt\u00e0 di Tegea e Caryae ove furono raggiunti da un contingente macedone e da uno composto dagli esuli spartani, guidati dal re deposto Agesipoli III; nel frattempo sul mare veniva radunata una flotta composta da 40 navi romane e 58 greche, rispettivamente 18 di Rodi e 40 inviate da Eumene II di Pergamo che intendevano reprimere la pirateria ed assicurarsi l'appoggio romano nel caso di un attacco da parte di Antioco III di Siria.\nNabide, tuttavia, non rimase inerte: comand\u00f2 una leva di 10.000 cittadini, ottenne l'appoggio di 1.000 mercenari cretesi e, temendo una rivolta, fece giustiziare 80 tra i cittadini pi\u00f9 eminenti di Sparta.\nIn un primo momento, le sorti del conflitto furono incerte: infatti, l'esercito di Nabide riusc\u00ec a sorprendere l'avanguardia di Flaminino a Sellasia e riusc\u00ec a scompaginare le truppe alleate ma in seguito l'intervento delle truppe romane costrinse le forze spartane a ritirarsi dietro le mura cittadine.\nA questo punto, Flaminino procedette verso le citt\u00e0 costiere della Laconia di cui accett\u00f2 la resa volontaria e assedi\u00f2 per terra e mare il porto e arsenale navale spartano di Giteo finch\u00e9, dopo diversi giorni di assedio e accaniti combattimenti, la guarnigione spartana, dietro la promessa che avrebbe potuto fare ritorno a Sparta, si arrese.\nAssedio di Sparta e resa.\nRicevuta la notizia della caduta di Giteo, Nabide tent\u00f2 di negoziare la sua resa ma gli alleati greci fecero pressioni su Flaminino il quale decise di rifiutare l'offerta di pace e di assediare la citt\u00e0 di Sparta.\nFlaminino, dopo aver sconfitto fuori dalle mura le truppe spartane, rafforzate da un contingente di 3.000 soldati argivi guidati dal cognato di Nabide, Pitagora, decise di espugnare la citt\u00e0 con un assalto diretto: dopo duri combattimenti, le truppe di Nabide cedettero ed egli tent\u00f2 di fuggire; Pitagora, tuttavia, decise di dare fuoco alle abitazioni pi\u00f9 vicine alle mura causando pesanti perdite alle truppe greche alleate dei romani.\nFlaminino decise allora di ritirarsi nei propri accampamenti ove fu raggiunto da un emissario di Nabide che chiedeva la pace: inizialmente, il generale romano rifiut\u00f2 di ricevere l'ambasciatore ma in seguito offr\u00ec l'armistizio imponendo le seguenti condizioni: abbandono di Argo, concessione della libert\u00e0 alle citt\u00e0 costiere della Laconia alle quali avrebbe consegnato la flotta spartana, rinuncia ad ogni alleanza con qualunque citt\u00e0 cretese ed infine pagare un'indennit\u00e0 di guerra per i successivi otto anni.\nNabide avrebbe, inoltre, dovuto consegnare cinque ostaggi, tra cui il figlio Armenas, ma in cambio avrebbe conservato il trono, la citt\u00e0 di Sparta e la pianura della Laconia ed, inoltre, ottenne che gli esuli spartani non potessero tornare in citt\u00e0.\nTentativo di riscossa e morte.\nAnche se il territorio sotto il suo controllo era stato ridotto alla citt\u00e0 di Sparta e a parte della Laconia, Nabide ancora sperava di riconquistare la sua antica potenza.\nNel 192 a.C., approfittando del fatto che l'attenzione dei Romani era rivolta all'imminente guerra contro Antioco III di Siria e la Lega etolica, Nabide radun\u00f2 quanto restava del suo esercito e mise sotto assedio la citt\u00e0 portuale di Giteo, riuscendo ad espugnarla e a sconfiggere parte della flotta achea in una battaglia navale nei pressi del porto.\nPoi, per\u00f2, Filopomene mobilit\u00f2 l'esercito della Lega achea ed invase il territorio spartano costringendo Nabide a ritirarsi entro le mura della propria capitale per poi ritirarsi; Nabide, allora invi\u00f2 messaggeri alla Lega etolica per chiedere rinforzi in modo da continuare la guerra.\nGli Etoli decisero di inviare un esercito di 1.000 fanti e 300 cavalieri ma, una volta che questi giunsero a Sparta, tradirono Nabide e lo assassinarono mentre stava conducendo l'esercito fuori dalla citt\u00e0 (l'artefice fu il loro generale, Alessameno); poco dopo gli Etoli tentarono di prendere il controllo di Sparta e della Laconia ma furono costretti a ritirarsi.\nGli Achei, infine, approfittando del caos che era derivato dalla morte di Nabide, radunarono un poderoso esercito e, sotto la guida di Filipomene, marciarono su Sparta costringendola ad aderire alla Lega achea, conservando le proprie leggi: finiva cos\u00ec l'indipendenza di Sparta."}
{"id": "843451", "revid": "22356", "url": "https://it.wikipedia.org/wiki?curid=843451", "title": "Barbourofelidi", "text": ""}
{"id": "843452", "revid": "767487", "url": "https://it.wikipedia.org/wiki?curid=843452", "title": "Adam Bomb", "text": "Biografia.\nL'evento pi\u00f9 importante nella sua adolescenza fu il suo incontro con Eddie Van Halen a Tacoma, Washington. Nel 1979, all'et\u00e0 di 14 anni, fond\u00f2 con Geoff Tate una cover-band chiamata Tyrant mentre in seguito entr\u00f2 nei TKO, una heavy metal band di cui faceva parte anche Ken Mary, e con cui registr\u00f2 il loro primo album \"In Your Face\".\nNel 1981, all'et\u00e0 di 16 anni, partecip\u00f2 ad una selezione per i Kiss senza esito. Trasferitosi ad Hollywood conobbe Jeffrey Isbell (meglio conosciuto come Izzy Stradlin) e Tommy Thayer che lo convinsero ad intraprendere una carriera da solista. Nel 1983, \"Adam Bomb\" registr\u00f2 le sue prime demo col produttore Rick Keefer, suon\u00f2 anche a due concerti per gli Steeler sostituendo Yngwie Malmsteen.\nConobbe nel 1984 Michael Schenker e grazie alle buone impressioni suscitate in David Krebs manager del chitarrista tedesco, firm\u00f2 un contratto della durata di 15 anni con Leber Krebs. Formarono una band con l'ex batterista di Riot e Ace Frehley Sandy Slavin, l'ex bassista di Riot e Billy Idol Phil Feit, e Jimmy Crespo che era stato per un periodo chitarrista degli Aerosmith, con cui pubblicarono il disco \"Rock in a Hard Place\" (1982).\nUn anno dopo, Adam registr\u00f2 alcuni brani col batterista dei Montrose Chuck Ruff e il bassista degli AC/DC Cliff Williams, poi inserite nel suo primo album solista \"Fatal Attraction\" (1984) per l'etichetta giapponese JVC Records. La band fu di supporto a Armored Saint e Metallica e nel 1985 firm\u00f2 per la Geffen Records.\nNel 1986 gir\u00f2 il videoclip del brano \"I Want My Heavy Metal\". La band viaggi\u00f2 in Europa: in Inghilterra dove si esib\u00ec al Marquee club, poi a Stoccolma, Svezia suonando al pub \"Pipeline\" con Johnny Thunders ed infine in Francia. Nel 1990 Adam registr\u00f2 col produttore Jack Douglas le prime demo che andranno a comporre l'album \"New York Times\".\nNel frattempo esce il secondo album in studio intitolato \"Pure S.E.X.\", e sar\u00e0 distribuito nel Regno Unito ed Europa per la FM revolver (Heavy Metal Records/BMG) e dalla Musidisc in Francia, nell'album collabor\u00f2 anche Bob Kulick. La band stava preparando un nuovo album e al ritorno di Adam per un tour di tre settimane a Londra, Monaco, e Parigi seppe che il materiale di registrazione era stato rubato. Nel 1991 form\u00f2 un'altra band, i \"Last Bandits\" con il bassista dei Dogs D'Amour Steve James.\nAlcuni anni pi\u00f9 tardi Adam riusc\u00ec ad ottenere il materiale rubato in seguito ad una chiamata anonima ma il gruppo si sciolse a causa della morte del batterista Bobby Chouinard. Adam sciolse la band e il contratto senza che il disco fosse terminato, per poi riprenderlo in seguito nel 2001, con il nome di \"New York Times\" pubblicato con la sua etichetta personale, la Get Animal Records.\nBomb nel 1998 utilizzando lo pseudonimo di \"Pink Gibson\" pubblic\u00f2 due album, \"Get Animal 1\" (1999) e \"Get Animal 2\" (2000) con lo stesso pseudonimo collaborer\u00e0 con Michael Monroe in \"Take Them and Break Them\" (2002) e \"Whatcha Want\" (2003). Dal 2001 torner\u00e0 a farsi chiamare Adam Bomb.\nIncider\u00e0 successivamente \"Third World Roar\" nel 2003, \"Rock Like Fuck\" nel 2005 e \"Crazy Motherfucker\" nel 2010.\nDal 2006 al 2011, insieme al bassista Paul Del Bello e a diversi batteristi, Adam Bomb ha diviso il palco con Mot\u00f6rhead, Iggy Pop, Twisted Sister, Hanoi Rocks, Steven Adler, The Wildhearts, Marky Ramone, Dragonforce, Marty Friedman ed altri, e suonato pi\u00f9 di 1200 concerti (circa 250 l'anno) in Regno Unito, Irlanda, Francia, Belgio, Paesi Bassi, Germania, Repubblica Ceca, Svizzera, Slovenia, Bulgaria, Polonia, Finlandia, Svezia, Estonia, Lettonia, Lituania, Norvegia, Italia, Danimarca, Spagna, Serbia e Principato di Monaco, senza un'agenzia, un manager, o un'etichetta discografica.\nNell'autunno 2007 il Dangerous When Lit Tour li ha visti impegnati in 101 concerti in 101 giorni.Nel 2010 la formazione si stabilizza con l'arrivo di Violet The Cannibal alla batteria, mentre Paul Del Bello diventa il musicista con la pi\u00f9 lunga militanza nella storia della band."}
{"id": "843453", "revid": "59975", "url": "https://it.wikipedia.org/wiki?curid=843453", "title": "Adam Brenner", "text": ""}
{"id": "843455", "revid": "74801", "url": "https://it.wikipedia.org/wiki?curid=843455", "title": "Museo nazionale di antropologia", "text": "Il Museo nazionale di antropologia \u00e8 il museo pi\u00f9 importante del Messico. \u00c8 situato nel bosco di Chapultepec all'interno di Citt\u00e0 del Messico.\nIl museo vanta di coperti, distribuiti in pi\u00f9 di 20 sale, e di aree esterne, incluso il cortile centrale, la piazza d'accesso e alcune parti unite intorno al museo. In tutti questi spazi si trova la maggiore collezione del mondo di arte precolombiana delle culture Maya, Azteca, Olmeca, teotihuacana, Tolteca, Zapoteca e Mixteca, tra gli altri popoli che occupavano il vastissimo territorio del Messico al piano superiore si pu\u00f2 ammirare una vasta esposizione di reperti dei popoli indigeni del giorno d'oggi.\nCome elemento di identificazione del museo all'entrata \u00e8 posto sopra una fontana un monolite di origine teotihuacano, che la tradizione popolare identifica con una rappresentazione di Tlaloc, dio dell'acqua, in ogni caso la statua non reca nessuna iscrizione che ne confermi l'identificazione. Il monolite e il museo si trovano sul Paseo de la Reforma.\nStoria.\nAlla fine del XVIII secolo i documenti che formavano la collezione di Lorenzo Boturini furono depositati per ordine del vicer\u00e9 Bucareli nella Reale e pontificia universit\u00e0 del Messico. Li trovarono collocazione anche alcune sculture tra cui anche il calendario azteco. Da qui ebbe inizio la tradizione museale messicana.\nIl 25 agosto 1790 fu inaugurato il primo museo di Storia naturale, curato dal botanico Jose Longinos Martinez e fu in questo ambiente che crebbe l'idea di costruire una racconta di antichit\u00e0 con la finalit\u00e0 di proteggere i monumenti storici.\nA partire dal XIX secolo il Messico venne visitato da illustri uomini di scienza che diffusero il valore artistico e storico dei monumenti precolombiani, riuscendo cos\u00ec nel 1825 attraverso il decreto del presidente della repubblica Guadalupe Victoria a fondare il Museo nazionale messicano. Nel 1865 l'imperatore Massimiliano d'Asburgo ordin\u00f2 di far traslocare il museo nell'edificio di via della moneta n\u00b013 dove in precedenza era ubicata la zecca.\nIl Museo ricevette nel 1910 il nome di Museo nazionale di archeologia, storia ed etnografia. Nel 1924 il museo contava oggetti e aveva ricevuto pi\u00f9 di visitatori, venne allora considerato uno dei musei pi\u00f9 interessanti del mondo.\nIl 13 dicembre 1940 attraverso un decreto presidenziale le collezioni del museo di storia furono spostate al castello di Chapultepec, e il museo cambi\u00f2 il suo nome nell'attuale Museo nazionale di antropologia.\nLa costruzione dell'attuale museo inizi\u00f2 nel febbraio del 1963. Il progetto fu coordinato dall'architetto Pedro Ramirez Vazquez assistito dagli architetti Ragael Mijares e Jorge Campuzano. La costruzione del progetto dur\u00f2 19 Mesi e il 17 settembre 1964 fu inaugurato dal presidente Adolfo L\u00f3pez Mateos.\nFunzioni del museo.\nGli obiettivi del museo sono:"}
{"id": "843460", "revid": "599013", "url": "https://it.wikipedia.org/wiki?curid=843460", "title": "Djemb\u00e9", "text": ""}
{"id": "843465", "revid": "438678", "url": "https://it.wikipedia.org/wiki?curid=843465", "title": "La citt\u00e0 della gioia (film)", "text": "La citt\u00e0 della gioia (\"City of Joy\") \u00e8 un film del 1992 diretto da Roland Joff\u00e9.\nIl film \u00e8 tratto dall'omonimo romanzo di Dominique Lapierre ed \u00e8 ambientato nel crudo scenario di Calcutta.\nTrama.\nMax Lowe, brillantissimo medico statunitense, rimane scioccato dopo la morte di una ragazzina durante un suo intervento. Decide quindi di mollare il suo mestiere e di andare a fare un viaggio in India.\nIl viaggio di Max si trasforma presto in qualcosa di molto di pi\u00f9 di un giro turistico: \u00e8 un viaggio alla ricerca e alla riscoperta di s\u00e9 stesso.\nPoco prima della fine del viaggio Max incontra un povero contadino, Hasari Pal, che con la sua famiglia si era trasferito a Calcutta in cerca di lavoro, e, a seguito di un'aggressione, viene condotto in una bidonville di disperati, che nonostante la sofferenza e il dolore di cui \u00e8 piena, \u00e8 chiamata \"Citt\u00e0 della gioia\". I poveri abitanti di questo immenso \"quartiere\" riescono a sopravvivere grazie al prodigarsi di suore e volontari. \u00c8 proprio qui che Max incontra un'infermiera, Joanna, che porta nel cuore il grande sogno di costruire una clinica, nonostante sia osteggiata da un potente boss locale. Costui \u00e8 il datore di lavoro di molti degli abitanti della Citt\u00e0 della gioia, anche di Hasari Pal (che fa il cavallo umano trasportando, come in un taxi, gente nel suo risci\u00f2), ma si fa rispettare con la violenza e il terrore.\nJoan convince Max a prendere parte a questo suo grande sogno, a vincere le sue paure di medico e di uomo e a cominciare dalla Citt\u00e0 della gioia la sua nuova vita, lottando contro le intemperie dei monsoni, le malattie, la povert\u00e0 e le ingiustizie del boss."}
{"id": "843467", "revid": "767487", "url": "https://it.wikipedia.org/wiki?curid=843467", "title": "Forza volontaria popolare del Delta del Niger", "text": "La Forza volontaria popolare del Delta del Niger (o NDPVF, dall'inglese \"Niger Delta People's Volunteer Force\") \u00e8 un gruppo paramilitare operante nella regione del Delta del Niger, in Nigeria, composto prevalentemente da membri del gruppo etnico Ijaw. Il gruppo emerse negli ultimi anni 90 nel tentativo di ottenere il controllo delle vaste risorse petrolifere della regione, in particolare nella zona del delta, ed \u00e8 stato tra i protagonisti del conflitto del delta del Niger. Il NDPVF ha spesso reclamato parte delle ricchezze prodotte dallo sfruttamento del sottosuolo sia ai governi statali che a quello federale ed ha supportato, in alcune occasioni, l'indipendenza per l'intera regione del delta. Dal 2004, alla guida del gruppo vi \u00e8 Alhaji Mujahid Dokubo-Asari, un ex-presidente dello \"Ijaw Youth Council\" che ha deciso di passare dalla lotta politica a quella armata. Leader carismatico, Asari \u00e8 considerato dalla popolazione locale come un eroe.\nLa fondazione e i primi conflitti.\nIl NDPVF, fin dalla sua fondazione, ha avuto forti conflitti sia con le autorit\u00e0 nigeriane (governi statali e governo centrale) sia con altri gruppi etnici della regione del delta, primo fra tutti il gruppo degli Itsekiri. La tensione tra i due gruppi \u00e8 sfociata in un numero di conflitti armati concentrati soprattutto intorno alla citt\u00e0 di Warri ed intorno alla \"capitale del petrolio\", Port Harcourt. La questione del compenso relativo agli appezzamenti di terreno ceduto al governo per lo sfruttamento delle risorse petrolifere ha causato una forte protesta da parte degli Ijaw che si sono sentiti defraudati a vantaggio degli Itsekiri.\nIl confronto sul piano economico \u00e8 stato poi spostato sul piano del conflitto armato quando il NDPVF si \u00e8 ferocemente contrapposto all'altro grande gruppo paramilitare della regione, il Niger Delta Vigilante (NDV), guidato da Ateke Tom. Causa anche i rapporti finanziari non chiari tra il governatore dello stato di Rivers, Peter Odili (eletto nel 2003) e lo stesso NDPVF. L'accusa di Asari a Odili di aver commesso brogli per le elezioni alla carica di governatore ha portato il governo statale ad appoggiare in pieno il NDV. L'alleanza tra il gruppo paramilitare di Tom e l'autorit\u00e0 statale ha poi portato la guerriglia sul piano del conflitto tra autorit\u00e0 centrale e gruppi eversivi. Nel 2004, il NDPVF \u00e8 riuscito a strappare al governo di Obasanjo un accordo per la chiusura di alcuni pozzi petroliferi. La situazione per\u00f2 \u00e8 precipitata dopo l'arresto dello stesso Asari, avvenuto ad Abuja nel 2005, accusato di alto tradimento, per aver reso dichiarazioni ad alcuni giornali su una possibile indipendenza della regione del delta dal governo centrale. Gli attacchi ai pozzi e agli oleodotti sono aumentati cos\u00ec come le violenze ai danni del personale appartenente alle compagnie straniere. In questo contesto drammatico sono nate altre milizie paramilitari tra cui il Movimento per l'Emancipazione del Delta del Niger (MEND) e la Brigata dei Martiri, fusasi poi con il MEND.\nNell'ottobre del 2006, una coalizione delle principali milizie armate della regione, denominata \"Consiglio rivoluzionario congiunto\" (Jrc), ha richiesto la liberazione di Asari, attualmente sotto processo ad Abuja, minacciando attacchi alle principali basi per le estrazioni del petrolio. Con una lettera aperta diretta alla sua gente, Asari ha poi invitato alla calma i miliziani."}
{"id": "843470", "revid": "14691", "url": "https://it.wikipedia.org/wiki?curid=843470", "title": "Niger Delta People's Volunteer Force", "text": ""}
{"id": "843471", "revid": "767487", "url": "https://it.wikipedia.org/wiki?curid=843471", "title": "Gasteromycetidae", "text": "Gasteromycetidae \u00e8 una delle quattro sottoclassi della classe dei Basidiomycetes della divisione Eumicota. Questo taxon non fa parte della classificazione scientifica moderna dei funghi.\nAd essa appartengono quei funghi la cui parte fertile \u00e8 contenuta, almeno inizialmente, all'interno di una membrana pi\u00f9 o meno spessa, detta gleba, la quale a maturit\u00e0 si rompe favorendo la diffusione delle spore."}
{"id": "843472", "revid": "46931", "url": "https://it.wikipedia.org/wiki?curid=843472", "title": "Forza Volontaria Popolare del Delta del Niger", "text": ""}
{"id": "843476", "revid": "14691", "url": "https://it.wikipedia.org/wiki?curid=843476", "title": "NDPVF", "text": ""}
{"id": "843477", "revid": "46931", "url": "https://it.wikipedia.org/wiki?curid=843477", "title": "Forza volontaria popolare del delta del Niger", "text": ""}
{"id": "843479", "revid": "46931", "url": "https://it.wikipedia.org/wiki?curid=843479", "title": "Forza Volontaria Popolare del delta del Niger", "text": ""}
{"id": "843484", "revid": "547034", "url": "https://it.wikipedia.org/wiki?curid=843484", "title": "Chiesa di San Macuto", "text": "La chiesa di San Macuto, unica in Italia dedicata al santo vescovo bretone, si trova sulla piazza omonima a Roma, nel rione Colonna, attigua al Collegio San Roberto Bellarmino della Compagnia di Ges\u00f9, gi\u00e0 palazzo Gabrielli-Borromeo con cui per lungo tempo ne condivide la storia.\nStoria.\nLa chiesa, dedicata a san Macuto (in francese San Malo, che da il nome alla nota localit\u00e0 Saint-Malo in Bretagna), viene citata la prima volta nel 1192. Trov\u00f2 in varie epoche successive, diversi proprietari. &lt;br&gt;Nella seconda met\u00e0 del XIII secolo dipendeva da San Marcello al Corso, pi\u00f9 tardi appartenne ai domenicani della vicina Santa Maria sopra Minerva (ci\u00f2 conferm\u00f2 Niccol\u00f2 III nel 1279). Nell'anno 1422 si menziona come chiesa parrocchiale. Nel 1516 Leone X un\u00ec la parrocchia al Capitolo di San Pietro che la cedette alla Confraternita dei Bergamaschi (1539).\nMutata la dedica in quella ai santi bergamaschi Bartolomeo e Alessandro, la chiesa ottenne una nuova facciata (intorno al 1560) su progetto dell'architetto ferrarese Giovanni Alberto de Galvani e venne poi parzialmente ricostruita (1577-1585) su disegno di Francesco Capriani da Volterra. Tra gli avvenimenti principali del '500 nominiamo ancora la seguente soppressione della parrocchia (1588).\nNell'arco degli anni 1725-1726, secondo una decisione di Benedetto XIII, i bergamaschi lasciarono la loro chiesa ai gesuiti del vicino palazzo e si spostarono a S. Maria della Piet\u00e0, il cui titolo cambi\u00f2 poi in quello dei Santi Bartolomeo e Alessandro dei Bergamaschi (sulla piazza Colonna). Da quel tempo la chiesa concessa ai gesuiti riprese la dedicazione a san Macuto e segue le vicissitudini della storia insieme al palazzo adiacente (denominato pi\u00f9 tardi Gabrielli-Borromeo), per maggior tempo connesso con la presenza della Compagnia di Ges\u00f9. Serv\u00ec cos\u00ec come chiesa del Seminario Romano, del Collegio dei nobili ecclesiastici, del Collegio Germanico-Ungarico e della Universit\u00e0 Gregoriana (1873-1930). Dal 1942 fa parte del Collegio Bellarmino, prima della Provincia Romana dei gesuiti, ora una casa internazionale del medesimo ordine religioso.\nSanto titolare.\nSan Macuto o Maclovio (lat. Machutus o Maclovius, fr. San Malo, ingl. Machlow), proveniente dal Galles meridionale, fu membro di una comunit\u00e0 monastica fondata da san Cadoc a Llancarvan. Emigr\u00f2 quindi in Bretagna (si dice con san Brendano il Navigatore il quale fosse il suo maestro spirituale), dove si stabil\u00ec ad Aleth fondandovi un monastero che divenne centro dell'evangelizzazione dei paesi vicini. Fu consacrato primo vescovo di Aleth, mor\u00ec, tuttavia, a Saintes intorno al 640 (621?).\nCome santo fu venerato in Bretagna gi\u00e0 prima del secolo IX e quando, nel XII secolo, sorse vicino alla zona di Aleth una nuova citt\u00e0, prese il suo nome \u2013 Saint-Malo. Il culto di san Macuto si incontra anche in Inghilterra (Winchester) e a Roma, nel caso della chiesa qui descritta. Il santo si festeggia il 15 novembre.\nArchitettura.\nL'edificio della chiesa di San Macuto, a navata unica, presenta una armoniosa facciata risalente al '500. Questa proviene dal progetto del G. A. de Galvani (la divisione in due ordini di eguali dimensioni con coppie di paraste ai lati) e porta eleganti ritocchi del Francesco Capriani da Volterra dovuti al suo disegno intorno al 1575 (l'inserimento della serliana con fregio nel secondo ordine). Pi\u00f9 tardi il prospetto fu modificato nel modo che un alto attico a volute che lo aveva coronatofu sostituito con un modesto timpano aggettante decorato con cinque pinnacoli, finora esistente.\nL'interno, costituito da un'aula rettangolare, ha una volta a botte unghiata realizzata nel 1819 dall'architetto Benedetto Piernicoli in sostituzione dell'originaria copertura lignea.\nDecorazione dell'interno.\nI bergamaschi lasciando la chiesa ai gesuiti ne portarono tutti gli arredi nella loro nuova sede sulla piazza Colonna. Pertanto i nuovi proprietari dovettero ideare una nuova decorazione all'interno dell'edificio avvalendosi, comunque, delle strutture di tre altari cinquecenteschi ivi rimasti. Tra questi l'altare della parete sinistra fu realizzato intorno al 1575 dallo stesso Volterra (elegante edicola con due paraste laterali scanalate e timpano triangolare, di paonazzetto), l'altare di contro \u00e8 uguale, ma completamente fatto di stucco, e l'altare maggiore \u00e8 decorato con una coppia di colonne in marmo nero africano e coronato da un timpano a lunetta.\nFu il pittore Michelangelo Cerruti (1666-1748) a cui i Padri della Compagnia affidarono la realizzazione di tre dipinti per completare ornato degli altari spogliati delle pitture originarie: la \"Vergine che appare a San Macuto\" per l'altare maggiore (sostitu\u00ec la pala di Durante Alberti con i \"Santi bergamaschi titolari e i santi Francesco e Barnaba sotto la Madonna con il Bambino\"), il \"Sacro Cuore adorato dai santi Giovanni Nepomuceno e Luigi Gonzaga\" per l'altare laterale sinistro (in sostituzione della \"Decollazione del Battista\" di Girolamo Muziano), la \"Gloria di San Giuseppe\" per l'altare laterale destro (al posto dei \"Santi Bartolomeo e Alessandro costretti ad adorare gli idoli\" di Giuseppe Peruzzini).\nI dipinti barocchi del Cerruti risalgono al periodo intorno al 1730, considerata la raffigurazione del Nepomuceno, canonizzato a Roma nel 1729 e proclamato patrono della buona fama della Compagnia di Ges\u00f9 negli anni 1731-1732. Il suo dipinto con santo gesuita Luigi Gonzaga, protettore degli insegnanti e degli studenti, risulta eccezionale dal punto di vista iconografico (l'adorazione del Sacro Cuore, dieci stelle intorno al capo di san Giovanni, invece delle cinque usuali, da notare anche la rappresentazione del prospetto del palazzo Gabrielli-Borromeo e della stessa chiesa di San Macuto in basso del quadro). Nella tela di san Macuto con la Vergine, invece, suscita interesse il particolare raffigurante la citt\u00e0 di Saint-Malo."}
{"id": "843487", "revid": "46931", "url": "https://it.wikipedia.org/wiki?curid=843487", "title": "Ndpvf", "text": ""}
