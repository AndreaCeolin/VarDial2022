{"id": "782643", "revid": "117096027", "url": "https://it.wikipedia.org/wiki?curid=782643", "title": "500 Miglia di Indianapolis 1950", "text": "La 500 Miglia di Indianapolis del 1950, alla sua 34\u00aa edizione venne inserita come terza gara valida per il Campionato mondiale della stagione 1950 di Formula 1, anche se si gareggi\u00f2 con il Regolamento della AAA e della USAC. Venne disputata il marted\u00ec 30 maggio 1950 sull'ovale dell'Indianapolis Motor Speedway.\nI piloti europei, reduci la settimana precedente dal Gran Premio di Monaco, disertarono in massa il principale appuntamento motoristico statunitense. Di italiano era presente soltanto il telaio della Maserati in cinque scuderie con piloti, tra gli altri, Henry Banks e Spider Webb, e la Alfa Romeo con la propria vettura 8C-308 guidata da Johnny Mauro, che non oltrepass\u00f2 le sessioni di qualifiche, che videro anche un incidente accaduto al pilota Hal Cole. Il parco partenti era notevole, composto da 74 iscritti dei quali ben 41 vennero eliminati dalla corsa. La griglia di partenza era composta da undici file di tre piloti ciascuno. La gara, originariamente sulla distanza di 200 giri per 804.680\u00a0km (500.004,038 miglia), venne bloccata al 138\u00ba giro a causa di una pioggia torrenziale. Johnnie Parsons vinse la gara al secondo tentativo personale nel celebre ovale, precedendo Bill Holland e Mauri Rose. Andarono a punti anche Cecil Green, Joie Chitwood e Tony Bettenhausen, ma nessuno di questi, nel prosieguo della stagione, verr\u00e0 in Europa a gareggiare in Formula 1.\nNote.\n\"Salvo indicazioni diverse le classifiche sono tratte da \""}
{"id": "782648", "revid": "729019", "url": "https://it.wikipedia.org/wiki?curid=782648", "title": "UR-416", "text": "Il blindato da trasporto truppa UR-416 \u00e8 un semplice veicolo derivato, come tanti altri della categoria mezzi blindati, da un autocarro di successo, l'Unimog della Mercedes.\nOltremare vi erano molti clienti, e non pochi di essi avrebbero gradito una versione con chassis corazzato. Cos\u00ec nel 1965 venne progettato questo mezzo basato su un telaio Unimog 4\u00d74. Esso venne prodotto a partire dal 1969 solo per l'export. Lo scafo in acciaio saldato ha uno spessore massimo di 9\u00a0mm. Il posto di guida \u00e8 davanti, dove vi \u00e8 anche quello del capocarro.\nOtto fanti sono trasportabili dietro, mentre il motore \u00e8 anteriore. Questo mezzo ha un portello per lato ma non uno posteriore. L'ottima mobilit\u00e0 \u00e8 esaltata dalle sospensioni tipiche del progetto, ad elevata corsa per essere sempre aderenti alla superficie. In genere vi sono solo mitragliatrici leggere come armamento, ma possono essere sistemati, per esempio, anche cannoni ad acqua, come anche torrette da 20 mm. Esistono versioni come mezzi officina, veicolo ambulanza, veicolo comando.\nTra gli accessori opzionali vi \u00e8 un verricello da 5 t, un sistema di visione notturna passivo o attivo, pala per rimozione ostacoli, sistemi di comunicazione al pubblico tramite megafoni e cos\u00ec via. Esistono due feritoie per lato per usare eventualmente le armi dell'equipaggio trasportato.\nGli UR-416 entrarono in produzione in grande quantit\u00e0, economici e semplici come pochi altri, oltre che di eccellente mobilit\u00e0 e durata.\nOltre 1000 veicoli sono stati esportati in Paesi dell'Africa, del Medio Oriente, e anche dell'Europa. Spesso il mezzo \u00e8 usato per pattugliamenti di obiettivi sensibili, come aeroporti, oppure per compiti di ordine pubblico. Raramente esso \u00e8 usato per compiti di forza armata come veicolo da trasporto standard per l'esercito, e questo non in Europa, dove sono richiesti veicoli pi\u00f9 moderni.\nNell'insieme esso \u00e8 molto simile al veicolo analogo dell'ACMAT, il TPK 4.2 PSF. Entrambi derivano da autocarri di successo di tipo militare con una parte della capacit\u00e0 di carico usata per il guscio metallico. Entrambi sono mezzi a basso costo, limitati come prestazioni, ma con una elevata efficienza e compatibilit\u00e0 con la linea di autocarri logistici, e spesso veicoli simili rappresentano l'unica alternativa per eserciti dotati di scarse risorse finanziarie oppure per forze aeree o paramilitari."}
{"id": "782650", "revid": "110157", "url": "https://it.wikipedia.org/wiki?curid=782650", "title": "Simrishamn (comune)", "text": "Simrishamn \u00e8 un comune svedese di 19.353 abitanti, situato nella contea di Scania. Il suo capoluogo \u00e8 la cittadina omonima.\nL'istituzione dell'attuale municipalit\u00e0 risale all'ultima delle due riforme municipali su scala nazionale avvenute in Svezia nella seconda met\u00e0 del XX secolo. Nel 1969 la citt\u00e0 di Simrishamn venne unita ad un certo numero di municipalit\u00e0 rurali limitrofe. La citt\u00e0 allargata divenne una municipalit\u00e0 di tipo unitario nel 1971, e nel 1974 fu estesa a comprendere altri territori.\nGeografia fisica.\nSimrishamn \u00e8 situato nell'area di \u00d6sterlen della contea di Scania. Il paesaggio sud occidentale di Simrishamn si presenta principalmente come una distesa molto ampia di coltivazioni, in diverse zone visibili per molti chilometri in tutte le direzioni. Al nord di Simrishamn il paesaggio \u00e8 interrotto dai boschi e dalle colline. Le coste da sud e a nord di Simrishamn sono prevalentemente rocciose, ma a poca distanza si trasformano in ampie spiagge di sabbia bianca.\nIl Parco Nazionale di Stenshuvud \u00e8 situato sulla costa, all'interno del confine municipale, e costituisce uno dei posti geograficamente pi\u00f9 interessanti della Scania.\nLocalit\u00e0.\nNella Municipalit\u00e0 di Simrishamn sono presenti 13 aree urbane, dette anche localit\u00e0 o T\u00e4tort. Nella tabella seguente queste vengono riportate sulla base della popolazione presente al 31 dicembre 2005. Il capoluogo municipale \u00e8 riportato in grassetto."}
{"id": "782652", "revid": "1935652", "url": "https://it.wikipedia.org/wiki?curid=782652", "title": "George Pell", "text": "Biografia.\nNasce a Ballarat, sede vescovile nello Stato del Victoria, da George Arthur Pell, un anglicano non praticante di origini inglesi e campione di pugilato dei pesi massimi, e una devota cattolica di origine irlandese, Margaret Lillian Burke. La sorella, Margaret, \u00e8 una violinista della Melbourne Symphony Orchestra.\nFormazione e ministero sacerdotale.\nNel 1960 inizia gli studi sacerdotali al Corpus Christi College di Werribee, mentre nel 1963 \u00e8 invitato a continuare i suoi studi presso la Pontificia Universit\u00e0 Urbaniana di Roma.\nIl 15 agosto 1966 \u00e8 ordinato diacono, mentre il 16 dicembre seguente presbitero, nella basilica di San Pietro in Vaticano, dal cardinale Krikor Bedros XV Aghagianian per la diocesi di Ballarat.\nL'anno successivo riceve la licenza di Sacra Teologia presso l'Universit\u00e0 Urbaniana, quindi prosegue i suoi studi presso l'Universit\u00e0 di Oxford dove nel 1971 si specializza in Storia della Chiesa con una tesi dal titolo \"L'esercizio dell'autorit\u00e0 nel cristianesimo primitivo dal 170 al 270 circa\".\nTornato in Australia nel 1971 assume vari incarichi presso alcune parrocchie della sua diocesi, mentre contemporaneamente, nel 1982 consegue un master in pedagogia presso la Monash University di Melbourne. \u00c8 anche vicario episcopale per l'educazione (1973-1984), presidente dell'Istituto di Educazione Cattolica e redattore de \"La Luce\", il giornale diocesano di Ballarat, tra il 1979 e il 1984. Dal 1985 al 1987 \u00e8 rettore del seminario Corpus Christi College.\nMinistero episcopale e cardinalato.\nVescovo ausiliare, poi arcivescovo, di Melbourne.\nIl 30 marzo 1987 papa Giovanni Paolo II lo nomina vescovo titolare di Scala e ausiliare di Melbourne; il 21 maggio successivo riceve l'ordinazione episcopale, nella cattedrale di San Patrizio a Melbourne, dall'arcivescovo Thomas Francis Little, coconsacranti i vescovi Ronald Austin Mulkearns e Joseph Peter O'Connell.\nIl 16 luglio 1996 \u00e8 nominato arcivescovo metropolita di Melbourne; succede al dimissionario Thomas Francis Little. Il 16 agosto seguente prende possesso dell'arcidiocesi. Il 29 giugno 1997 riceve il pallio dal papa.\nArcivescovo di Sydney.\nIl 26 marzo 2001 papa Giovanni Paolo II lo nomina arcivescovo metropolita di Sydney; succede al cardinale Edward Bede Clancy, dimessosi per raggiunti limiti di et\u00e0. Ricoprendo questo incarico \u00e8 anche primate d'Australia e Gran priore per l'Australia-Nuovo Galles del Sud dell'Ordine equestre del Santo Sepolcro di Gerusalemme. Il 10 maggio successivo prende possesso dell'arcidiocesi, mentre il 29 giugno riceve il pallio.\nDal 1\u00ba aprile 2002 al febbraio 2018 \u00e8 presidente del Comitato \"Vox Clara\", istituito nella Congregazione per il culto divino e la disciplina dei sacramenti per occuparsi della traduzioni liturgiche in lingua inglese.\nNel concistoro del 21 ottobre 2003 papa Giovanni Paolo II lo crea cardinale presbitero di Santa Maria Domenica Mazzarello; il 20 marzo 2004 prende possesso del titolo.\nIl 18 e il 19 aprile 2005 partecipa come cardinale elettore al conclave che porta all'elezione di papa Benedetto XVI.\nDal 17 al 21 giugno 2008 accoglie papa Benedetto XVI in visita a Sydney in occasione della XXIII Giornata mondiale della giovent\u00f9.\nIl 18 settembre 2012 \u00e8 nominato padre sinodale della XIII Assemblea Generale Ordinaria del Sinodo dei Vescovi.\nIl 12 e il 13 marzo 2013 partecipa come cardinale elettore al conclave che porta all'elezione di papa Francesco.\nIl 13 aprile 2013 papa Francesco lo nomina membro del Consiglio dei cardinali, chiamati a consigliarlo nel governo della Chiesa universale e a studiare un progetto di revisione della Curia romana; mantiene l'incarico fino al 12 dicembre 2018.\nL'8 giugno 2021 compie ottanta anni ed esce dal novero dei cardinali elettori.\nPrefetto della Segreteria per l'economia.\nIl 24 febbraio 2014 lo stesso pontefice lo nomina primo prefetto della Segreteria per l'economia, sollevandolo in pari tempo dalla cura pastorale dell'arcidiocesi di Sydney. Il 24 febbraio 2019, allo scadere del quinquennio di nomina, cessa dall'incarico.\n\u00c8 uno dei cardinali che hanno celebrato la messa tridentina dopo la riforma liturgica.\nL'indagine sulla gestione dei casi di pedofilia.\nNel 2010, durante il pontificato di Benedetto XVI, il cardinale australiano viene proposto dal cardinale segretario di Stato Tarcisio Bertone come nuovo prefetto della Congregazione per i vescovi. Tuttavia la candidatura viene meno \u2013 il pontefice sceglie infatti il cardinale Marc Ouellet \u2013 a seguito di una pressione internazionale a sfavore di Pell. Questi viene veementemente criticato per la gestione di alcuni casi di pedofilia, da parte di un'associazione irlandese di vittime di abusi sessuali.\nPell \u00e8 stato al centro di un'indagine della Commissione nazionale d'inchiesta australiana sulle risposte delle istituzioni agli abusi sessuali sui minori a causa della gestione dei numerosi casi di pedofilia avvenuti nell'arcidiocesi di Melbourne all'epoca in cui era arcivescovo, dal 1996 al 2001. Secondo l'accusa Pell avrebbe omesso di collaborare con le forze dell'ordine insabbiando i casi di violenze sessuali perpetrati nei confronti dei minori da parte di religiosi cattolici della sua arcidiocesi. Inoltre, Pell avrebbe messo in atto il cosiddetto \"Melbourne Response\", uno schema di risarcimenti piuttosto bassi per le vittime volto a disincentivare onerose cause giudiziarie contro la diocesi. Pell si \u00e8 difeso negando la responsabilit\u00e0 dell'arcidiocesi nei casi di pedofilia.\nDurante la trasmissione televisiva \"60 Minutes\", Peter Saunders, nominato da papa Francesco consulente della Pontificia commissione per la tutela dei minori, accusa pubblicamente Pell di essersi preso gioco della Commissione nazionale d'inchiesta, negando la collaborazione con gli inquirenti, e afferma che il cardinale avrebbe dimostrato disprezzo nei confronti dei bambini vittime di abusi sessuali da parte dei preti pedofili. Saunders, per alcuni con evidente malanimo, chiede inoltre le dimissioni del cardinale perch\u00e9 avrebbe fallito nel proteggere i bambini dagli abusi.\nL'accusa di \"gravi reati sessuali\" su minori, la condanna e il proscioglimento.\nIl 29 giugno 2017 la polizia australiana conferma l'imminente stato d'accusa per il cardinale Pell per \"gravi reati sessuali\" su minori, fra i quali quello di uno stupro; essi sarebbero stati commessi negli anni settanta, quando Pell era parroco nella sua citt\u00e0 natale. La Santa Sede contemporaneamente rilascia una dichiarazione nella quale conferma la notizia del rinvio a giudizio del cardinale Pell e la sua partenza per l'Australia \u00abper affrontare le accuse che gli sono state mosse\u00bb.\nL'11 dicembre 2018 il cardinale Pell viene giudicato colpevole di abusi sessuali su due minori di 13 anni dalla giuria della County Court dello Stato di Victoria in Australia e il 13 marzo 2019 viene condannato a una pena detentiva di 6 anni. Il cardinale, che si \u00e8 sempre dichiarato innocente, annuncia il ricorso in appello, che \u00e8 stato respinto e la condanna confermata.\nNel mese di novembre, alla luce dei numerosi vizi formali nelle procedure processuali segnalati dal giudice Mark Weinberg, la Corte Suprema dell'Australia ha ammesso la richiesta di appello presentata dal cardinale.\nIl 7 aprile 2020 il cardinale Pell viene prosciolto all'unanimit\u00e0 dalla stessa Corte e rilasciato dopo pi\u00f9 di un anno d'incarcerazione, ritenendo le prove della difesa riguardanti l'impossibilit\u00e0 pratica degli abusi sufficienti a declinare in dubbio ragionevole la sua colpevolezza. Citando sentenze passate (Chidiac v The Queen del 1991 e M v The Queen del 1994), la Corte Suprema, nel motivare il proscioglimento, conclude che esiste:\nLa colpevolezza del cardinale non era stata dimostrata \"oltre ogni ragionevole dubbio\". Al momento della scarcerazione \u00e8 montata la protesta contro i media e in particolare la rete ABC News si \u00e8 dovuta difendere dalle accuse di Andrew Bolt che ha denunciato lo \"scandalo di questo processo persecutorio e altamente mediatico\". La Corte Suprema ha espresso giudizi durissimi contro i giudici di Victoria, in particolare sulla giudice Anne Ferguson, durante il dibattimento e nel verdetto finale in cui dichiara il \"fallimento\" del suo operato.\nResa pubblica la sentenza, il cardinale Pell ha emesso un comunicato. Papa Francesco, durante la celebrazione della messa quotidiana del 7 aprile 2020, ha invitato a una preghiera per le persone contro le quali ci si accanisce con sentenze ingiuste, parole che molti organi d'informazione hanno visto come una reazione al proscioglimento, di poche ore precedente, del cardinale Pell. Poco dopo mezzogiorno la Santa Sede ha emesso un comunicato stampa ufficiale e alcuni cardinali si sono pubblicamente felicitati per il suo proscioglimento.\nOra il cardinale Pell dovrebbe subire un processo canonico presso la Congregazione per la dottrina della fede, ma la sentenza assolutoria dell'alta corte australiana potrebbe renderlo caduco.\nIl 29 settembre papa Francesco lo richiama in Vaticano in seguito alle dimissioni imposte al suo principale oppositore di Curia, il cardinale Giovanni Angelo Becciu, e lo incontra in udienza il 12 ottobre.\nL'avvocato del cardinale Pell ha chiesto un'indagine internazionale dopo le indiscrezioni, apparse sulla stampa, secondo le quali il cardinale Becciu avrebbe disposto bonifici per euro inviati in Australia per \"comprare\" gli accusatori di Pell nel processo per pedofilia nel quale \u00e8 stato assolto.\nSecondo il quotidiano \"The Australian,\" nel rapporto consegnato alla polizia federale dall'ente australiano di controllo dei reati finanziari ci sarebbe la conferma dei euro trasferiti da \"fonti vaticane\" per falsificare le accuse a Pell. La polizia federale ha avvertito del caso la Commissione anticorruzione dello Stato del Victoria. L'Australia ora indaga sui soldi inviati dal Vaticano.\nIl cardinale ha concesso la prima intervista da quando \u00e8 tornato a Roma all'Associated Press, mentre negli Stati Uniti esce il suo libro sui giorni trascorsi in carcere in Australia, \u201cPrison Journal\u201d, e avverte che la stagione degli scandali, la \u201cfesta\u201d, cos\u00ec la chiama lui, \"non \u00e8 finita\u201d.\nIn un'altra intervista televisiva ha dichiarato che \"Tutti i personaggi di maggior peso che hanno lavorato insieme alla riforma finanziaria, ognuno di noi, tranne pochissime eccezioni, \u00e8 stato attaccato dai media sul piano della reputazione, in un modo o in altro.\"\nPresentando il suo libro, Pell afferma: \u00abNon ho prove di denaro inviato da Roma in Australia per pervertire la giustizia\u00bb.\nMa la somma trasferita dal segretariato del Vaticano all'Australia dal 2014 al 2020, che \u00e8 stata quantificata in 2,3 miliardi di dollari australiani, non \u00e8 stata versata alla Chiesa australiana.\nE per finire la polizia federale australiana conclude che nessun illecito \u00e8 stato commesso.\nSecondo il padre gesuita Frank Brennan, professore di diritto e rettore del Newman College dell'Universit\u00e0 di Melbourne, incaricato dalla Conferenza episcopale d'Australia di seguire il processo, sul quale ha pubblicato un libro (\"Observations on the Pell Proceedings\") e un'analisi su \"The Catholic Weekly\" del 5 settembre 2021, il processo contro il cardinale Pell \u00e8 stato una \"vendetta politica\".\nI rapporti con il cardinale Becciu e il processo per l'immobile di Londra.\nNel terzo volume del suo \"Prison Journal\" il cardinale Pell parla dei suoi rapporti con il cardinale Becciu, anche in relazione al processo per l'immobile di Londra. L'avvocato del cardinale Becciu rettifica alcune delle affermazioni fatte a questo proposito da Sandro Magister. \nIl 17 dicembre 2021 il cardinale Pell concede un'intervista esclusiva al giornale \"Il Foglio\", molto critica nei confronti del cardinale Becciu.\nIl 23 dicembre 2021 il cardinale Becciu gli scrive una lettera aperta per chiedergli di non avallare le accuse contro di lui.\nPosizioni teologiche, morali, sociali e su temi politici.\nOmosessualit\u00e0.\nNel 1990 afferma che: \u00abL'omosessualit\u00e0, siamo coscienti che esiste. Questa attivit\u00e0 \u00e8 sbagliata e crediamo che per il bene della societ\u00e0 non debba essere incoraggiata\u00bb.\nNel 2006, quando era arcivescovo di Sydney, coordina una campagna volta a impedire, in Australia, una legislazione per permettere l'adozione alle coppie formate da persone dello stesso sesso.\nNel 2007 si schiera contro una legge per il contrasto all'omofobia in Australia: \u00abNon \u00e8 vero che oggi gli omosessuali soffrono di qualche sorta di svantaggio legale e civile come \u00e8 successo 40 anni fa alle persone di colore. Non ci sono problemi di giustizia o discriminazione\u00bb.\nAIDS.\nPer il contrasto all'epidemia dell'AIDS in Africa appoggia le posizioni di papa Benedetto XVI sottolineando come, secondo l'insegnamento cattolico, l'unica prevenzione alla malattia non risiede nella distribuzione dei preservativi ma nella pratica dell'astinenza sessuale e della monogamia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nDopo che la Corte d'appello ha confermato la condanna per pedofilia contro l'alto prelato, il primo ministro australiano Scott Morrison ha dichiarato che il cardinale George Pell sar\u00e0 privato del titolo onorifico dell'Ordine dell'Australia."}
{"id": "782653", "revid": "1149807", "url": "https://it.wikipedia.org/wiki?curid=782653", "title": "Gianni Bono", "text": "Biografia.\nNato a Genova nel 1949, nel 1967 fonda con Nino Bernazzali il club \"Gli amici del fumetto\" e pubblica la fanzine \"Comics World\". \u00c8 redattore della storica rivista \"Sgt. Kirk\" (1967) di Florenzo Ivaldi e del primo dizionario enciclopedico del fumetto \"AZ Comics\" (1969). Collabora con il mensile \"Eureka\" della Editoriale Corno, allora diretta da Luciano Secchi. Scrive articoli per il quotidiano \"Il Secolo XIX\".\nNel 1971 organizza la rassegna genovese \"Le 3 giornate del fumetto\". Nel 1972 scrive il saggio \"Appunti sul fumetto italiano del dopoguerra\". Nel 1973 fonda e dirige \"IF immagini fumetti\", rivista specializzata del settore di cui pubblica un totale di 45 numeri dal 1973 al 2003. Nel 1974 crea un gruppo di autori denominato Staff di If.\nDal 1975 al 1977 assume la direzione editoriale della Editrice Cenisio, che pubblica testate quali \"Tarzan\", \"Rin Tin Tin\", \"Furia\" e altre con i personaggi umoristici della Warner Bros.\nDal 1975 al 1992 pubblica su \"Tex\" la rubrica \"Foto di famiglia\" e su \"Akim\" \"I Tarzanidi\". Scrive le biografie di autori italiani per la statunitense \"The World Encyclopedia of Comics\" e per l'edizione italiana integrata \"Enciclopedia mondiale del fumetto\".\nNel 1978 \u00e8 editore della Epierre, che pubblica varie testate di fumetti.\nNel 1983 realizza con Alfredo Castelli il \"Kodansha Comics Catalog\".\nNel 1984, per il Salone Internazionale dei Comics di Lucca, cura \"Fumetti Made in Italy\", prima mostra antologica sugli autori italiani e il relativo catalogo. Dal 1982 collabora con Arnoldo Mondadori Editore, Disney e Mattel.\nNel 1992 \u00e8 caporedattore di \"Topolino\", assumendone per un paio di mesi anche la direzione (dicembre 1999-febbraio 2000). Nel 1994 \u00e8 direttore culturale della rassegna milanese \"Cartoomics\" e redige la prima edizione della \"Guida al fumetto italiano\". Nel 1997 scrive con Leonardo Gori il volume \"Dick Fulmine, l'avventura e avventure di un eroe italiano\" e, nel 1998, \"Tex un eroe per amico\", entrambi per Federico Motta Editore. Dal 1999 collabora con \"Il Giornalino\" come consulente alla direzione.\nNel 2001 fonda le Edizioni IF, che pubblicano le ristampe cronologiche e definitive delle serie gi\u00e0 edite da Sergio Bonelli Editore: \"Comandante Mark\", \"Storia del West\", \"Nick Raider\", \"Mister No\" e \"Collana Araldo\". Pubblicano anche la riedizione cronologica de \"Il Grande Blek\" e \"Capitan Miki\", celebri eroi del fumetto italiano creati dal trio EsseGesse e curati in questa riedizione da Graziano Origa con copertine inedite di Corrado Mastantuono. \u00c8 stata portata avanti anche una serie su \"Tarzan\".\nNel 2003 d\u00e0 alle stampe la seconda edizione - completamente revisionata e a colori - della \"Guida al fumetto italiano\".\nNel 2004, dopo due anni di lavoro, crea a Lucca il Museo italiano del fumetto e dell'immagine, redigendone il programma culturale e ideando i percorsi espositivi.\nNel 2005 cura per il \"Corriere della Sera\" le collane \"Topolino Story\" e \"I classici della letteratura Disney\". Nel 2006 scrive con Pier Luigi Gaspa il volume \"Lucca i 40 ruggenti\" e, dal 2007, coordina il team creativo \"If IdeaPartners\".\nDal 2008 \u00e8 presidente del \"Comitato nazionale per le celebrazioni di un secolo di fumetto italiano\".\nNel 1995 gli viene assegnato in premio ANAFI \"per aver realizzato con \"Guida al fumetto italiano\" un'opera della massima possibile completezza bibliografica e dotata di una struttura informatica aperta all'approfondimento totale\"."}
{"id": "782657", "revid": "74801", "url": "https://it.wikipedia.org/wiki?curid=782657", "title": "B\u00e5stad (comune)", "text": "B\u00e5stad \u00e8 un comune svedese di abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "782667", "revid": "110157", "url": "https://it.wikipedia.org/wiki?curid=782667", "title": "Esl\u00f6v (comune)", "text": "Esl\u00f6v \u00e8 un comune svedese di 31.579 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "782682", "revid": "2108263", "url": "https://it.wikipedia.org/wiki?curid=782682", "title": "Raimondo VI di Tolosa", "text": "Origine.\nFiglio maschio primogenito del conte di Tolosa, marchese di Provenza e duca di Narbona, Raimondo V e di Costanza di Francia (come risulta dalla \"Chronica Albrici Monachi Trium Fontium\", e dalla \"Histoire G\u00e9n\u00e9rale de Languedoc, avec des Notes, Tome IV\"), figlia del re di Francia, Luigi VI detto il Grosso, e di Adelaide di Moriana, figlia di Umberto II(1065 \u2013 1103), conte di Savoia, detto \"il Rinforzato\", e di Giselda di Borgogna, figlia di Guglielmo I di Borgogna.Raimondo V di Tolosa era il figlio primogenito del conte di Rouergue o di Rodez, conte di Tolosa, duca di Settimania o di Narbona e marchese di Provenza, Alfonso Giordano e di Faydide o Faydive (come risulta dalla \"Histoire G\u00e9n\u00e9rale de Languedoc, Notes, Tome IV,\" e dalla \"Histoire de Montpellier\"), figlia di Raimondo Decano II, signore d'Uz\u00e8s e Posqui\u00eares.\nBiografia.\nSecondo il documento CCXXIV, datato 1171, delle \"Notes de l'Histoire G\u00e9n\u00e9rale de Languedoc, Tome IV\", Raimondo, in quel periodo fu fidanzata a Dolce II, Contessa titolare di Provenza ed erede della contea di Melgueil, figlia del defunto Conte di Provenza, Raimondo Berengario II e della nipote dell'imperatore, Enrico IV, Richenza di Polonia, (1130/1140-1185).Dolce II, per\u00f2, l'anno successivo, a circa dieci anni di et\u00e0, mor\u00ec.\nRaimondo, nel settembre 1072, spos\u00f2 la zia di Dolce, Ermessinda di Pelet (?-1176), che da poco era vedova di Pietro Bermondo, signore di Sauve, ed era figlia del signore d'Alais, Bernardo Pelet e della contessa di Mauguio, Beatrice (1124 - dopo il 1190), che in prime nozze aveva sposato il Conte di Provenza, Berengario Raimondo I (i nonni paterni di Dolce II). La contessa di Melgueil, Beatrice di Mauguio, il 12 dicembre 1172, secondo il documento CCXXIX, delle \"Notes de l'Histoire G\u00e9n\u00e9rale de Languedoc, Tome IV\", abdic\u00f2 in favore della figlia, Ermessinda, che divenne contessa di Melgueil e, nel contempo riconobbe come conte anche il genero Raimondo.Nel 1176, prima di morire, Ermesinda redasse un testamento, che \u00e8 riportato nel documento CCXXXVII, delle \"Notes de l'Histoire G\u00e9n\u00e9rale de Languedoc, Tome IV\", in cui lasciava tutti i suoi titoli ed i suoi beni al marito, mentre alla madre, Beatrice riservava un lascito annuale finch\u00e9 fosse vissuta.\nRimasto vedovo, verso il 1178, secondo la \"Historia Albigensium di Petrus Vallis Caernaii\" spos\u00f2 Beatrice di Beziers e Carcassonne (1155 circa-dopo il 1193), figlia di Raimondo Trencavel I (?-1167, assassinato), visconte di B\u00e9ziers e Carcassonne e della sua seconda moglie, Saura e sorella del visconte di Beziers, Ruggero ponendo fine ai dissidi con la famiglia Trencavel. Sempre la \"Historia Albigensium di Petrus Vallis Caernaii\" ricorda che divorziarono nel 1193. Secondo il documento XVIII, delle \"Notes de l'Histoire G\u00e9n\u00e9rale de Languedoc, Tome V\", il visconte Ruggero, dopo il divorzio, sempre nel 1193, don\u00f2 a Beatrice il castello di M\u00e8ze. Beatrice dopo il divorzio, si ritir\u00f2 nel convento di Cathar.\nTra il 1181 e il 1183, nella guerra tra i figli del re d'Inghilterra, Enrico II, Enrico e Riccardo, suo padre, Raimondo V si schier\u00f2 con Enrico, detto il re Giovane, perch\u00e9 era stato nominato co-reggente dal padre. All'improvvisa morte di Enrico, Raimondo sciolse il suo esercito e rese omaggio a Riccardo, detto Cuor di Leone, signore d'Aquitania e futuro re d'Inghilterra.\nNel 1186, per\u00f2 Riccardo attacco la contea di Tolosa e riusc\u00ec a strappare a Raimondo la turbolenta provincia di Quercy che, nel 1190, con l'intervento del tribunale del regno di Francia, dietro il pagamento di 10000 marchi d'argento, fu confermata a Riccardo, che nel frattempo era divenuto re d'Inghilterra ed era in procinto di partire per la terza crociata.\nNel 1194, alla morte del padre, Raimondo V, gli successe come Raimondo VI, nei titoli di conte di Tolosa, duca di Narbona e marchese di Provenza.\nNel 1196 spos\u00f2 Giovanna d'Inghilterra (1165-1199), che secondo la \"Chronique de Robert de Torigny, Tome I\", era la settima figlia del re d'Inghilterra Enrico II Plantageneto (1133-1189) e di Eleonora, duchessa d'Aquitania(1122-1204). Giovanna era vedova dal 1189, del re di Sicilia Guglielmo II il Buono. Questo matrimonio suggell\u00f2 un'alleanza col ducato d'Aquitania, con cui Raimondo VI pose fine alle difficili relazioni tra la contea di Tolosa e Riccardo I Cuor di Leone, che, dal 1189, era re d'Inghilterra, duca di Normandia, conte del Maine, d'Angi\u00f2 e di Turenna, duca d'Aquitania e Guascogna e conte di Poitiers; infatti Giovanna d'Inghilterra, che port\u00f2 in dote le contee di Quercy ed Agenais, era la sorella prediletta di Riccardo I Cuor di Leone. La promessa di matrimonio del 1196, tra Giovanna (\"soror regis Ricardi Johanna qu\u00e6 et regina exstiterat Sicili\u00e6\") e Raimondo (comiti Sancti \u00c6gidii) viene riportato nel \"Radulphi de Coggeshall Chronicon Anglicanum\" e nel \"Annales de Margan\" tra (\"Johanna relicta Willelmi regis Apulia\") e (\"comiti Sancti Egidii\"); mentre il matrimonio, sempre nel 1196, \u00e8 ricordato dagli \"Annales de Burton\".Secondo la \"Histoire G\u00e9n\u00e9rale de Languedoc, Tome VI, Preuves\", Giovanna mor\u00ec a Rouen il 24 settembre 1199. Dato il suo stato di gravidanza avanzato, dopo la sua morte, le fu aperto il ventre e fu estratto un maschio che visse solo poche ore.\nRimasto vedovo, nel 1200, spos\u00f2 la figlia dell'imperatore di Cipro, Isacco Comneno (1155-1196, avvelenato), detta la Donzella o Signorina di Cipro (1177- dopo il 1204), come ci conferma il libro XXVIII del \"Recueil des historiens des croisades. Historiens occidentaux\" che la definisce la \"fille de l'empereor de Chypre\". Questo matrimonio non viene citato nella \"Chronique de Guillaume de Puylaurens\", che afferma che, dopo Giovanna, Raimondo VI spos\u00f2 Eleonora d'Aragona.Comunque, sempre secondo il \"Recueil des historiens des croisades. Historiens occidentaux\" la figlia dell'imperatore di Cipro fu ripudiata e cacciata dalla contea (\"mist hors de sa terre\") e, dopo la separazione, avvenuta nel 1202, a Marsiglia incontr\u00f2 Teodorico di Fiandra, che nel \"Recueil des historiens des croisades. Historiens occidentaux\" viene chiamato Baldovino (\"un chevalier...Bauduins avoit noim\"), uno degli organizzatori della quarta crociata e che spos\u00f2, nel 1203, come secondo marito.\nNel 1202, Raimondo si allontan\u00f2 dall'alleanza col regno d'Inghilterra, dopo che a Riccardo I, era succeduto nel 1199 sul trono Giovanni Senza Terra.Secondo la storico W.H. Rudt De Collenberg, nel suo \"Familles de l'Orient latin XIIe-XIVe si\u00e8cles\", Raimondo VI, in quello stesso anno, si rec\u00f2 in Palestina.\nNel 1203 (secondo la \"Histoire G\u00e9n\u00e9rale de Languedoc avec des Notes, Tome V\", il matrimonio, ma pi\u00f9 probabilmente l'impegno di matrimonio avvenne nel 1200) infine, ponendo fine ai dissidi con la casa d'Aragona, Raimondo VI spos\u00f2 Eleonora d'Aragona (1182-1226), che secondo la \"Ex Gestis Comitum Barcinonensium\", era la figlia secondogenita del re d'Aragona Alfonso il Casto (1157-1196) e di Sancha di Castiglia, figlia del re di Castiglia, Alfonso VII. Il matrimonio ci viene confermata sia dal continuatore di Guglielmo di Tiro, nel \"Recueil des historiens des croisades. Historiens occidentaux\", che dalla \"Cr\u00f3nica de San Juan de la Pe\u00f1a\".\nNel 1217 autorizz\u00f2 la costituzione di una fiera a Beaucaire, destinata a diventare una delle pi\u00f9 importanti dell'intera Europa latina.\nGovern\u00f2 con molta liberalit\u00e0, mantenendo le libert\u00e0 comunali ed estendendo le esenzioni fiscali. Fu, inoltre, un raffinato poeta che non amava la guerra, ma che dimostrava sufficiente energia, quando la situazione lo richiedeva. Contrariamente a suo padre, Raimondo V che poco prima di morire, per combattere l'eresia, eman\u00f2 un editto, dove decretava la pena di morte per ogni eretico della citt\u00e0 di Tolosa e dintorni (L'editto originale non si \u00e8 trovato, ma una lettera scritta nel 1211, dal municipio di Tolosa al re d'Aragona, Pietro II conferma che il conte Raimondo V aveva emanato l'editto di cui sopra), Raimondo VI fu tollerante e permise che il Catarismo fiorisse e si sviluppasse sulle sue terre, e addirittura arriv\u00f2 a favorirlo apertamente, spostandosi sempre accompagnato da sacerdoti catariPapa Innocenzo III, verso il 1200, pens\u00f2 di combattere il catarismo, evangelizzando le terre catare (soprattutto la contea di Tolosa ed altre contee e viscontee del sud della Francia) attraverso piccoli gruppi di missionari cistercensi.Pietro di Castelnau (o di Castelnuovo) (1170-1208), arcidiacono di Maguelone, uno dei monaci cistercensi, nel 1203, divenne legato papale, con potere di destituzione delle cariche ecclesiastiche, trovandosi a capo di una delegazione di missionari, muniti di poteri legatizi, cio\u00e8 erano Legati pontifici, ovvero rappresentanti del papa presso i conti (tra cui Raimondo VI) e presso i vescovi delle varie citt\u00e0 interessate (Tolosa, Narbona, ecc..).\nSu suggerimento del confratello di Pietro di Castelnau, Arnaldo Amalrico, abate di C\u00eeteaux, nel 1204, i missionari ricevettero disposizioni di coinvolgere anche i nobili e le autorit\u00e0 locali e, quando Pietro istitu\u00ec una \"lega di pace\" per far fronte all'eresia catara, ottenne numerose adesioni ma non quella di Raimondo VI, che sosteneva cos\u00ec implicitamente i Catari. Il conte fu immediatamente scomunicato dal legato pontificio, che colp\u00ec con l'interdetto le sue terre e aizz\u00f2 la \"lega\" dei suoi vassalli contro il suo signore e, dato che il Vescovo di Roma conferm\u00f2 la scomunica il 29 maggio., ed inoltre si sentiva minacciato dai rappresentanti della \"lega\", Raimondo VI decise di sottomettersi e promise che avrebbe aderito alla lega di pace.\nPietro di Castelnau fu assassinato all'alba del 14 gennaio 1208, e Raimondo VI, messo sotto accusa dalla Chiesa; inoltre venne scomunicato dal papa che sciolse anche i suoi vassalli dal giuramento di fedelt\u00e0. I sospetti caddero su Raimondo e Arnaldo Amalrico, che era stato nominato legato pontificio, in base ai sospetti accus\u00f2 apertamente Raimondo VI. Il pretesto tanto atteso per scatenare la Crociata contro gli albigesi era stato trovato, e Innocenzo III emise il 10 marzo una bolla infuocata che incitava a liberare il Midi francese dalla minaccia eretica. La crociata trov\u00f2 una risposta positiva, soprattutto nella Francia del nord, ma il re di Francia, Filippo Augusto, a cui il papa Innocenzo III, aveva chiesto di guidare la crociata, aveva rifiutato di impegnarsi, in quanto non intendeva interferire con nobili che non erano suoi vassalli, anche se Raimondo gli aveva procurato dei guai. Solo se il conte di Tolosa fosse stato riconosciuto eretico, Filippo disse \u00abAllora sapr\u00f2 come comportarmi\u00bb, ed infatti permise al figlio, Luigi di intervenire nella crociata solo dopo che il conte, Raimondo VI era stato riconosciuto colpevole dal concilio lateranense del 1215. Comunque Filippo Augusto permise ai suoi vassalli di partecipare alla Crociata.\nIl nuovo legato del papa Arnaldo Amalrico, nel giugno 1209, che guidava l'armata crociata, aveva radunato l'esercito crociato a Lione (quando, a luglio, l'esercito crociato si accamp\u00f2 di fronte a Carcassonne, qualche fonte parla di circa 50.000 componenti). Raimondo, in un primo tempo, di fronte alla minaccia, pens\u00f2 di organizzare una coalizione in grado di combattere (secondo la \"Historia Albigensium di Petrus Vallis Caernaii\", si rec\u00f2 sia dall'imperatore, Ottone IV, che dal re di Francia, Filippo Augusto), ma poi prefer\u00ec portare avanti la trattativa col papa, che aveva iniziato in precedenza, dicendosi disposto alla sottomissione ad un legato pontificio che non fosse Arnaldo. Allora Innocenzo III invi\u00f2 un nuovo legato, il notaio pontificio Milone, che a Valence ottenne la promessa di obbedienza da parte del conte Raimondo, che si vide revocare la scomunica a seguito dell'umiliazione, subita il 17 giugno 1209, di fronte al nuovo legato del papa, Milone, a Saint Gilles e il 20 giugno entr\u00f2 a far parte dell'esercito crociato.\nI crociati, dall'agosto 1209 erano guidati da Simone di Montfort, anche perch\u00e9 dopo il re di Francia, avevano declinato l'invito a guidare la crociata, anche il duca di Borgogna (Oddone III) ed i conti di Nevers (Herv\u00e9 IV di Donzy) e di Saint Pol (Gaucher III di Ch\u00e2tillon). Tra il legato pontificio, Arnaldo e Simone l'accordo fu completo, il primo ambiva a diventare arcivescovo di Narbona e il secondo ambiva a ottenere titoli e propriet\u00e0.Dopo la presa di Carcassonne (agosto 1209), Raimondo aveva lasciato l'esercito crociato e, nel settembre del 1209, secondo la \"Histoire G\u00e9n\u00e9rale de Languedoc, avec des Notes Tome V\", Raimondo VI fece testamento, dove pensava oltre al figlio, Raimondo, anche al fratello, Baldovino e alla moglie, Eleonora e ai figli illegittimi.\nRaimondo, di fronte all'ostilit\u00e0 del legato del papa ed alla brutalit\u00e0 dei crociati, cerc\u00f2 l'appoggio dell'ex cognato, Giovanni Senza Terra, che non fu in grado di aiutarlo in quanto si trovava colpito dall'interdetto e si trovava impegnato nella controversia che lo opponeva al papa Innocenzo III.\nI rapporti di Raimondo con Simone e Arnaldo, dopo che Raimondo aveva abbandonato l'armata crociata, erano molto tesi e, dopo che nel 1212, i Crociati erano arrivati ai confini dei domini di Raimondo VI, a Raimondo fu richiesta la consegna di alcuni tolosani sospettati di essere eretici, e di fronte al suo rifiuto, Raimondo venne nuovamente scomunicato e la contea fu colpita da interdetto. Raimondo allora si rec\u00f2 personalmente a Roma per difendersi ma si rese conto che l'accerchiamento della contea e la sua scomunica, in realt\u00e0 avevano l'obiettivo di spodestarlo.Allora Raimondo si rivolse a suo cognato, il re d'Aragona, Pietro II, che, il 16 luglio del 1212, era stato uno dei re cristiani vincitori della Battaglia di Las Navas de Tolosa, contro i mori di al-Andalus, non rifiut\u00f2 di aiutare il cognato, Raimondo VI, che era marito della sorella, Eleonora d'Aragona, anche perch\u00e9 la Crociata aveva raggiunto i confini del suo regno e avrebbe potuto colpire qualche suo vassallo; Pietro si rivolse al pontefice per protestare contro i soprusi contro Raimondo e i suoi vassalli e Innocenzo III, che riconosceva che a Raimondo non era mai stata data la possibilit\u00e0 di discolparsi, decise di riunire un concilio a Lavaur, presieduto dal vescovo di Narbona, dove sarebbe stata ascoltata la difesa di Raimondo VI e prese in considerazione le richieste di Pietro II. Il concilio per\u00f2 condann\u00f2 Raimondo VI, ritenuto colpevole, e lo scomunic\u00f2 e non accolse le richieste di Pietro di restituire a Raimondo le terre che gli erano state tolte; inoltre Pietro, che aveva difeso Raimondo, venne minacciato di scomunica.Allora Pietro II scese in campo militarmente al fianco di Raimondo, a capo di una coalizione, formata dai conti di Tolosa, di Foix (Raimondo Ruggero) e di Comminges (Bernardo IV di Comminges) e dal visconte di B\u00e9arn (Gastone VI) per combattere apertamente Simone di Montfort. Lo scontro avvenne a Muret, dove Pietro fu ucciso nella battaglia del 12 settembre 1213, e Raimondo VI fu costretto a fuggire in Inghilterra.. Con questa vittoria, Simone di Montfort si impadron\u00ec di tutta la Linguadoca dai Pirenei al Rodano.\nQuando Giovanni senza Terra fu scomunicato e dichiarato decaduto dal trono d'Inghilterra da Innocenzo III ed era minacciato da un'eventuale invasione di una crociata guidata dal re di Francia, Filippo Augusto, Raimondo non riusc\u00ec ad aiutarlo e Giovanni Senza Terra fu costretto a riconciliarsi con Innocenzo III, accettando le sue richieste, onde evitare la crociata contro i suoi possedimenti.Raimondo per\u00f2 continu\u00f2 a rimanere in contatto con Giovanni e, all'inizio del 1214, assieme a Ferdinando del Portogallo, conte delle Fiandre, si rec\u00f2 in Inghilterra a rendere omaggio a Giovanni coordinando l'alleanza antifrancese, che port\u00f2 alla sconfitta di Bouvines.\nNel novembre 1215 Raimondo fu a Roma a perorare la propria causa davanti al Concilio Lateranense IV, che condann\u00f2 l'eresia dei Catari ed appoggi\u00f2 incondizionatamente la crociata. Simone di Montfort fu riconosciuto conte di Tolosa, mentre le pretese del re di Francia di rendere la contea di Tolosa sua vassalla andarono deluse. Inoltre, al concilio lateranense, a Raimondo furono tolti anche i territori che egli possedeva entro i confini dell'impero e senza consultare l'imperatore, Ottone IV, che dopo il disastro di Bouvines, dell'anno prima, si era ritirato nei suoi feudi. Avignone ed il Contado Venassino, furono assegnati a colui che aveva guidato la crociata, Simone di Montfort. L'impero in Provenza sub\u00ec un duro colpo, perch\u00e9 i territori che erano entro i confini dell'impero perduti da Raimondo VI, nel 1215, poi, col trattato di Parigi, del 1229, il nuovo conte di Tolosa Raimondo VII fu obbligato a cederli definitivamente alla chiesa. Comunque a Raimondo VI, privato dei suoi possedimenti, fu assegnata una rendita annua di 400 marchi d'argento ed i territori non ancora conquistati dai crociati, sarebbero stati conservati dalla chiesa e consegnati al figlio di Raimondo VI, anche lui di nome Raimondo, al raggiungimento della maggiore et\u00e0.\nSecondo il documento LXXXII della \"Histoire G\u00e9n\u00e9rale de Languedoc, avec des Notes, tome V\", nell'aprile 1216, Simone di Montfort si rec\u00f2 a Parigi per rendere omaggio al re di Francia, Filippo Augusto dei suoi nuovi domini: ducato di Narbona, contea di Tolosa, viscontea di Beziers e viscontea di Carcassonne; ma mentre Simone si trovava a Parigi, Raimondo, con l'appoggio del figlio Raimondo, il futuro Raimondo VII, sbarc\u00f2 a Marsiglia dando inizio alla guerra di liberazione, sino a riconquistare Tolosa, il 12 settembre 1217. Simone di Montfort mise subito l'assedio a Tolosa, che, dopo la sua morte, nel giugno 1218, fu continuato dal figlio Amalrico o Amaury di Montfort, che non aveva la tempra del padre e quindi non fu all'altezza di contrastare Raimondo VI, che, oltre a governare una parte della contea, che era stata riconquistata, continu\u00f2 nella riconquista.\nRaimondo VI mor\u00ec nel 1222 lasciando al figlio Raimondo i titoli di conte di Tolosa e marchese di Provenza ed il peso della guerra contro i crociati, che successivamente cont\u00f2 anche sull'apporto dei re di Francia, Luigi VIII e poi Luigi IX, e che, pur terminando nel 1229 con il trattato di Parigi, non fece cessare gli abusi contro gli albigesi, delegati dopo la fine del conflitto all'Inquisizione, che mise al rogo in un secolo intero meno catari di quanti ne avesse fatti bruciare in un anno Simone di Montfort.\nMogli e discendenza.\nRaimondo non ebbe figli da Ermessinda di Pelet.\nRaimondo, come ci viene confermato dalla \"Chronique de Guillaume de Puylaurens\", ebbe una figlia da Beatrice di Beziers e Carcassonne:\nRaimondo ebbe tre figli da Giovanna d'Inghilterra:\nRaimondo non ebbe figli dalla figlia dell'imperatore di Cipro.\nDall'ultima moglie Eleonora, Raimondo non ebbe figli, come ci conferma la \"Cr\u00f3nica de San Juan de la Pe\u00f1a\"\nRaimondo ebbe anche tre figli naturali da amanti di cui non si conoscono n\u00e9 i nomi n\u00e9 gli ascendenti:\nMecenate e trovatore.\nPatrono e mecenate, tra gli altri, di Ademar lo Negre, della opera del Coms de Toloza ci resta solo uno scambio di \"coblas\" con Porcier (\"Porcier cara de guiner\") in una \"tenzone\" dove figura come interlocutore anche un certo Folquet.\n&lt;poem&gt;\n Porcier, cara de guiner,\n nas de gat, color de fer,\n a pauc tang no t sotter,\n car anc en tu s' en pacet,\n car meil degra cercar e cher\n per plan e per poig e per ser,\n e demandar o anet\n lor truoia ab vostre ver.&lt;/poem&gt;"}
{"id": "782686", "revid": "1442080", "url": "https://it.wikipedia.org/wiki?curid=782686", "title": "Consonante nasale", "text": "In fonetica articolatoria, una consonante nasale \u00e8 una consonante che, dal punto di vista del modo di articolazione, \u00e8 caratterizzata da una risonanza che si realizza quando il canale orale viene ostruito, mentre il velo palatino rimane abbassato, in posizione di riposo, permettendo il deflusso dell'aria proveniente dai polmoni dalle fosse nasali.\nDal momento che, nella realizzazione delle nasali, vengono anche frapposti degli ostacoli al passaggio dell'aria in vari punti della bocca, alcuni fonetisti considerano queste consonanti un sottogruppo delle occlusive, ma bisogna considerare che il fuoriuscire dell'aria dal naso non permette l'accumularsi della stessa contro l'ostacolo, il che non produce il tipico suono delle occlusive, simile ad uno schiocco, che si ha quando l'ostacolo viene bruscamente rilasciato.\nLe consonanti.\nLe consonanti nasali sono quasi sempre sonore, cio\u00e8 le corde vocali entrano sempre in funzione nella produzione di questo suono. Esistono tuttavia anche le nasali sorde, come ad esempio in islandese. Inoltre esse sono consonanti continue, vale a dire che possono essere prolungabili a piacere.\nLista delle consonanti nasali.\nL'alfabeto fonetico internazionale classifica le seguenti consonanti nasali:\nLe nasali in italiano.\nIn italiano sono di norma presenti tre fonemi nasali: la bilabiale , l'alveolare e la palatale , resa graficamente con il digramma (si veda ad esempio l'opposizione tra \"semi\" ~ \"seni\" ~ \"segni\"). In posizione preconsonantica, per\u00f2, le opposizioni tra le nasali si neutralizzano, e si avranno solo delle varianti combinatorie, omorganiche alla consonante successiva (cio\u00e8 con lo stesso luogo di articolazione di quest'ultima). Cos\u00ec in \"Giampiero\" si ha la nasale bilabiale davanti alla occlusiva bilabiale sorda . Analogamente, davanti a fricativa labiodentale sorda o sonora e si presenter\u00e0 la labiodentale (come, per esempio, in \"anfora\" o in \"inverno\"). Allo stesso modo, di fronte a velare o , la nasale sar\u00e0 anch'essa velare (quindi ; vedi Nasale velare), come in \"anche\" o in \"anguria\".\nChe il punto di articolazione delle consonanti nasali risulti analogo a quello delle consonanti che ad esse seguono \u00e8 un fenomeno fonologico comune all'italiano e a moltissime altre lingue. Non si tratta di processi coscienti, anche perch\u00e9 le diverse realizzazioni non hanno valore distintivo (non individuano, cio\u00e8, significati diversi).\nNasalizzazione.\nLa nasalizzazione \u00e8 anch'esso un processo di assimilazione in cui a influenzare i foni contigui, questa volta, \u00e8 la consonante nasale. La nasalizzazione riguarda indifferentemente consonanti e vocali, ma \u00e8 in queste ultime che si fa maggiormente sentire: una vocale articolata \"prima\" di una nasale, infatti, assume un tratto nasalizzato che nell'IPA viene indicato con il simbolo della tilde (\u02dc) posto sopra la vocale in questione. Per esempio, la parola \"anche\" in alfabeto fonetico si trascrive: .\nAccade anche che la consonante, dopo aver prodotto nasalizzazione nella vocale precedente, cada, com'\u00e8 successo nel latino \"bonum\" che ha dato il milanese \"bon\", pronunciato .\nViceversa, una vocale nasale pu\u00f2 perdere questo tratto (si parla allora di \"denasalizzazione\"). Si veda ad esempio il bergamasco \"buono\", che discende da forme con vocale nasale, come il milanese.\nInfine, la nasalizzazione pu\u00f2 anche essere spontanea, senza la presenza di una nasale precedente, come accade nel berbero della Cabilia per le vocali in fine di parola, ad esempio \"tira\" (pronuncia ) che significa \"scrittura\". Fenomeni di questo tipo sono relativamente frequenti nelle lingue semitiche, dove sono noti col nome di \"mimazione\" e di \"nunazione\".\nCaratteristiche fisiche.\nIn fonetica acustica, cio\u00e8 considerando le nasali da un punto di vista fisico, si nota che le loro manifestazioni spettro-acustiche (cio\u00e8 il loro sonagramma) mostrano una struttura molto simile a quella delle vocali, ma pi\u00f9 debole. \nLa frequenza formante F, proporzionale al grado di apertura del canale orale (cio\u00e8 alla distanza tra lingua e palato), ha sempre un valore medio di 300 Hz, simile a quello delle vocali pi\u00f9 alte come la e la . La frequenza formante F, invece, proporzionale al grado di anteriorit\u00e0 del fono (vale a dire che sar\u00e0 pi\u00f9 alto man mano che la lingua assume una posizione pi\u00f9 avanzata all'interno della bocca), assume valori diversi in relazione al luogo di articolazione.\nLa percezione.\nNella fonetica uditiva, che si occupa di studiare in che modo l'orecchio percepisce e classifica i suoni, si osserva che la percezione delle consonanti nasali \u00e8 in gran parte affidata alle vocali adiacenti, le quali infatti si nasalizzano. Il fatto \u00e8 confermato da un test di laboratorio che, cancellando artificialmente la nasalizzazione della vocale successiva, ha appurato che cos\u00ec facendo viene riconosciuta non la nasale, ma la consonante occlusiva corrispondente (cio\u00e8 con lo stesso luogo di articolazione); si \u00e8 fatto anche l'esperimento inverso, vale a dire far seguire una consonante occlusiva come la da una vocale nasalizzata, e si \u00e8 osservato che il risultato percettivo prevalente era ."}
{"id": "782689", "revid": "104265", "url": "https://it.wikipedia.org/wiki?curid=782689", "title": "La Borinque\u00f1a", "text": "La Borinque\u00f1a \u00e8 l'inno nazionale di Porto Rico. La musica e il testo venivano insegnati gi\u00e0 nel 1903 nelle scuole ed erano comunemente accettati dal popolo. Ma fu solo nel 1952 che il governo adott\u00f2 la musica come motivo ufficiale e si dovette giungere al 1977 affinch\u00e9 fossero ufficializzate anche le parole del testo. Il titolo si riferisce al nome aborigeno Taino dell'isola: \"Boriken\" o \"Borinquen\".\nTesto.\nLa versione rivoluzionaria originale"}
{"id": "782690", "revid": "1906976", "url": "https://it.wikipedia.org/wiki?curid=782690", "title": "Gran Premio di Svizzera 1950", "text": "Il Gran Premio di Svizzera del 1950 fu il quarto round del Campionato Mondiale Piloti di Formula 1 disputato il 4 giugno 1950 sul Circuito di Bremgarten, considerato tra quelli stradali del periodo classico quello pi\u00f9 affascinante e anche il pi\u00f9 difficile e pericoloso. La gara si svolse due settimane dopo il Gran Premio di Monaco 1950 e pochi giorni dopo la 500 Miglia di Indianapolis 1950, disertata dai piloti europei e da tutte le scuderie ad eccezione delle italiane Maserati ed Alfa Romeo, che fornirono le scocche a diverse scuderie statunitensi. Si cerca di rinnovare il duello tra Alfa Romeo e Ferrari, ma sar\u00e0 la prima squadra a prevalere, con i suoi due piloti di punta Farina e Fangio in piena lotta per il titolo. Le qualificazioni saranno appannaggio del pilota argentino, ma la gara sar\u00e0 vinta dal pilota torinese.\nPartecipanti.\nL'Alfa Romeo si present\u00f2 sul tracciato svizzero con le tre consuete 158 guidate da Nino Farina, Juan Manuel Fangio e Luigi Fagioli mentre la Ferrari rispose schierando quattro vetture guidate da Alberto Ascari, Luigi Villoresi, Raymond Sommer e Peter Whitehead. La Maserati schier\u00f2 alcune vetture composte da tre piloti italiani, Franco Rol \u2013 che sostituisce l'infortunato Jos\u00e9 Froil\u00e1n Gonz\u00e1lez, messo fuori gioco dalle serie ustioni riportate durante il Gran Premio di Monaco \u2013 Felice Bonetto e il campione di motociclismo Nello Pagani. Si registra inoltre un buon numero delle vetture francesi Talbot-Lago e la presenza curiosa della Societ\u00e0 Valdostana Automobili (abbreviata in SVA) motorizzata dalla Fiat e condotta dal pilota di casa Rudi Fischer. Un altro pilota svizzero, Toni Branca, guida da privato una Maserati. Lo statunitense Harry Schell, dopo l'esperienza di Monaco con la Cooper a motore posteriore, guida una pi\u00f9 convenzionale Talbot-Lago.\nGara.\nNelle qualifiche Fangio, Farina e Fagioli si piazzano nelle prime tre posizioni della griglia di partenza stabilendo ancora un record per l'Alfa Romeo \u2013 tre vetture in prima fila \u2013 mentre Villoresi ed Ascari si piazzano in seconda fila nella griglia composta dallo schema 3-2-3. La terza Ferrari di Sommer si piazza soltanto in tredicesima posizione, mentre Peter Whitehead addirittura non riesce a qualificarsi, insieme a Franco Rol, Reg Parnell e Rudi Fischer.\nDurante la gara, al primo giro Ascari tenta di competere con le Alfa Romeo ma deve rientrare ben presto nelle retrovie, lasciando le tre Alfetta a lottare, e ritirandosi al 5\u00ba giro per problemi di lubrificazione. Prima si era ritirato subito Yves Giraud-Cabantous per un incidente. Anche Luigi Villoresi non riesce a tenere il ritmo imposto dai battistrada, ed \u00e8 costretto al ritiro al 10\u00ba giro per problemi alla trasmissione. Fangio inizialmente conduce la corsa, con Farina subito dietro. Fagioli \u00e8 pi\u00f9 lento ed \u00e8 impossibilitato a tenere il loro passo: dopo il ritiro di Villoresi e Ascari si ritrova terzo davanti a Prince Bira che viaggia in quarta posizione, mantenendola fino al traguardo. Durante una pausa per il rifornimento di benzina viene passato da Philippe \u00c9tancelin sulla Talbot-Lago, abile a conquistare il quarto posto. Dopo pochi giri, il pilota della Talbot-Lago Eug\u00e8ne Martin cozza seriamente riportando serie ferite dovute allo sbalzo improvviso fuori dall'automobile. Etan\u00e7elin pi\u00f9 tardi deve uscire dalla gara per problemi al cambio e viene sopravanzato da Louis Rosier in quarta posizione. Fangio e Farina si alternano in testa alla gara, ma al 33\u00ba giro l'argentino \u00e8 costretto a ritirarsi per un problema elettrico. Farina vince la gara, Fagioli si piazza ancora secondo e Rosier completa il podio piazzandosi in terza posizione. Per la Ferrari il disastro viene completato da Raymond Sommer, che si ritira per rottura del motore. Alla Maserati invece scoppia improvviso un incendio al punto di rifornimento, provocato dall'esplosione dell'impianto di immissione della benzina: danni ma nessun ferito grave. Farina si ritrova al comando della classifica iridata con 18 punti, seguito da Fagioli con 12 e Fangio a 9 punti. Felice Bonetto, dopo la prima e poco felice esperienza nel Gran Premio di Gran Bretagna 1950 dove non si qualific\u00f2, giunge in quinta posizione e guadagna i suoi primi due punti mondiali. Rimarchevole, infine, la rimonta dello statunitense Harry Schell: partito dalla 18\u00aa e ultima posizione, finisce la gara ottavo.\nNote.\n\"Salvo indicazioni diverse le classifiche sono tratte da \""}
{"id": "782705", "revid": "1522738", "url": "https://it.wikipedia.org/wiki?curid=782705", "title": "Black bloc", "text": "Il Black Bloc (Blocco Nero in italiano o Schwarzer Block in tedesco) \u00e8 una tattica utilizzata dai manifestanti che indossano abiti neri, passamontagna, sciarpe, occhiali da sole, caschi da motociclista con imbottitura o altri oggetti che nascondono e proteggono il viso. L'abbigliamento viene utilizzato per nascondere l'identit\u00e0 di chi lo indossa e ostacolare l'azione penale rendendo difficile la distinzione tra i partecipanti. Viene anche usato per proteggere i volti e gli occhi dallo spray al peperoncino utilizzato dalla polizia durante le proteste o i disordini civili. La tattica permette al gruppo di apparire come una grande massa unificata.\nTale tattica \u00e8 stata sviluppata negli anni '80 durante le proteste del movimento autonomista europeo contro gli sfratti degli Squatter, l'energia nucleare e le restrizioni all'aborto, nonch\u00e9 altre influenze. I black bloc hanno attirato l'attenzione dei media al di fuori dell'Europa durante le proteste dell'OMC di Seattle del 1999, quando un black bloc ha danneggiato le propriet\u00e0 della Gap, della Starbucks, della Old Navy e altri punti vendita di multinazionali nel centro della citt\u00e0.\nEtimologia.\nIl termine che li identifica deriva dall'unione delle parole inglesi \"bloc\" (che indica una massa compatta di persone, a differenza di \"block\" che indica un blocco solido di materia inanimata o l'atto del bloccare) e \"black\" (che indica il colore nero, in questo caso \"vestite di nero\").\nCaratteristiche.\nOrigini.\nIl termine \"Schwarzer Block\" nasce all'inizio degli anni ottanta in Germania. Venne infatti utilizzato per la prima volta dalla polizia tedesca per identificare gli \"Autonomen\" (simili agli italiani Autonomi, appartenenti all'area della sinistra extraparlamentare, seppur con un sostanziale distinguo sull'uso della tattica violenta) i quali, durante le manifestazioni e i cortei anti-nucleare e pro Rote Armee Fraktion, erano soliti indossare abiti e maschere nere. Tale strategia veniva utilizzata allo scopo di far apparire i manifestanti una massa compatta e ben identificabile, sia per apparire numericamente superiori sia per attirare la solidariet\u00e0 e l'aiuto di altri gruppi ideologicamente omogenei all'interno delle manifestazioni. Le maschere e i caschi hanno la funzione di proteggere i membri del gruppo e allo stesso tempo impedire l'identificazione degli stessi da parte delle forze dell'ordine.\nIl nome venne poi ripreso negli Stati Uniti d'America durante le manifestazioni contro il Pentagono (1988) e durante le proteste contro la prima guerra del Golfo (1991), diventando \"Black Bloc\". Altre apparizioni significative dei Black Bloc furono a Seattle (30 novembre-4 dicembre 1999) durante le manifestazioni contro la Conferenza ministeriale del WTO, a Praga (26-28 settembre 1999) quando la citt\u00e0 fu messa sotto assedio durante la riunione del Fondo monetario internazionale e della Banca Mondiale, a Genova (20 luglio 2001) durante il vertice del G8, a Qu\u00e9bec (20 aprile 2007) contro il vertice delle Americhe quando con alcune catapulte vennero distrutte le reti metalliche poste a protezione del vertice e definite dai manifestanti \"il muro della vergogna\" e infine a G\u00f6teborg (14-15 giugno 2001) contro il Consiglio Europeo della UE.\nIdeologia.\nI gruppi di Black Bloc raccolgono principalmente anarchici e movimenti a essi affini (anti-capitalisti e no-global) provenienti da tutto il mondo che si organizzano insieme per una particolare azione di protesta. Lo scopo pu\u00f2 variare da azione ad azione, ma gli obiettivi principali sono quelli di manifestare il proprio dissenso di fronte ad uno stato di polizia repressivo e di mettere in atto e trasmettere una critica di stampo anarchico.\nVestiario.\nI membri vestono prevalentemente di nero e indossano occhiali da sole, maschere da sci, caschi motociclistici con protezioni o altri indumenti che possono servire per nascondere e proteggere il viso\nIl particolare tipo di vestiario \u00e8 utilizzato per rendere difficoltosa l'identificazione e la distinzione dei singoli partecipanti. Inoltre \u00e8 utilizzato per proteggere viso e occhi da strumenti quali lo spray al peperoncino o altre sostanze urticanti usate dalle forze dell'ordine. Questo tipo di tattica permette al gruppo di apparire come una vasta massa compatta e promuove la solidariet\u00e0 tra i suoi membri.\nFormazione del gruppo.\nI black bloc hanno solitamente almeno un gruppo iniziale che si organizza e si coordina per iniziare l'azione. Successivamente altri soggetti si uniscono spontaneamente al gruppo, per perseguire un obiettivo comune o per il desiderio di protestare in maniera pi\u00f9 attiva. Dove il fenomeno del black bloc \u00e8 pi\u00f9 consistente (specialmente in Germania e negli Stati Uniti) l'aggregazione dei militanti avviene con modalit\u00e0 pi\u00f9 articolate e omogenee; in particolare l'identificazione dell'abbigliamento permette il formarsi di gruppi anche molto nutriti che sanno gi\u00e0 di riconoscersi in posizioni politiche comuni. All'interno di una protesta si possono formare diversi blocchi neri con differenti obiettivi e tattiche.\nAzioni tipiche.\nLe azioni tipiche di un black bloc sono:\nLa distruzione della propriet\u00e0 talvolta effettuata dai blocchi neri ha una valenza simbolica. Gli obiettivi comuni includono le costruzioni istituzionali, le banche, i negozi in franchising di societ\u00e0 multinazionali, le stazioni di benzina e gli apparati di videosorveglianza. Un esempio di questa attivit\u00e0 \u00e8 la distruzione delle vetrine a Seattle nel 1999 o il vandalismo contro le banche a Genova nel 2001 e a Milano nel 2015.\nDurante i tardi anni '90, e specificatamente a Seattle, il black bloc rinunci\u00f2 ad agire partendo dalla sicurezza di un corteo pacifico e inizi\u00f2 a organizzare spezzoni autonomi di azione diretta, ispirandosi soprattutto ai modelli degli autonomi tedeschi degli anni '80 e a quelli del DAN (Direct Action Network) anarchico americano degli anni '90. Anzi a Seattle gli attivisti organizzarono contemporaneamente diversi cortei, che ebbero una definizione cromatica differenziata (red, rainbow, pink, blue-green aliance ecc.), proprio per dividere i tipi di azione diretta che si andavano ad eseguire (si noti che a Seattle, come poi a Genova, una parte importante del movimento era sindacale, mentre un'altra importante componente era religiosa, specie cattolica, come Jubilee 2000, Acli, o legata allo scautismo e quindi incompatibile con l'ideologia dei black bloc, mentre la maggior parte del movimento anticapitalista ne rifiutava i metodi). Questa evoluzione non prese piede in Europa (fallendo proprio a Genova nel 2001), e nel corso del decennio successivo i black bloc usarono sempre pi\u00f9 spesso un corteo di altra origine come base d'operazione per nascondersi prima e dopo aver eseguito le loro azioni dirette.\nIn Italia.\nIl termine black bloc in Italia era poco conosciuto prima dei fatti del G8 di Genova dell'estate 2001. In quella occasione il termine \u00e8 stato ampiamente utilizzato dai mezzi di informazione che fornivano notizie sullo svolgersi delle manifestazioni e degli scontri, anche se \u00e8 difficile valutare la reale provenienza e il livello di organizzazione dei gruppi che furono cos\u00ec denominati. Dopo le proteste ci sono state indagini giudiziarie e interventi contro questi gruppi. Tuttavia, considerato che si tratta di fenomeni spontanei non riconducibili a un associazionismo preciso, le azioni si sono concluse con contestazioni limitate ai singoli membri responsabili di un qualche atto illegale specifico (come la distruzione delle vetrine, la resistenza a pubblico ufficiale o reati simili). \u00c8 il caso di \"Publixtheatre Caravan\", un gruppo di venticinque artisti arrestati per un mese dopo l'evento.\nIl 15 ottobre 2011 il mondo giornalistico ha parlato di oltre 500 \"black bloc\" riguardo ai protagonisti degli scontri verificatisi durante il corteo degli Indignados a Roma. A essere presi di mira sono stati soprattutto i simboli del capitalismo, quali banche e auto di lusso.\nIl 1\u00ba maggio 2015 un gruppo di circa 800 black bloc devasta la citt\u00e0 di Milano, nella zona di Corso Magenta, in occasione delle manifestazioni contro l'Expo 2015, appena inaugurato. Il bilancio della giornata sar\u00e0 di una cinquantina di auto bruciate e una trentina tra negozi, vetrine e case private devastate, oltre al rogo di diversi bidoni della spazzatura e banche, lanciando bengala e bombe carta. 10 i fermati dalla polizia e 11 feriti tra gli agenti."}
{"id": "782712", "revid": "599013", "url": "https://it.wikipedia.org/wiki?curid=782712", "title": "Hiroshi Yamamoto", "text": "Ha partecipato a 5 olimpiadi estive (assente a Sydney) e vinto una medaglia di bronzo alle Olimpiadi di e una d'argento ad dove \u00e8 stato sconfitto in finale da Marco Galiazzo."}
{"id": "782713", "revid": "6923", "url": "https://it.wikipedia.org/wiki?curid=782713", "title": "Maria Teresa Led\u00f3chowska", "text": " Mor\u00ec in fama di santit\u00e0: venne proclamata beata il 19 ottobre 1975 da papa Paolo VI.\nBiografia.\nApparteneva ad una nobile famiglia di origini polacche di illustri tradizioni religiose: lo zio Mieczys\u0142aw era cardinale, il fratello W\u0142odzimierz fu preposito generale della Compagnia di Ges\u00f9 e la sorella Urszula fond\u00f2 le Suore Orsoline del Sacro Cuore di Ges\u00f9 Agonizzante e venne canonizzata da papa Giovanni Paolo II nel 2003.\nMaria Teresa fu dama di corte della granduchessa di Toscana Alice di Borbone-Parma. Dopo il suo incontro con le Missionarie Francescane di Maria e la lettura degli scritti del cardinal Lavigerie sulla schiavit\u00f9 si dedic\u00f2 al servizio delle missioni africane: lasci\u00f2 la corte e riun\u00ec intorno a s\u00e9 un gruppo di persone con il quale nel 1894 diede vita al Sodalizio di San Pietro Claver per le Missioni africane.\nAttivit\u00e0 per le missioni.\nContribu\u00ec validamente a propagare la conoscenza le Missioni africane ed a promuoverne il sostegno grazie alla pubblicazione di due riviste: una per gli adulti (\"Eco dell'Africa\") e l'altra per i giovani (\"Il fanciullo negro\"), ambedue in nove lingue europee. Scrisse molti articoli, appelli ed opuscoli per diffondere l'idea missionaria e tenne molte conferenze in diverse lingue e diversi paesi.\nGrazie al suo attivismo riusc\u00ec a ricavare una cospicua somma, oltre ad arredi sacri e a di libri, che serv\u00ec a sostenere l'impegno missionario in Africa."}
{"id": "782717", "revid": "1745361", "url": "https://it.wikipedia.org/wiki?curid=782717", "title": "Colonizzazione di Mercurio", "text": "Il pianeta Mercurio \u00e8 stato proposto come un possibile pianeta per la colonizzazione del sistema solare interno, assieme alla colonizzazione di Marte, della Luna, di Venere e della fascia principale degli asteroidi. Le eventuali colonie permanenti quasi certamente sarebbero limitate alle regioni polari a causa delle temperature estreme nelle altre regioni del pianeta.\nVantaggi.\nSomiglianza con la Luna.\nMercurio non possiede un'atmosfera significativa, \u00e8 vicino al Sole e compie una lenta rivoluzione attorno ad esso con un'inclinazione dell'asse molto ridotto. Per queste caratteristiche, la colonizzazione del pianeta potrebbe essere effettuata con la stessa tecnologia e gli stessi equipaggiamenti di un'eventuale colonizzazione lunare. Bruce C. Murray ha descritto Mercurio come \"Una mini Terra in abiti lunari\". Al contrario della Luna, tuttavia, Mercurio ha il vantaggio di avere un campo magnetico che lo protegge dai raggi cosmici e dalle tempeste solari.\nGhiaccio nei crateri polari.\nA causa della sua vicinanza al Sole, la superficie del pianeta pu\u00f2 raggiungere i 427\u00a0\u00b0C, sufficiente a fondere il piombo. Tuttavia, le temperature nelle regioni polari sono molto pi\u00f9 basse e potrebbero addirittura esistere depositi di ghiaccio all'interno di crateri situati in zone che restano permanentemente in ombra.\nLe zone polari non risentirebbero neanche delle estreme escursioni termiche tra giorno e notte presenti sul resto del pianeta.\nEnergia solare.\nSempre a causa della sua orbita, Mercurio ha la maggiore quantit\u00e0 di energia solare disponibile: la sua costante solare \u00e8 9,13\u00a0kW/m\u00b2, ben 6,5 volte quella della Terra o della Luna. A causa della piccolissima inclinazione del suo asse di rotazione, di circa 0,01\u00b0, esiste la possibilit\u00e0 di trovare i cosiddetti picchi di luce eterna, simili a quelli presenti sulla Luna - punti situati ai poli del pianeta che sono costantemente irradiati dal Sole. Anche se non ne esistessero, potrebbero essere costruiti artificialmente.\nC.R. Pellegrino e J.R. Powell proposero nel 1986 il progetto di ricoprire il pianeta con centrali solari e trasferire parte dell'energia generata in una qualche forma utile per il viaggio interstellare.\nUn altro progetto prevede di posizionare un asteroide ghiacciato, proveniente dalla fascia principale o dal sistema solare esterno, in un'orbita alta del pianeta. Il forte vento solare e la costante solare elevata potrebbero dissociare l'acqua, facendo ricadere l'ossigeno dall'orbita verso il pianeta. Non \u00e8 provato se questo processo possa agevolare la colonizzazione.\nRisorse.\nSi prevede che il terreno di Mercurio possa contenere grandi quantitativi di 3He, che rappresenterebbe un'importante sorgente di energia pulita (per mezzo della fusione nucleare) per la Terra e un traino per la futura economia del Sistema Solare.\nInoltre si pensa che il pianeta possieda una crosta ricca di ferro e silicati di magnesio, con le maggiori concentrazioni in tutto il Sistema Solare di molti elementi importanti.\nIl geologo Stephen Gillett ha ipotizzato che il pianeta potrebbe essere un luogo ideale dove costruire vele solari, che potrebbero essere lanciate dalla superficie senza combustibile. Questo permetterebbe di ricavare materiali utili dal pianeta, usarli per costruire equipaggiamento da inviare su Venere, eventualmente per terraformarlo, oggi sappiamo per\u00f2 che la terraformazione di Venere \u00e8 molto difficoltosa se non impossibile.\nGravit\u00e0.\nMercurio \u00e8 pi\u00f9 grande della Luna (avente un diametro di 4879\u00a0km rispetto ai 3476\u00a0km lunari) con una densit\u00e0 maggiore a causa del suo grande nucleo ferroso. La gravit\u00e0 del pianeta \u00e8 di 0.377 g, pi\u00f9 del doppio di quella lunare (0.1654 g) e circa pari a quella di Marte. La salute dell'uomo soffre di disturbi provocati da lunghe permanenze in ambienti a gravit\u00e0 ridotta, quindi da questo punto di vista, Mercurio \u00e8 un luogo migliore della Luna per l'abitabilit\u00e0 a lungo termine dell'uomo.\nDifficolt\u00e0.\nLe caratteristiche principali del pianeta - prossimit\u00e0 del Sole, giorni molto lunghi (pari a 176 giorni terrestri) e l'assenza di un'atmosfera significativa - contribuiscono a rendere l'insediamento dell'uomo una notevole sfida. Una colonia permanente sarebbe sicuramente posizionata nelle regioni polari, ma durante la lunga notte potrebbero essere effettuate escursioni verso la zona equatoriale. A parte la possibilit\u00e0 di ghiaccio ai poli, \u00e8 difficile che esistano sul pianeta elementi leggeri necessari alla vita. Quindi dovrebbero essere importati.\nMercurio \u00e8 situato nel pozzo gravitazionale del Sole ed \u00e8 quindi necessario un valore Delta-v maggiore rispetto ad altri pianeti per viaggiare verso e dal pianeta. Nel passato, tuttavia, \u00e8 stato possibile sfruttare orbite con gravit\u00e0 assistita utilizzando Venere per raggiungerlo."}
{"id": "782724", "revid": "327794", "url": "https://it.wikipedia.org/wiki?curid=782724", "title": "Mimesis. Il realismo nella letteratura occidentale", "text": "Mimesis: Il realismo nella letteratura occidentale (\"Mimesis: Dargestellte Wirklichkeit in der abendl\u00e4ndischen Literatur\") \u00e8 un saggio di critica letteraria del filologo tedesco Erich Auerbach, scritto a Istanbul e pubblicato a Berna nel 1946.\nStoria editoriale.\nErich Auerbach, l'autore dell'opera, fu un romanista tedesco di religione israelita. Professore di Filologia romanza all'universit\u00e0 di Marburgo, dove nel 1929 era succeduto a Leo Spitzer, nel 1936 fu costretto dalle leggi razziali naziste a lasciare la Germania e rifugiarsi in Turchia, dove gli fu offerta la stessa cattedra all'universit\u00e0 di Istanbul. Come testimoni\u00f2 lo stesso Auerbach, \"Mimesis\" \u00e8 stato scritto tra il 1942 e il 1945 a Istanbul\n\"Mimesis\" fu pubblicata dapprima in Svizzera nel 1946. Nel 1950 apparve la prima traduzione, in lingua spagnola, nel 1953 la traduzione in lingua inglese, e infine, dieci anni dopo l'edizione originale, la traduzione in lingua italiana\nContenuto.\n\"Mimesis\" si articola in venti saggi intesi a mostrare i vari modi di rappresentare la realt\u00e0 nella letteratura europea occidentale durante le varie fasi del suo svolgimento, dalle origini, nell'antica Grecia, fino al XX secolo, come peraltro era espresso nel titolo originale (\"Mimesis: eine Geschichte des abendl\u00e4ndischen Realismus, als Ausdruck der Wandlungen der Selbstanschauung der Menschen\", ovvero: \"storia del realismo occidentale, come espressione dei mutamenti della percezione della realt\u00e0 da parte degli uomini\"). Ciascun saggio di solito parte dall'analisi di uno o pi\u00f9 testi letterari. Non sempre tuttavia i singoli saggi riguardano un singolo scrittore o un periodo caratterizzato da un gusto estetico ben chiaro; per lo pi\u00f9 i saggi abbracciano periodi storici ampi, e spesso procedono con intenti di contrapposizione o di risalto per contrasti. \nElenco dei saggi (titolo dei capitoli) e Principali lavori esaminati\nCritica.\nLa dottrina da cui nasce il metodo d'indagine di Auerbach \u00e8 la cosiddetta retorica degli \"stili\", elaborata nel passaggio dall'antichit\u00e0 al Medioevo: lo stile umile o comico, lo stile medio o realistico, e infine lo stile sublime esaurirebbero ogni possibilit\u00e0 di espressione letteraria; le epoche dominate da preoccupazioni classicistiche avrebbero teorizzato e praticato la rigorosa separazione degli stili, mentre altre epoche avrebbero mescolato gli stili, venendo come conseguenza all'adozione di uno stile medio, in cui pi\u00f9 propriamente si realizza l'istanza realistica. Anche se non mancano saggi dedicati alla cultura anglosassone o quella dei paesi di lingua tedesca, la maggior parte delle opere esaminate appartiene all'ambito romanzo (o neolatino). L'autore respinse tuttavia le accuse di parzialit\u00e0 culturale con un articolo polemico stampato su una rivista specialistica."}
{"id": "782727", "revid": "474175", "url": "https://it.wikipedia.org/wiki?curid=782727", "title": "Cap Arcona", "text": "Cap Arcona \u00e8 stato un piroscafo di lusso, nave di bandiera della compagnia di navigazione Hamburg S\u00fcd.\nLa \"Cap Arcona\", lunga 196,2 metri e con una stazza di 27.561 tonnellate, fu varata il 14 maggio 1927; era considerata una delle navi pi\u00f9 belle della sua epoca. Costruita nei cantieri di Blohm und Voss di Amburgo deve il suo nome ad un promontorio, chiamato Kap Arkona, situato sull'isola di R\u00fcgen (Meclemburgo-Pomerania Occidentale).\nNella parte finale della sua vita operativa fu utilizzata come nave prigione.\nNave da crociera.\nIl 19 novembre 1927 salp\u00f2 dal porto di Amburgo per intraprendere il suo viaggio inaugurale diretto in Argentina con a bordo crocieristi di lusso ma anche emigranti diretti in America meridionale.\nImpieg\u00f2 soli 15 giorni per giungere a Buenos Aires.\nIn seguito fu destinata al traffico di linea sulla rotta Amburgo-Madera-Rio de Janeiro e Buenos Aires; dal novembre 1927 all'agosto 1939 trasport\u00f2 oltre 200.000 passeggeri in 91 traversate atlantiche.\nIl 25 agosto del 1939, al comando del commodoro Richard Niejahr, attracc\u00f2 al porto di Amburgo dopo quello che sarebbe stato il suo ultimo viaggio. Lo stesso giorno, Niejahr venne a conoscenza, tramite un messaggio radio cifrato, dell'imminente scoppio della seconda guerra mondiale.\nAl servizio della marina da guerra.\nDal 1940 la \"Cap Arcona\" venne utilizzata dalla Marina da guerra tedesca e rimase nel Mar Baltico. Alla fine del 1944 fu destinata al trasporto dei profughi in fuga dalla Prussia Orientale verso occidente. In seguito ad un danno ai motori (14 aprile 1945) che lasci\u00f2 la nave senza possibilit\u00e0 di manovra al largo di Neustadt in Holstein, la marina la rese alla compagnia di navigazione.\nAll'inizio delle operazioni di sgombero dei campi di concentramento la nave venne nuovamente requisita dalle SS. Il 26 aprile del 1945 inizi\u00f2 l'imbarco sulla \"Cap Arcona\" dei prigionieri del campo di concentramento di Neuengamme e dei sopravvissuti della marcia della morte dal campo di concentramento di F\u00fcrstengrube e dagli altri campi di concentramento della Slesia. L'intenzione era quella di affondare nel Baltico la Cap Arcona e altre due navi, la \"Thielbek\" e la \"Athen\" portate appositamente nella baia di Lubecca, in modo da eliminare le tracce dei soprusi commessi nei campi di concentramento.\nDurante l'imbarco dei primi prigionieri sulla \"Cap Arcona\" uomini delle SS chiusero tutte le possibili vie di fuga e bloccarono le lance di salvataggio. Ci\u00f2 venne interpretato come indizio dell'intenzione di affondare la nave tramite un'esplosione; furono bloccate le paratie antincendio e la nave venne provvista di una quantit\u00e0 moderata di carburante.\nLa sera del 28 aprile 1945 furono imbarcati e rinchiusi sotto coperta circa 4.600 prigionieri sorvegliati da 500 uomini di guardia. I prigionieri furono lasciati senza acqua n\u00e9 vitto di alcun genere; si contavano dai 15 ai 30 decessi al giorno.\nLa strage.\nIl 3 maggio 1945 la \"Cap Arcona\", la \"Thielbek\" e la \"Deutschland IV\" si trovavano nella Baia di Lubecca tra Neustadt in Holstein e Scharbeutz quando furono attaccate da aerei alleati. La \"Cap Arcona\" e la \"Thielbek\" affondarono in seguito all'attacco.\nPersero la vita tra le 7.000 e le 8.000 persone; 400 prigionieri riuscirono a raggiungere le spiagge dove furono uccisi dalle SS e membri della Wehrmacht. I superstiti furono solo 200. Uno fra questi, Johann Meyer di H\u00f6xter Weser, nel 1950 rese una testimonianza davanti al tribunale del Brandeburgo fornendo dettagli esatti sulla dinamica dell'affondamento delle due navi.\nIl relitto della \"Cap Arcona\" rimase per anni nella Baia di Lubecca, dove solo dal 1950 si inizi\u00f2 lo smembramento del relitto e la rottamazione delle parti in acciaio. I corpi delle vittime si trovavano ancora tutti all'interno della nave rendendo pi\u00f9 difficoltosa l'attivit\u00e0 di recupero. La \"Thielbek\" fu invece recuperata e rimessa a nuovo.\nIl ritrovamento di resti delle vittime sulle spiagge locali prosegu\u00ec fino ai tardi anni sessanta. Molti cadaveri furono trasportati dalla corrente sull'isola di Poel dove si provvedette a dar loro sepoltura nel cimitero locale, nei pressi del quale si trova un piccolo monumento alla memoria.\nFino ad oggi la responsabilit\u00e0 dell'accaduto non \u00e8 stata stabilita con certezza; molte circostanze non sono tuttora chiare. La Croce Rossa svizzera inform\u00f2 le truppe di terra alleate dell'esistenza delle navi e del tipo di \"carico\" da esse trasportato ma l'informazione non arriv\u00f2 ai piloti della Royal Air Force che, durante i voli di ricognizione, non riconobbero nei passeggeri dei prigionieri. Per tale motivo le persone a bordo furono scambiate per truppe e gerarchi nazisti in fuga dal paese.\nL'attacco fu condotto da aerei del tipo Typhoon del 263\u00ba squadrone da Ahlhorn, del 197\u00ba da Celle e del 198\u00ba da Plantl\u00fcnne. La \"Cap Arcona\" fu colpita da 64 razzi incendiari che la ridussero completamente in fiamme. I documenti relativi all'attacco aereo sono stati secretati dalla RAF fino al 2045.\nL'affondamento della \"Cap Arcona\" fa parte, insieme a quello della \"Wilhelm Gustloff\" e della \"Goya\" (entrambe nel 1945) delle tre tragedie del mare con il pi\u00f9 elevato numero di vittime.\nNella cultura di massa.\nNel 1942 la UFA scelse la \"Cap Arcona\" come set per le riprese del film propagandistico anti-britannico \"La tragedia del Titanic\"."}
{"id": "782728", "revid": "729019", "url": "https://it.wikipedia.org/wiki?curid=782728", "title": "Copinsay", "text": "Copinsay \u00e8 una delle Isole Orcadi, situata nel Mare del Nord presso la Scozia, a est delle principali isole. L'isola \u00e8 disabitata ed \u00e8 una riserva della RSPB, ed ospita anche un faro.\nSull'isola \u00e8 presente una grande colonia di alicheri grigi, mentre nel mese di luglio si possono avvistare le pulcinelle di mare."}
{"id": "782729", "revid": "729019", "url": "https://it.wikipedia.org/wiki?curid=782729", "title": "Egilsay", "text": "Egilsay \u00e8 una delle isole Orcadi, un arcipelago che si trova a nord della Scozia, nel Mare del Nord. L'isola, situata ad est di Rousay, \u00e8 principalmente costituita da terra coltivabile ed \u00e8 conosciuta soprattutto per le popolazioni di re di quaglie.\nEgilsay \u00e8 l'isola dove Santo Magnus venne ucciso nel 1117. Una chiesa venne costruita in seguito come santuario in suo onore ed \u00e8 l'unica chiesa con torre rotonda sopravvissuta nelle Orcadi. La costruzione non possiede un tetto e la torre \u00e8 stata lievemente troncata ma \u00e8 sostanzialmente completa."}
{"id": "782730", "revid": "365417", "url": "https://it.wikipedia.org/wiki?curid=782730", "title": "Palazzo Castagnola", "text": "Palazzo Castagnola \u00e8 un antico palazzo nobiliare situato nel centro storico della citt\u00e0 di La Spezia, nei pressi della centralissima piazza Sant'Agostino e del caruggio di via del Prione.\nStoria e caratteristiche.\nIn origine il palazzo \u00e8 appartenuto alla nobile famiglia Castagnola di La Spezia. \n&lt;br&gt;Al suo interno sono conservate le tracce inequivocabili di un fastoso passato che mostrano l'impostazione barocca genovese della struttura, arricchita dalle insegne araldiche di famiglia, peraltro scalpellate all'avvento della Repubblica Ligure napoleonica.\nIl Palazzo \u00e8 stato quasi completamente trasformato nei prospetti esterni a seguito di un intervento compiuto negli anni successivi alla prima guerra mondiale.\nL'ultimo restauro, effettuato nel 2021, ha donato nuova luce all'edificio, situato in uno dei pochi \"caruggi\" della citt\u00e0 vecchia risparmiati dai piani urbani ottocenteschi e dalle bombe della guerra."}
{"id": "782731", "revid": "124704838", "url": "https://it.wikipedia.org/wiki?curid=782731", "title": "Neo-Dada", "text": "Il Neo-Dada \u00e8 un movimento artistico degli anni sessanta che riprende i temi e gli stili dadaisti (anni venti). In entrambi i movimenti l'arte diventa mezzo di ribellione contro le convenzioni e i canoni estetici, che l'artista scardina per lanciare un messaggio di unicit\u00e0 e di nichilismo, dell'opera d'arte senza un'utilit\u00e0 ma fine a s\u00e9 stessa. Tra gli esponenti pi\u00f9 famosi del primo dadaismo di inizio secolo troviamo Marcel Duchamp, pittore e scultore statunitense. Il dadaismo influenza diverse correnti artistiche tra cui la cosiddetta \"arte cinetica\", che fa del suo fulcro la sperimentazione del movimento, da quello meccanico agli effetti luminosi. \nIl Neo-Dada, nasce in America negli anni sessanta ed \u00e8 caratterizzato dall'uso di materiali moderni, da soggetti dell'immaginario popolare e da contrasti assurdi. Inoltre nega apertamente i concetti tradizionali dell'estetica. Il termine venne reso popolare da Barbara Rose negli anni sessanta e si riferisce principalmente, anche se non esclusivamente, a un gruppo di opere create in quegli anni o nel decennio precedente.\nIn anni recenti il termine Neo-Dadaista \u00e8 stato legato a un gruppo internazionale di artisti conosciuti come Fondazione Kroesos condotto da Mark Divo. Nell'inverno del 2002 hanno occupato il Cabaret Voltaire a Zurigo fino a quando la polizia non li ha costretti a uscire, il 2 marzo 2002. \nGli artisti connessi a questo genere includono Jasper Johns, Yves Klein, Robert Rauschenberg, Claes Oldenburg e Jim Dine. \nIl Neo-Dada ha contribuito a ispirare Happening, Fluxus e Pop Art.\nNeo-Dada in Italia.\nDopo la seconda guerra mondiale, in Italia, si scopr\u00ec un certo interesse verso la poetica dell'oggetto, anche all'interno di quell'arte informale denigrata dagli artisti pop. Basti pensare ai sacchi di cui Alberto Burri faceva uso nelle sue pitture, ai frammenti di pietre e vetro di Fontana, ai pezzi di ferro rielaborati nelle creazioni di Ettore Colla e anche ai collage e agli assemblage di Enrico Baj e di Brajo Fuso.\nTuttavia, soltanto grazie agli artisti Pino Pascali e Piero Manzoni si pu\u00f2 parlare di un effettivo affermarsi del neodadaismo italiano.\nA differenza degli artisti statunitensi, per\u00f2, in loro \u00e8 concentrata tutta l'ironia del dadaismo storico, insieme al gusto per il gioco.\nA sostegno di ci\u00f2 si pongono le scatole di \"Merda d'artista\" (1961) di Piero Manzoni, con cui egli si riferisce alla trasformazione dell'opera artistica in bene di consumo, pronto per essere posto sugli scaffali di un supermercato e venduto.\nL'arte \u00e8 immediata ed esauribile, come le uova sode che Manzoni firma nel 1959 con un'impronta del suo pollice (\"Consacrazione dell'arte dell'uovo sodo\"), o le modelle che diventano sculture viventi, o le \"linee\" avvolte dentro cilindri di cartone e vendute a un tanto al metro.\nSe Manzoni pensa con un tono divertito alla commercializzazione dell'arte e sul ruolo del singolo artista, Pascali, al contrario, \u00e8 convinto che tra l'arte e il gioco vi sia una reciproca complementarit\u00e0. Realizza come modellini rettili e dinosauri di tela, bachi di seta attraverso scope in materiale plastico (\"Bachi da setola\", 1968), tarantole di acrilico e armi con rottami metallici. Persino i suoi dipinti, come \"Primo piano labbra\" (1964), subiscono un processo di oggettualizzazione, facendoli somigliare a dei grandi e misteriosi giocattoli.\nInfluenze sull'arte contemporanea.\nLe influenze del movimento artistico Neo-Dada arrivano fino ai giorni nostri. Il movimento infatti ha fortemente influenzato la pop art e il ritorno in auge dell'arte povera, ancora oggi sono molte le mostre organizzate per apprezzare e lasciarsi ispirare da questa corrente anti artistica. Ad esempio l'arte del collage e del decollage, o l'utilizzo dei manifesti pubblicitari vede proprio in questa corrente le sue prime applicazioni, che saranno poi rielaborate dagli artisti del Nouveau realisme."}
{"id": "782732", "revid": "88740", "url": "https://it.wikipedia.org/wiki?curid=782732", "title": "Sagres", "text": "Sagres \u00e8 una freguesia del Portogallo facente parte del comune di Vila do Bispo. Fu la citt\u00e0 del grande Enrico il Navigatore.\nGeografia.\n\u00c8 un porto di pesca e localit\u00e0 balneare dell'Algarve, vicino ai promontori rocciosi della Punta Sagres e del Capo di San Vicente, detto \"fine del mondo\".\nGrazie alla mitezza del clima, alle bellezza del litorale e alle moderne attrezzature turistiche la zona di Sagres \u00e8 molto frequentata dal turismo internazionale, apprezzata in particolare dai surfisti.\nStoria.\nNella zona della Punta di Sagres si sono trovate ceramiche colorate, testimonianza archeologica di insediamenti preistorici: gi\u00e0 in questa epoca risulta una localit\u00e0 mistico-religiosa. Nel periodo romano Sagres era chiamata \"Promontorium Sacrum\" e fu particolarmente apprezzata e al Cabo Sao Vicente fu dato un carattere sacro, come testimonia Rufio Festo Avieno, poeta romano della met\u00e0 del IV secolo, che definisce il Cabo de S\u00e3o Vicente \"un promontorio che impressiona per le sue rocce, consacrato a Saturno\".\nI cristiani ripresero questa sacralit\u00e0 del luogo legandolo a San Vincenzo. Secondo la tradizione i cristiani, sotto Abderraman I, all'incirca nel 779 portarono qui le spoglie del Santo martirizzato a Valencia per metterle al riparo delle invasioni degli Arabo-Berberi nel sud della Spagna e continuarne la venerazione, e le posero in un'antica chiesa denominata \"Igreja do Corvo\" (Chiesa del Corvo) che sorgeva sulla punta rocciosa. Negli anni successivi si svilupp\u00f2 il culto con un'intensa frequenza di pellegrinaggi alla chiesa, che fu per\u00f2 distrutta dalla dinastia degli Almoravidi nel XII secolo. Di questo fatto fu informato dal primo re del Portogallo, dom Alfonso Henriques, impegnato nella Reconquista, che risiedeva a Lisbona, liberata da poco nel 1147. Il re dispose allora che un'imbarcazione andasse a recuperare le reliquie del Santo. Dopo la riconquista dell'Algarve, completata nel 1247, furono costruiti la chiesa, dove si posero le reliquie, e un convento e Cabo S\u00e3o Vicente ritorn\u00f2 ad essere meta di pellegrinaggi. Con l'intensificarsi dei traffici marittimi dal XIV secolo, il promontorio di Sagres fu scalo di riferimento per le navi che dal Mediterraneo risalivano la costa atlantica portoghese verso il Nord Europa e, a partire dal XV secolo, dalle navi che si muovevano fra le coste africane e quelle europee. Da qui part\u00ec nel 1415 la spedizione dell'infante dom Henrique, figlio minore di dom Joao I e Filippa di Lancaster, alla conquista di Ceuta nel Marocco. L'infante, che aveva capito l'importanza di questi luoghi per l'espansione portoghese nel mondo, ne ottenne nel 1433 la giurisdizione e inizi\u00f2 la costruzione di una sua villa: la \"Vila do Infante\" che avrebbe dovuto essere il nucleo di un futuro grande porto in grado di fare concorrenza alla spagnola Cadice. La mancanza d'acqua e la scarsa fertilit\u00e0 dei terreni circostanti costrinsero il principe, grande promotore di viaggi oceanici, a rinunciare ai suoi progetti e della mancata citt\u00e0 restarono soltanto alcune case, la chiesa e la sua residenza, piccola fortezza dotata di mura, tuttora esistente. Dal XVI secolo gli storici, interessandosi di questo grande principe, diedero risalto a questi luoghi e descrissero la villa come cenacolo di scienziati, di navigatori, cartografi, astronomi che si riunivano attorno a dom Herique, creando il mito della \"scuola di Sagres\" che gli storici attuali non considerano fondato.\nLa costa.\nAd occidente della citt\u00e0 moderna si ha un vasto tavolato quasi disabitato ricoperto di bassa vegetazione fino alle pareti rocciose a strapiombo sull'Oceano sulle quali sono gli insediamenti storici: il Capo di San Vicente sul quale sorge il faro nel luogo dove era il convento, punto pi\u00f9 occidentale del promontorio di Sagres sulla cui punta sono il forte e il convento ricostruiti dopo la distruzione ad opera di Francis Drake alla fine del Cinquecento.\nSulla Punta di Sagres \u00e8 la \"Fortaleza de Sagres\", gruppo di case chiuso da bastioni del XVIII secolo, gi\u00e0 nucleo dell'antica \"Vila do Infante\", la cui chiesa ricostruita nel XVI secolo \u00e8 oggi la \"Igreja de Nossa Senhora da Gra\u00e7a\", con campanile a vela. Una torre cisterna dotata di merli \u00e8 forse l'unica costruzione rimasta dell'antico insediamento, anche se si indica tradizionalmente come dimora dell'Infante una casa a due piani ricostruita nel XVIII secolo."}
{"id": "782738", "revid": "438678", "url": "https://it.wikipedia.org/wiki?curid=782738", "title": "I due colonnelli", "text": "I due colonnelli \u00e8 un film del 1963 diretto da Steno. Il titolo fa riferimento al film del 1961 \"I due marescialli\", di cui il celebre attore napoletano Tot\u00f2 era stato protagonista assieme a Vittorio De Sica.\nTrama.\nMontegreco, al confine tra la Grecia e l'Albania. Nell'estate 1943 le truppe inglesi, guidate dal colonnello Henderson, occupano per la trentesima volta il paese e lo governano secondo criteri democratici: lo stesso colonnello si accasa nell'abitazione di Iride, donna giovane che diventa la sua amante. Nella stessa abitazione, in cui abita anche la madre della ragazza Penelope, il comandante delle truppe inglesi stabilisce il proprio quartier generale.\nIl 23 luglio Henderson abbandona la citt\u00e0 ed ordina una ritirata perch\u00e9 ritiene preponderanti le forze italiane, quando esse attaccano il paese. In realt\u00e0 il battaglione degli italiani \u00e8 una truppa sgangherata senza viveri e con pochissime munizioni rimaste, in cui il severo colonnello Antonio Di Maggio comanda tutti a bacchetta. Una volta entrato in paese anch'egli si reca da Iride dove stabilisce il suo comando e di cui \u00e8 amante, al pari del colonnello Henderson.\nLa ragazza, spalleggiata dalla madre, riesce infatti a fingersi amante di entrambi i colonnelli e, per di pi\u00f9 riesce ad ospitarli alternativamente nella sua casa. Il giorno seguente un soldato italiano cattura casualmente Henderson: Di Maggio lo fa suo prigioniero e tenta di trattarlo in maniera non consona al suo grado di ufficiale, violando apertamente la convenzione di Ginevra.\nIl suo atteggiamento per\u00f2 si mitiga quando scopre che il sergente maggiore Quaglia, suo sottufficiale, a suo tempo prigioniero dei britannici, era stato invece trattato benissimo. Il 25 luglio al comando italiano arriva via radio l'annuncio che Mussolini si \u00e8 dimesso ed il Re ha affidato il governo al maresciallo Badoglio, che ha dato ordine di proseguire il conflitto a fianco dell'alleato germanico.\nGli inglesi, avendo sentito l'annuncio, ne approfittano per attaccare e riconquistano Montegreco: stavolta dunque \u00e8 Di Maggio ad essere fatto prigioniero da Henderson. I due, divenuti a loro modo amici, scoprono che Iride \u00e8 sposata, e che nasconde il marito in un rifugio nel pavimento, e che in realt\u00e0 non si era mai concessa sessualmente a loro: approfittando dell'oscurit\u00e0 era sempre stata la madre ad entrare nel letto dei due militari.\nPer dimenticare la comune disavventura, si ubriacano ricordando amori passati, cantando e ballando: oltretutto Henderson salva la vita al collega, impedendo alla popolazione locale di linciare pubblicamente il colonnello Di Maggio che durante le varie occupazioni non si era fatto ben volere al contrario dei suoi soldati. Impossibilitato a trattenere i paesani, l'ufficiale inglese favorisce la fuga di Di Maggio, consegnandogli i suoi abiti. Travestito da ufficiale inglese e salvatosi dai colpi di fucile dei suoi stessi soldati che non lo riconoscono al buio cos\u00ec abbigliato, Di Maggio riesce a tornare tra le sue fila.\nIntanto, venuto a conoscenza delle difficolt\u00e0 militari italiane a contrastare il battaglione inglese, l'esercito tedesco invia il maggiore Kruger, insieme con una fornitura di potenti mortai da guerra. L'ufficiale tedesco non perde l'occasione per trattare gli italiani, ed in particolare il colonnello, con sufficienza. Di Maggio per\u00f2 si ribella apertamente all'ordine dell'alleato di bombardare il paese ed uccidere donne, vecchi e bambini per stanare gli inglesi e viene quindi condannato a morte per insubordinazione da una corte marziale tedesca.\nDurante il processo Di Maggio ha l'occasione di manifestare apertamente agli ufficiali tedeschi la sua opinione sui loro metodi: questo non giova all'esito del processo, di cui peraltro sa benissimo che la condanna a morte \u00e8 gi\u00e0 scritta.\nDi Maggio viene condotto sul luogo dell'esecuzione e anche in quel frangente per sfregio l'ufficiale tedesco responsabile ordina agli stessi soldati italiani di fucilarlo. Quaglia si rifiuta di dare l'ordine di sparare al plotone schierato e Di Maggio, per onor d'uniforme e per salvare la vita ai suoi soldati, chiede il privilegio di poter comandare egli stesso il plotone d'esecuzione. Anche in questo caso l'ordine non viene eseguito poich\u00e9 i militari italiani si rifiutano di uccidere il loro ufficiale comandante.\nI soldati italiani vengono allora allineati a fianco del loro colonnello per esser anche loro fucilati con quest'ultimo, ma \u00e8 l'8 settembre, il giorno dell'armistizio, ed un attimo prima che i tedeschi sparino arrivano gli inglesi, armi in pugno, a salvarli. Dato l'armistizio, Italia e Gran Bretagna sono ora forze cobelligeranti e quindi i due colonnelli Di Maggio ed Henderson possono continuare la guerra insieme, finalmente da amici ed alleati.\nProduzione.\nIl film, ambientato in Grecia, in realt\u00e0 \u00e8 stato in gran parte girato nel paese di Civita di Bagnoregio, in provincia di Viterbo, nella Tuscia.\nDistribuzione.\nIl film venne distribuito in Italia dalla Titanus nel gennaio 1963; prima dell'arrivo nelle sale ebbe alcune proiezioni ufficiali: Roma, 5 gennaio 1963; MIlano, 11 gennaio 1963; Torino, 17 gennaio 1963.\nNegli Stati Uniti venne distribuito dalla Comet Pictures nel marzo 1966 con il titolo \"The Two Colonels\"."}
{"id": "782749", "revid": "219355", "url": "https://it.wikipedia.org/wiki?curid=782749", "title": "Monte Pisanino", "text": "Il monte Pisanino \u00e8 la vetta pi\u00f9 elevata delle Alpi Apuane; con i suoi 1946 metri e si innalza nella provincia di Lucca, in Toscana.\nDescrizione.\nIl Pisanino, insieme al Monte Prado situato in Garfagnana a nord-est del Pisanino, \u00e8 tra le montagne pi\u00f9 alte appartenenti interamente alla Toscana. La vetta si trova in provincia di Lucca nel comune di Minucciano.\nLa salita verso la cima, per la presenza di tratti in forte pendenza e/o scivolosi, \u00e8 decisamente difficile e pu\u00f2 essere affrontata solo da escursionisti esperti.\nSu questa montagna insistono alcune cave di marmo, duramente criticate dal movimento No Cav.\nStoria.\nUna leggenda dice che il monte si chiami \"Pisanino\" perch\u00e9 un giovane principe pisano fugg\u00ec un tempo verso la Garfagnana. Qui trov\u00f2 ospitalit\u00e0 presso un'abitazione nella quale vivevano un uomo e sua figlia, che si presero cura di lui. La ragazza si innamor\u00f2 del giovane il quale per\u00f2, nonostante le sue cure, mor\u00ec. Lo seppellirono poco distante dall'abitazione e la ragazza tutti i giorni andava a piangere sulla tomba. Ogni sua lacrima si trasform\u00f2 in una pietra e in poco tempo si form\u00f2 il pi\u00f9 alto monte delle Apuane, chiamato il \"Pisanino\". Il nome originario del monte sarebbe per\u00f2 \"Pizzo della Caranca\"."}
{"id": "782751", "revid": "671594", "url": "https://it.wikipedia.org/wiki?curid=782751", "title": "Pianure alluvionali", "text": ""}
{"id": "782759", "revid": "339392", "url": "https://it.wikipedia.org/wiki?curid=782759", "title": "Litiasi renale", "text": ""}
{"id": "782761", "revid": "287204", "url": "https://it.wikipedia.org/wiki?curid=782761", "title": "Bohr", "text": ""}
{"id": "782762", "revid": "1226", "url": "https://it.wikipedia.org/wiki?curid=782762", "title": "Odeon di Erode Attico", "text": ""}
{"id": "782765", "revid": "1226", "url": "https://it.wikipedia.org/wiki?curid=782765", "title": "Od\u00e9ion di Erode Attico", "text": ""}
{"id": "782771", "revid": "729019", "url": "https://it.wikipedia.org/wiki?curid=782771", "title": "Ascanio della Corgna", "text": "Fu il primo marchese sovrano di Castiglione del Lago, dal 1563, per otto anni.\nBiografia.\nNacque dal nobile perugino Francesco (detto Francia) di Berardo della Corgna e madonna Giacoma Ciocchi del Monte, sorella del cardinale Giovanni Maria, futuro papa Giulio III.\nGovern\u00f2 il marchesato di Castiglione del Lago, di Castel della Pieve e del Chiugi dal 19 novembre 1563 al 3 dicembre 1571, dopo aver amministrato il territorio, come vicario, dal 1550.\n\u00c8 considerato uno dei pi\u00f9 illustri personaggi della sua epoca, distintosi in molti campi.\nCapitano di ventura, maestro d'armi, ingegnere militare, fu spadaccino imbattuto (famoso il duello, a Pitigliano, con il nobile fiorentino Giovanni Taddei - 26 maggio 1546 -, immortalato nel 1574 dal Pomarancio negli affreschi del palazzo di Castiglione del Lago) e il pi\u00f9 forte torneista della sua epoca.\nLe sue temerarie imprese gli costarono la perdita dell'occhio destro: l'incidente si verific\u00f2 nel 1536 durante la battaglia di Casale Monferrato.\nLo stemma di Ascanio era quello dei della Corgna, caratterizzato dalla presenza dell'arbusto di corniolo con i rametti verdi e i frutti rosso scarlatto: nei dintorni del castello di Bastia Corgna, presso Passignano sul Trasimeno, sede gentilizia della famiglia, crescevano infatti questi alberelli da cui prese il nome (nell'antico edificio si possono vedere esempi non sviluppati in pietra del suddetto blasone).\nMarchese di Castiglione del Lago.\nFu governatore perpetuo di Castel della Pieve, generale della Chiesa, nominato marchese (Ascanio I) dal papa Pio IV il 19 novembre 1563, fu poi da lui imprigionato a Castel Sant'Angelo, con accuse di delitti, stupri e altri reati. Fu liberato per l'intervento di principi europei perch\u00e9, come esperto d'armi, il suo aiuto era necessario per liberare Malta dai turchi.\nLo zio Giovanni Maria Ciocchi del Monte fu eletto papa nel 1550 col nome di Giulio III e, per sdebitarsi con la sorella Giacoma che aveva prestato alla Santa Sede una rilevante somma di denaro, le aveva concesso per nove anni il possedimento di Castiglione del Lago e del Chiugi che lei fece gestire dai figli Ascanio e Fulvio.\nMorto, per\u00f2, il pontefice cinque anni dopo, Ascanio ebbe forti contrasti col successore Paolo IV che gli sequestr\u00f2 il patrimonio. Pio IV lo reintegr\u00f2 nei suoi domini con il rango di marchese.\nIl marchesato di Castiglione del Lago era piccolo ma prestigioso (205\u00a0km\u00b2, 2500 abitanti circa, 200 nel borgo), incuneato tra il Granducato di Toscana e lo Stato della Chiesa.\nIl della Corgna aveva, tra i vari privilegi, il potere di mero et mixto imperio e facolt\u00e0 di battere moneta.\nGuardie feudali del marchese vigilavano sulla sicurezza della famiglia feudataria e controllavano il palazzo, le tre porte del borgo (fiorentina, perugina e senese), i confini e la navigazione nel lago Trasimeno.\nAscanio si dedic\u00f2 all'abbellimento del palazzo castiglionese (progettato dal Vignola, poi da Galeazzo Alessi, col quale il marchese collabor\u00f2) e alla costruzione di altre residenze a Castel della Pieve e a Corciano.\nIl 7 febbraio 1571 eman\u00f2 gli statuti del marchesato, divisi in civili e penali, poi completati dal fratello cardinale Fulvio e dal nipote Diomede.\nAscanio soggiornava soprattutto nel palazzo di Castiglione del Lago, ma pure nella residenza di Perugia, nel castello di Bastia Corgna (culla ancestrale della famiglia) e nel casino di caccia (ora palazzo Dini) a Gioiella, sulle colline ad ovest del Trasimeno.\nIl marchese fece realizzare intorno al palazzo marchionale dei magnifici giardini, assai rinomati all'epoca e celebrati in un'opera di Cesare Caporali (\"Gli Orti di Mecenate\") e in una lettera del segretario di corte Scipione Tolomei: il ciclo di affreschi tardo-manieristi sar\u00e0 poi commissionato dal successore Diomede al Pomarancio e a Salvio Savini (che dipinse nel piano terreno le \"esoteriche\" \"storie del mondo alla rovescia\") proprio per celebrare le gesta dello zio. Questi aveva ideato un nuovo impianto urbanistico per il borgo, basato sul numero tre, e lo fece attuare da Galeazzo Alessi su precedenti studi del Vignola.\nAscanio rese, inoltre, possibile nel marchesato una moderna riforma agraria che forn\u00ec occasioni di lavoro anche a non castiglionesi che per\u00f2 avevano l'obbligo di risiedervi.\nIl marchese aveva sposato Giovanna Baglioni, della stirpe di Malatesta I, signore di Perugia: non ebbero eredi e Ascanio scelse come successore il nipote Diomede, figlio di sua sorella Laura e di Ercole Arcipreti della Penna, che aggiunse al proprio il cognome della Corgna.\nLa battaglia di Lepanto e morte di Ascanio.\nAlla fine del 1571, durante il rientro dalla battaglia di Lepanto (aveva partecipato alla liberazione di Malta dall'assedio turco e conosciuto Miguel de Cervantes), la forte fibra del della Corgna - per il freddo patito in mare - cedette ad alte febbri: fu deciso per prudenza, onde consultare i medici e riposare, di fermarsi a Roma, dove, il 3 dicembre, all'et\u00e0 di 57 anni, mor\u00ec nel palazzo Salviati alla Lungara, dimora del cardinale Fulvio suo fratello. La salma fu imbalsamata, ricoperta da un drappo in fili d'oro e portata a Perugia, con un sontuoso funerale, e tumulata nella cappella di Sant'Andrea (disegno del Vignola) della chiesa di San Francesco al Prato, dove tuttora riposa. Nella cripta della suddetta cappella (ubicata presso l'altare maggiore e non pi\u00f9 esistente per i crolli sofferti dal tempio), furono sepolti tutti i della Corgna, ad eccezione di tre consorti e dell'ultimo duca Fulvio II, la cui tomba si trova, vicino a quella del poeta bernesco Cesare Caporali, nell'oratorio del Salvatore, presso la chiesetta di San Domenico a Castiglione del Lago.\nIl busto di Ascanio, che si pu\u00f2 sempre ammirare nel palazzo dei Priori a Perugia e ne esiste una copia nella residenza corgnesca di Castiglione, era un tempo collocato sul sepolcro della famiglia, nella chiesa perugina di San Francesco al Prato, ora sconsacrata, un tempo \"Pantheon\" dei personaggi illustri della citt\u00e0.\nIl porporato Fulvio Giulio della Corgna, invece, seppellito a Roma nella basilica di San Pietro in Montorio, in prossimit\u00e0 dell'artistica cappella dei nonni Ciocchi del Monte, genitori della madre Giacoma e dello zio papa Giulio III.\nScomparso il 12 dicembre 1647 il duca Fulvio II, figlio di Ascanio II e nipote di Diomede, si estinguer\u00e0 il ducato castiglionese, riassorbito nello Stato Pontificio."}
{"id": "782772", "revid": "122523172", "url": "https://it.wikipedia.org/wiki?curid=782772", "title": "Trofeo Teresa Herrera", "text": "Il Trofeo Teresa Herrera \u00e8 un torneo calcistico amichevole che si disputa annualmente dal 1946 alla Coru\u00f1a, in Spagna.\nIntitolato a Teresa Herrera, benefattrice e filantropa vissuta alla Coru\u00f1a nel XVIII secolo, il torneo vede la squadra cittadina, il , sfidare un'altra compagine europea.\nIl torneo si svolge in gara secca nell'impianto del Riazor, stadio di casa del Deportivo."}
{"id": "782774", "revid": "2096950", "url": "https://it.wikipedia.org/wiki?curid=782774", "title": "Vitali", "text": ""}
{"id": "782780", "revid": "57342", "url": "https://it.wikipedia.org/wiki?curid=782780", "title": "Tutta colpa dell'amore", "text": "Tutta colpa dell'amore (\"Sweet Home Alabama\") \u00e8 un film del 2002 diretto da Andy Tennant.\nTrama.\nMelanie Carmichael, originaria dell'Alabama e stilista di successo di New York, \u00e8 sul punto di sposare Andrew Hennings, lo scapolo pi\u00f9 ambito della citt\u00e0. L'unico problema \u00e8 che si era gi\u00e0 sposata in precedenza con Jake, campagnolo amico d'infanzia, dal quale non aveva ancora divorziato. Urge ritornare al paesello per tentare di convincerlo alla separazione, impresa non semplice e dopo esserci finalmente riuscita con metodi non proprio amorevoli, Melanie si render\u00e0 conto che non \u00e8 facile rinunciare alle proprie origini. Specie se ci si scopre ancora innamorate del consorte."}
{"id": "782781", "revid": "729019", "url": "https://it.wikipedia.org/wiki?curid=782781", "title": "Walter Bagehot", "text": "Biografia.\nBagehot nacque nel Somerset. Frequent\u00f2 la University College London, dove consegu\u00ec una laurea specialistica nel 1848. Fu nominato patrocinante per la Corona, ma non pratic\u00f2, e si associ\u00f2 al padre nell'attivit\u00e0 bancaria. Scrisse per svariati giornali, ma acquist\u00f2 fama come iniziale direttore del quotidiano \"The Economist\", il quale fu fondato dal suo suocero James Wilson.\nDopo avere assunto la direzione nel 1861, espanse la pubblicazione della cronaca agli Stati Uniti e alle politiche, e tale scelta aument\u00f2 l'influenza della cronaca sulle decisioni politiche.\nOpere.\nNel 1867, scrisse un libro intitolato \"The English Constitution\" nel quale esplora la costituzione del Regno Unito, specificamente il funzionamento del Parlamento e della monarchia inglese, e i contrasti fra il governo inglese e quello americano.\nIl saggio, tradotto in diverse lingue, \u00e8 un'opera standard per studiare il costituzionalismo.\nDai suoi contributi alla teoria sociologica per mezzo di indagini storiche, Bagehot pu\u00f2 essere paragonato al suo contemporaneo Henry Sumner Maine; in tale campo, scrisse \"Physics and Politics\".\nIl suo contributo alla scienza economica \u00e8 nel libro \"Lombard Street\" (1873), una preziosa opera finanziaria.\nUna collezione di saggi, biografici ed economici, furono pubblicati dopo la sua morte.\nIn onore ai suoi conseguimenti, \"The Economist\" titol\u00f2 a suo nome la rubrica settimanale sulle politiche inglesi e ogni anno il British Political Studies Association assegna il Walter Bagehot Prize alla migliore dissertazione nel campo dell'amministrazione pubblica e governativa."}
{"id": "782786", "revid": "1372005", "url": "https://it.wikipedia.org/wiki?curid=782786", "title": "Uldino", "text": "Uldino divenne noto per la prima volta nell'Impero Romano d'Occidente nel dicembre del 400, quando decapit\u00f2 il ribelle Gainas e invi\u00f2 la sua testa come regalo ad Arcadio. Questo atto sanc\u00ec l'alleanza effettiva tra gli Unni e i romani, che dur\u00f2 fino al 450, pur con alterne fasi di guerra con l'impero orientale (per l'impero d'occidente la pace invece fu effettiva). Cinque anni dopo guid\u00f2 alcune truppe in aiuto del \"magister militum\" Stilicone, che doveva affrontare l'orda di Radagaiso, che stava devastando l'Italia. \nNel 408, tent\u00f2 di invadere la provincia romana di Mesia con migliaia di uomini, ma fu sconfitto e costretto a ritirarsi: la sua ambizione era infatti raggiungere Costantinopoli, e il prefetto del pretorio dell'Illiria Erculeo tent\u00f2 di negoziare con il re unno, ma questi rifiut\u00f2 ogni accordo, in quanto pretendeva un tributo annuo in cambio della pace, pena la ripresa della guerra (nella concezione unna, il versamento di un tributo equivaleva alla sottomissione). Fu il primo re unno a chiedere un versamento annuo all'impero. I romani per\u00f2 riuscirono a corrompere alcuni capi clan (\"lochagoi\") e questi passarono al servizio dell'impero. Abbandonato, Uldino dovette riattraversare il Danubio, i suoi fanti schiri, che avevano in precedenza conquistato Castra Martis grazie ad un tradimento, furono stanziati come coloni in Illiria e Tracia, mentre gli Unni si dispersero tra il 408 e il 412: alcuni andarono nella guarnigione di Ravenna, altri si spostarono al seguito dei gruppi dei Visigoti di Ataulfo, successore di Alarico. \nMor\u00ec nel 412: gli Unni si divisero allora in pi\u00f9 gruppi guidati da diversi re. Gli Alani abbandonarono definitivamente gli Unni e questi si sparpagliarono tra le steppe ucraine e le pianure rumene andando talvolta in guerra tra loro.\nProbabilmente quattro re degli unni successivi, Ruga, Octar, Munzuco (padre di Attila e Bleda, non si sa se ebbe mai regnato) e Oebarsio (Prisco dice che era ancora vivo nel 448), erano suoi figli.\nIl nome Uldino in germanico significa \"lupetto\" (\"wolflein\"), il che testimonia l'elevato uso dei matrimoni interetnici nel popolo unno anche a livello regale: ad esempio il precedente re degli unni Balamir spos\u00f2 Vadamerca, nipote del re degli ostrogoti Vitimero."}
{"id": "782788", "revid": "1718925", "url": "https://it.wikipedia.org/wiki?curid=782788", "title": "Stelle pi\u00f9 grandi conosciute", "text": "La seguente \u00e8 una selezione delle stelle pi\u00f9 grandi conosciute; oltre al nome della stella, \u00e8 riportato anche il diametro in rapporto a quello del Sole, cui \u00e8 assegnato il valore 1. Si tratta di stelle del tipo ipergigante o supergigante (rossa, arancio, gialla, blu), aventi un diametro (le maggiori) tale che se fossero collocate al posto del Sole, i loro strati pi\u00f9 esterni arriverebbero fino alle regioni periferiche del nostro sistema solare.\nSulla base dei modelli evolutivi e tenendo conto del limite di Hayashi nessuna stella della nostra galassia dovrebbe essere pi\u00f9 grande di circa 1.500 volte il Sole. Il limite esatto dipende dalla metallicit\u00e0 della stella e i limiti su temperatura e luminosit\u00e0 delle supergiganti nelle Nubi di Magellano sono leggermente diversi. Si sono osservate stelle che hanno passato questo limite per brevi e violente eruzioni, durante le quali anche il tipo spettrale variava notevolmente.\nL'ordine esatto di questa lista non \u00e8 completo n\u00e9 completamente ben definito, poich\u00e9 esistono incertezze sulle stime dei diametri stellari, per diversi motivi:\nIl diametro solare (medio) \u00e8 pari a circa 1.390.900 km.\nIl fatto che quasi tutte le stelle elencate appartengano alla Via Lattea \u00e8 solo un effetto di selezione strumentale dovuto al fatto che con gli strumenti disponibili attualmente si possono scoprire e misurare solo una parte delle pi\u00f9 grandi stelle della nostra galassia e una parte infinitesima di quelle presenti nelle galassie vicine."}
{"id": "782790", "revid": "110157", "url": "https://it.wikipedia.org/wiki?curid=782790", "title": "Mastr'Impicca", "text": "Mastr'Impicca \u00e8 una fiaba \"sui generis\" di Vittorio Imbriani del 1874.\nTrama.\nIl Re di Scaricabarili Zuccone XIV mette a parte l'unica figliola, la giovane e avvenente Rosmunda, di volerla maritare per dare un successore maschio al suo regno. La giovinetta, su consiglio della fata Scarabocchiona, madrina di battesimo della principessina, persuade il padre d'indire un concorso per stabilire l'uomo degno di sposarla. Ad esso partecipano i tre Re confinanti col regno di Scaricabarili: il monarca d'Introibo Baldassarre V, il despota d'Antibo Melchiorre XVII e l'autocrate d'Exibo Guasparre I, oltre a varia umanit\u00e0 senz'arte n\u00e9 parte. Fattisi detestare dal popolo di Scaricabarili per i loro difetti fisici e morali, essendo il monarca un vecchio gobbo e sciocco, il desposta un omaccio zoppo e vigliacco, l'autocrate un giovane guercio e crudelissimo, i tre Re per paura di perdere il concorso decidono di rapire la principessa e di \"dadeggiare\" tra di loro chi dovesse sposarla. Per la bisogna organizzano una finta caccia nella selva di Valquerciame invitando a parteciparvi la principessa, durante la quale immobilizzano il suo seguito e fuggono con la rapita verso il regno d'Antibo. Nella colluttazione per non farsi legare, Rosmunda ferisce Guasparre I, che giura di ucciderla se dovesse vincerla lui. Intanto nella citt\u00e0 di Scaricabarilopoli, non ricevendo notizie dei partecipanti alla caccia, il Re zuccone incarica l'eroe di guerra Sennacheribbo Esposito, un giovane ufficiale trovatello, come dice il cognome, allevato da una povera vedova, di sapere cosa sia successo e gli d\u00e0 carta bianca per salvare in caso di pericolo la principessa. Il giovane ufficiale, segretamente innamorato di Rosmunda, si precipita alla ricerca degli scomparsi a capo d'un drappello di dragoni. Venuto a sapere dal seguito della principessa dell'incredibile malefatta dei tre Re e aiutato dalle arti magiche della fata Scarabocchiona, raggiunge il trio di regali mascalzoni mentre si giocano la povera Rosmunda nella taverna Al Gallo d'oro, appena dentro il territorio d'Antibo, dove i tre credevano d'essere al sicuro. Giusto in tempo, perch\u00e9 la vittoria aveva arriso a Guasparre I, che avrebbe messo in atto i suoi propositi di vendetta. Catturati i reali, Sennacheribbo decide d'impiccarli sul posto, per timore che consegnandoli alle autorit\u00e0 di Scaricabarili l'avrebbero fatta franca in grazia del titolo regale. Di ritorno a Scaricabarilopoli con la principessa, Sennacheribbo viene dapprima acclamato come liberatore, ma poi, saputo del suo triplo regicidio, viene imprigionato e accusato di attentato alla sicurezza dello Stato e di indisciplina, anche per placare le proteste dei paesi confinanti dei Re uccisi. In un memorabile processo, che sembrava segnato per il giovane dragone, l'intervento della principessa che dichiara giusta la condotta del soldato e di volerlo per sposo, e l'intervento della stessa fata Scarabocchiona, cosa mai vista in un tribunale, che illustra come l'ufficiale aveva agito sotto i suoi incantesimi e in certo modo in uno stato alterato di volont\u00e0, Sennacheribbo viene assolto e quindi dato in sposo alla bella Rosmunda. E da allora il nuovo Re si ebbe il titolo ufficiale di Vindice e il soprannome popolare di \"Mastr'Impicca\".\nStile.\nIl \"Mastr'Impicca\" \u00e8 un virtuoso esercizio di satira foggiato in forma di racconto popolare fantastico, di cui Imbriani era attento studioso e raccoglitore di testi. Esso deborda da ogni lato dallo schema fiabesco, che pure viene esattamente rispettato negli eventi e nei personaggi principali. Un uso sapiente della norma e della trasgressione della struttura fiabesca guida la mano dell'autore, sicch\u00e9 la norma convoglia in sottofondo, senza che prenda mai il sopravvento sul resto, l'assunto imbrianesco della necessit\u00e0 d'uno Stato forte e della pena capitale, mentre la trasgressione, il continuo debordare dallo schema, la digressione descrittiva di avvenimenti accessori alla fiaba permettono che spesso in primo piano vi sia la caricatura grottesca di istituzioni e personaggi imbelli, contrari all'ideale di societ\u00e0 dell'autore, in cui \u00e8 trasparente riconoscere i malcostumi e i malvezzi degli uomini e delle istituzioni italiane del tempo. Questa abilit\u00e0 narrativa permette che l'autore allunghi a dismisura la dimensione regolarmente corta della fiaba, mantenendo la piena godibilit\u00e0 della lettura per mezzo di scenette e quadretti di vita sociale e istituzionale sprizzanti comicit\u00e0 di quel fin troppo realistico paese di fiaba. La lingua e lo stile dello scritto a loro volta contribuiscono a questo manifestarsi prorompente del ridicolo, con continue fughe nel significante nei momenti pi\u00f9 drammatici del racconto per mezzo di intere elencazioni sinonimiche e di esaustive variazioni suffissali d'una sola parola (fino al virtuosismo delle tante varianti della parola \u201cmosca\u201d), o ancora con la frequente ripetizione di frasi a mo' di tormentone, come nell'uso dell'informazione statistica degli abitanti e del territorio di Scaricabarili che il lettore si trova sotto gli occhi nei momenti pi\u00f9 impensati. Ma questi sono solo gli espedienti pi\u00f9 vistosi d'un tessuto linguistico che fa del mescolamento degli stili e dei registri, della \u201cmescidanza\u201d, per usare un termine caro all'autore, la paradossale norma del suo scrivere. Tutte le sfumature del comico pu\u00f2 permettersi l'Imbriani, dall'ironia, al sarcasmo feroce, fino al puro grottesco, ma la regola della fiaba, col lieto fine di prammatica dell'eroe, qui sta il motivo ideologico dell'uso d'un modello cos\u00ec particolare a fine di satira, permette in ultimo di ristabilire l'ordine e la seriet\u00e0 dell'idea imbrianesca di Stato e di uomini che devono guidarlo, al di fuori e sopra qualunque deformazione lo Stato fiabesco di Scaricabarili e in controluce quello reale d'Italia possa subire."}
{"id": "782797", "revid": "1543377", "url": "https://it.wikipedia.org/wiki?curid=782797", "title": "Invercargill", "text": "Invercargill (IPA: ), in m\u0101ori Waih\u014dpai, \u00e8 una citt\u00e0 della Nuova Zelanda, la pi\u00f9 meridionale e occidentale delle grandi citt\u00e0 del Paese.\nEssa rappresenta il centro commerciale della regione di Southland, nell'Isola del Sud, di cui \u00e8 il capoluogo. Invercargill \u00e8 anche un'autorit\u00e0 territoriale, l'Invercargill City Council.\nIl territorio nei pressi della citt\u00e0 rientra in varie aree protette, tra le quali spicca il parco nazionale del Fiordland.\nCitt\u00e0 in cui si ambienta e che viene citata nel film d\u2019avventura\n\"Indian - La grande sfida\" (\"The World's Fastest Indian\"), un \"biopic\" del 2005 ispirato alla vita e alla carriera del motociclista Burt Munro, interpretato da Anthony Hopkins.\nStoria.\nNel 1856 venne sottoscritta una petizione con la quale si chiedeva al Governatore Thomas Gore Browne di dotare la citt\u00e0 di Bluff di un suo porto. Egli acconsent\u00ec e battezz\u00f2 Invercargill il nuovo insediamento, che sorse a nord del porto (\"Inver\" deriva dalla parola scozzese \"inbhir\", che significa \"foce\", mentre \"Cargill\" \u00e8 in onore del capitano William Cargill, che all'epoca era il sovrintendente della provincia di Otago di cui il Southland faceva parte).\nIl clima \u00e8 di tipo temperato, simile a quello delle Isole britanniche: d'estate la temperatura media \u00e8 di circa 14 gradi, d'inverno di poco superiore ai 5. Le precipitazioni annuali sono nell'ordine dei 1.000 millimetri."}
{"id": "782798", "revid": "138353", "url": "https://it.wikipedia.org/wiki?curid=782798", "title": "Nicola Napolitano", "text": "Biografia.\nNato a Nola il 28 febbraio 1838 dai contadini Sabato e Carmela di Napoli, e privo d'istruzione, nel 1861 fu chiamato alla leva militare istituita dal neonato Regno d'Italia.\nRenitente, fu arrestato e arruolato a forza, ma disert\u00f2 quasi immediatamente, unendosi alla formazione brigantesca guidata dai fratelli nolani La Gala, presso la quale assunse un ruolo preminente, segnalandosi per energia e ferocia, sino al punto, nel corso del 1862, di costituire e guidare una sua propria banda.\nArrestato a seguito di un conflitto a fuoco ai primi di settembre del 1863, fu fucilato nella nativa Nola il 10 dello stesso mese."}
{"id": "782801", "revid": "9", "url": "https://it.wikipedia.org/wiki?curid=782801", "title": "Dieppe Raid", "text": ""}
{"id": "782807", "revid": "2184398", "url": "https://it.wikipedia.org/wiki?curid=782807", "title": "Josh Lucas", "text": "Biografia.\nFiglio di un medico e di una infermiera, \u00e8 il primo di quattro fratelli. Si trasferisce molte volte, a causa dell'attivismo politico dei genitori. Nel 1981 si stabilisce nello Stato di Washington, dove si diploma alla \"Gig Harbor High School\" nel 1989 e dove ha i primi contatti con la recitazione.\nSuccessivamente si trasferisce a Los Angeles, dove inizia a lavorare in varie serie tv. Debutta al cinema nel film \"Alive - Sopravvissuti\", poi seguono film come \"American Psycho\", \"A Beautiful Mind\" e \"Tutta colpa dell'amore\".\nNel 2003 ottiene il ruolo del cattivo nel film \"Hulk\" di Ang Lee, fino a partecipare a \"Poseidon,\" remake de \"L'avventura del Poseidon\" del 1972. Nel 2006 partecipa come protagonista nelle vesti di un allenatore di pallacanestro di una squadra di college nel film \"Glory Road\", basato su una storia vera.\nDal 2012 \u00e8 protagonista della serie televisiva \"Il socio\", basata sull'omonimo romanzo di John Grisham.\nDal 2014 al 2016 recita nella serie TV \"The Mysteries of Laura\".\nVita privata.\nHa sposato Jessica Ciencin Henriquez, una scrittrice \"freelance\", nel marzo 2012. Il 29 giugno 2012 la coppia ha avuto il primo figlio, Noah Rev Maurer. Ciencin Henriquez ha richiesto il divorzio a New York nel gennaio 2014\n, ottenendolo nell'ottobre dello stesso anno.\nDoppiatori italiani.\nNelle versioni in italiano dei suoi film, Josh Lucas \u00e8 stato doppiato da:"}
{"id": "782811", "revid": "117947809", "url": "https://it.wikipedia.org/wiki?curid=782811", "title": "Bluff (Nuova Zelanda)", "text": "Bluff, che gli abitanti della zona chiamano spesso \"The Bluff\" (in inglese questa \u00e8 un'espressione che indica un promontorio scosceso, ma anche il bluff nel gioco del poker), \u00e8 una citt\u00e0 dell'Isola del Sud, in Nuova Zelanda. Essa fa parte del Distretto di Invercargill, che a sua volta fa parte della regione di Southland. \u00c8 il centro abitato pi\u00f9 meridionale dell\u2019Isola del Sud e spesso, nonostante l'isola di Stewart si trovi pi\u00f9 a sud, i neozelandesi la ritengono il punto pi\u00f9 a sud del paese, soprattutto quando viene usata l'espressione colloquiale \"da Capo Reinga a Bluff\". Nel 2006 la citt\u00e0 contava abitanti.\nBluff \u00e8 un importante porto della Nuova Zelanda, che si trova a circa 30 chilometri di distanza da Invercargill. Le due citt\u00e0 vennero unite il 5 febbraio 1867 da una delle prime linee ferroviarie neozelandesi.\nIl nome della citt\u00e0 deriva dal vulcano spento che ne domina il panorama, a picco sul mare: i cacciatori di balene lo chiamavano \"Old man's bluff\", cio\u00e8 \"il dirupo del vecchio\"."}
{"id": "782820", "revid": "125223644", "url": "https://it.wikipedia.org/wiki?curid=782820", "title": "Lavoce.info", "text": "Lavoce.info \u00e8 un giornale on-line d'informazione economica fondato a Milano nel luglio 2002, anche da Tito Boeri. Pubblica articoli e approfondimenti su tematiche di economia ed attualit\u00e0.\nI contenuti, scritti da accademici ed esperti a titolo gratuito, vengono pubblicati sul sito nel \"tentativo di costruire una fonte autorevole [...] per fornire ai giornalisti (e ai politici) un punto di vista autorevole, con pretese di oggettivit\u00e0 e imparzialit\u00e0, sui temi dell\u2019attualit\u00e0 economica\". \n\u00c8 consorziato col portale europeo Voxeu.org.\nRedazione.\nLa redazione, guidata da un comitato di redazione che attualmente comprende Angelo Baglioni, Tito Boeri, Alessandra Casarico, Daniele Checchi, Francesco Daveri, Silvia Giannini e Michele Polo, \u00e8 costituita da 40 membri stabili e da alcune centinaia di collaboratori. Hanno fatto parte della redazione anche Riccardo Faini, scomparso nel 2007, e Francesco Daveri, scomparso nel 2021. La testata dichiara che, per evitare conflitti di interessi, i membri della redazione con incarichi di governo prendono un periodo di aspettativa per la durata del loro incarico.\nIl desk.\nIl desk de lavoce.info, composto da un responsabile full-time e da un gruppo di collaboratori part-time, si occupa del coordinamento tra i redattori, dell'organizzazione quotidiana e del supporto tecnico al sito. Tra i compiti del desk sono compresi le ricerche di supporto alla redazione di articoli, l'editing dei testi e il lavoro tecnico necessario alla pubblicazione della newsletter. Il team dei giovani collaboratori si occupa anche della redazione di alcuni articoli, della gestione dei social media e della realizzazione e del coordinamento delle rubriche. Inoltre, redattori e desk sono anche coinvolti nell\u2019organizzazione di eventi quali il Festival dell\u2019Economia di Trento. Ad aprile 2021, il desk de lavoce era composto da un responsabile, due collaboratori e due stagiste.\nI commenti sono moderati dal desk del sito e non sono esclusi dall'indicizzazione dei motori di ricerca.\nRubriche.\nFact-checking.\nDopo diverse esperienze inaugurate fin dal 2008, dal maggio del 2017 Lavoce.info ha aperto una nuova rubrica di fact-checking in vista delle elezioni politiche 2018. . A febbraio 2018 le \u00e8 stato assegnato un finanziamento da parte dell'International Fact-Checking Network (a sua volta finanziato dall'Omidyar Network e dalla Open Society di George Soros), per l'importo di 10.000 dollari.\nPodcast.\nA partire dall'autunno del 2019, il sito ha lanciato il proprio podcast \"lavoce in capitolo\". Nel corso delle puntate, vengono presentate proposte e suggerimenti sulle questioni economiche, politiche e sociali dell'Italia e dell'Unione Europea. Nelle prime due stagioni, ciascun episodio \u00e8 caratterizzato da un'intervista con un ospite tra i redattori e i collaboratori del sito, mentre a partire dalla terza stagione sono presenti almeno due ospiti per ogni puntata. I temi trattati comprendono, tra gli altri, la povert\u00e0, l'integrazione economica europea e la risposta alla crisi causata dalla pandemia da Covid-19.\nLa parola ai grafici.\nLa parola ai grafici \u00e8 la rubrica di data visualization de lavoce.info lanciata nella primavera del 2020. In questa sezione, il desk del sito si occupa di pubblicare quasi ogni giorno elaborazioni di dati sotto forma di grafici, opportunamente accompagnati da un testo di commento e referati da membri della redazione. \u00c8 presente anche una rubrica di data journalism, composta da articoli che contengono serie di grafici per descrivere in maniera approfondita e con l'aiuto dei dati fenomeni specifici."}
{"id": "782821", "revid": "1226", "url": "https://it.wikipedia.org/wiki?curid=782821", "title": "Museo Archeologico Nazionale di Atene", "text": ""}
{"id": "782823", "revid": "1226", "url": "https://it.wikipedia.org/wiki?curid=782823", "title": "Galleria d'Arte Moderna", "text": ""}
{"id": "782833", "revid": "124500174", "url": "https://it.wikipedia.org/wiki?curid=782833", "title": "Garza (torrente)", "text": "Il Garza \u00e8 un torrente che scorre nella provincia di Brescia.\nIdronimo.\nIl nome attuale del torrente, Garza, sembra derivare dal longobardo \"Wardia\", che a sua volta potrebbe derivare dal reto-latino \"gava\" - \"gavera\" - \"gaveretia\", che significa \"fiume incassato\" o \"warda\" - \"garda\", che significa \"specchio d'acqua\". Altre fonti lo fanno derivare dal longobardo \"garza\", che significa \"cardo selvatico\"\nIl nome latino sembra essere \"gortia\" oppure \"melum\".\nCorso del fiume.\nPercorso attuale.\nNasce nel comune di Lumezzane, dal monte Prealba, da pi\u00f9 sorgenti rilevabili a quote variabili tra 1200 e , a circa met\u00e0 strada tra Lumezzane e Agnosine e percorre in successione la Val Bertone, la Valle del Garza, area di interesse storico che prende il nome dal corso d'acqua e la bassa Val Trompia. Attraversa i territorio comunali di Caino, Nave e Bovezzo e, seguendo il percorso della Strada statale 237 del Caffaro, giunge fino a Brescia. Il torrente aggira il percorso delle antiche mura venete e si allontana all'altezza del Canton Mombello per poi affiancare la Strada statale 236 Goitese e giungere presso il quartiere San Polo. Prosegue il suo corso lungo l'Alta pianura bresciana, attraversando i territori comunali di Borgosatollo, Castenedolo e Ghedi, dove spaglia presso la localit\u00e0 Santa Lucia.\nIl suo bacino imbrifero e di e presenta una lunghezza di . Fino al 1947 si immetteva naturalmente nel fiume Mella a Bagnolo, ma il suo corso \u00e8 stato deviato per portare acqua ai territori di brughiera, che per la siccit\u00e0 nei periodi estivi perdeva buona parte dei raccolti.\nDalla citt\u00e0 di Brescia si diparte un secondo ramo, denominato Garzetta, che, affiancando la strada provinciale IX detta Quinzanese, attraversa gli abitati di Fornaci e Fenili Belasi. Sfocia nel Mella, poco dopo questa localit\u00e0, nei pressi di Capriano del Colle.\nPercorso storico.\nL'attuale corso \u00e8 dovuto alle conseguenze dell'opera di fortificazione della citt\u00e0 di Brescia operata dagli ingegneri della Repubblica di Venezia fra il 1516 e il 1610, che culminarono con la costruzione delle cosiddette \"mura venete\" in sostituzione della precedente seconda cinta muraria di origine medievale.\nIn quell'epoca fu infatti deciso di deviare il corso del Garza nella fossa attorno alle mura, immettendolo nel Naviglio fra Canton Mombello e San Polo. Alla fine del XVIII secolo il suo corso fu prolungato fino allo spaglio di Ghedi.\nIn precedenza, a quanto risulta dalla carta geografica contenuta nel \"Chronicum Brixianum\" disegnata da Elia Capriolo all'inizio del Cinquecento, il corso del Garza entrava nella cerchia delle mura medioevali. Il torrente percorreva il centro dell'attuale via San Faustino, passava sotto la chiesa di Sant'Agata e quindi affiancava l'attuale via Gramsci, uscendo nella campagna a meridione della citt\u00e0 presso una porta costruita appositamente; poi scendeva verso la localit\u00e0 Garza di San Zeno Naviglio, lambendo in successione Folzano, l'Aspes e Poncarale, attraversava la localit\u00e0 Castelvecchio di Bagnolo Mella e proseguiva in direzione Manerbio, sfociando nel fiume Mella nei pressi del ponte della strada postale per Cremona (l'attuale ex strada statale 45 bis).\nL'alveo originario di questo percorso si \u00e8 mantenuto intatto nel tratto a sud di Folzano, alimentato dai fontanili presenti nella campagna fra San Zeno Naviglio e Flero. Qui il torrente ha assunto la denominazione di \"Molone\", sebbene nel linguaggio corrente si utilizzi impropriamente anche il termine \"Garza\" e in alcune idrografie sia chiamato \"Garza-Molone\". Secondo il Guerrini (1926), l'idronimo di Molone deriverebbe dal fatto che il torrente occuperebbe un antico alveo del fiume Mella, originatosi quando nel periodo romano quest'ultimo fiume passava a settentrione e ad oriente del Monte Netto, fra Flero e Poncarale. Stando al Bonaglia (1975), il Garza spagliava a Flero nel periodo successivo al completamento della costruzione della seconda cinta muraria medievale (1249) ed era stato incanalato nell'alveo di quello che un tempo era stato il Mella allo scopo di bonificare l'area flerese. L'ipotesi dell'impiego del paleoalveo sarebbe dimostrata dalle anse e dai terrazzamenti presenti nelle vicinanze dell'alveo del Molone i quali possono essere stati formati solo da un fiume avente una portata paragonabile a quella del Mella.\nAlla fine degli anni Ottanta dell'800, il problema delle piene del Garza fu al centro delle controversie fra Provincia di Brescia e Societ\u00e8 Anonyme: il 9 ottobre 1890 il Tribunale di Brescia condann\u00f2 l'amministrazione a rimborsare i danni delle piene subiti dalla societ\u00e0 belga e a rispettare gli impegni di risoluzione del problema, promessi gi\u00e0 fin dal 1879, ma mai mantenuti, con sentenza ribadita il 27 febbraio 1893. Di conseguenza tra il 1894 e il 1896 si predispose la progettazione di una variante, mai realizzata, che dal Canton Mombello avrebbe collegato San Polo, passando di fronte al nuovo manicomio cittadino. Nel 1899, si prefer\u00ec alzare la strada dall'imbocco per Mantova fino a San Polo, lungo un percorso di circa 3 chilometri, rinforzando l'argine del torrente.\nSan Cesario di Terracina, invocato contro le inondazioni del Garza.\nSan Cesario diacono e martire, condannato ad essere annegato nel mare di Terracina, \u00e8 da sempre invocato contro le inondazioni del Garza; infatti, nel comune di Nave, in provincia di Brescia, l'antica Chiesa di San Cesario \u00e8 ubicata sulla sponda sinistra del torrente Garza, che \u00e8 sempre stato in passato impetuoso e pericoloso. Il diacono Cesario \u00e8 invocato anche contro gli annegamenti, alludendo alla modalit\u00e0 di esecuzione del suo martirio (\"poena cullei\")."}
{"id": "782837", "revid": "228587", "url": "https://it.wikipedia.org/wiki?curid=782837", "title": "Monte Rossomanno", "text": "Il Rossomanno \u00e8 un monte situato nelle vicinanze di Valguarnera Caropepe nella Provincia di Enna alto 885 metri s.l.m.\nGeografia.\nSi trova nei pressi di Valguarnera Caropepe da cui dista 3 chilomenti. Dalla sua sommit\u00e0 \u00e8 possibile dominare con lo sguardo il mare che bagna le coste della Piana di Catania. Da esso nasce inoltre il Vallone Rossomanno affluente del fiume Gornalunga. Il territorio di Rossomanno \u00e8 un vasto complesso di vegetazione boschiva, con maggioranza di pini ed eucalipti. Dal 2000 i 2200 ettari sono sottoposti a vincolo da parte dell'Azienda Regionale Foreste Demaniali che ha la gestione dell'area. \nArcheologia.\nCostituito da alture di origine arenaria e fluviale, il Monte Rossomanno \u00e8 stato luogo molto frequentato dalle genti autoctone e poi dominio di alcune popolazioni. Numerose testimonianze del periodo pre-arcaico ci sono pervenute grazie ai ritrovamenti di piccole tombe a nicchia scavate nella roccia arenaria; ma \u00e8 gi\u00e0 nella protostoria siciliana intorno al VII secolo a.C. che si registrano i primi insediamenti rurali. Antropologicamente importanti le diverse tipologie funerarie: la pi\u00f9 indigena, detta \"enchitrismos\", ovvero l'inumazione dei cadaveri...e quella dei \"campi di crani\" con l'incineratorio dei defunti (molto pi\u00f9 rara in Sicilia). \nNei luoghi che si affacciano sulla cosiddetta Valle dell'Infermo e quindi di fronte a Valguarnera, si attestano le fondamenta di spesse mura (fino a 2 metri di larghezza) che cingevano a difesa l'intera zona abitativa. Da queste mura si ergevano numerose torrette sporgenti, oggi perdute. I tanti \"profanatori\" e \"tombaroli\" hanno per\u00f2 devastato numerossisimi reperti e distrutto per sempre alcune testimonianze importanti. Sparse per tutta la sommit\u00e0 di Rossomanno tanti cocci di vasellame rosse e nere prive di figura, tipiche del primo periodo greco e punte di lance e frecce.\nLa cittadella, da molti esperti ritenuta la perduta Magella, fu pi\u00f9 volte conquistata dai Romani che quasi certamente la depredarono. A fronte di tali barbarie gli abitanti furono costretti ad abbandonare le proprie abitazioni. Soltanto in epoca bizantina il Monte Rossomanno scopr\u00ec un nuovo ripopolamento degli antichi siti abitativi e di questo si hanno diverse testimonianze certe. Cocci e soprattutto le mura di una chiesetta a pianta basilicale ad occidente. Nel periodo svevo, ovvero nel XIV secolo, la zona fu trasformata in feudo di Rossomanno dalla famiglia degli Uberti residenti a Enna, allora Castrogiovanni. Durante una spedizione armata, capeggiata dal Re aragonese Martino I di Sicilia, il feudo venne raso al suolo. \nOggi il Monte Rossomanno \u00e8 una riserva naturale "}
{"id": "782846", "revid": "1504506", "url": "https://it.wikipedia.org/wiki?curid=782846", "title": "Fractoluminescenza", "text": "La fractoluminescenza \u00e8 l'emissione di luce che avviene quando si frattura un cristallo. A seconda della composizione atomica e molecolare del cristallo nella rottura pu\u00f2 avvenire una separazione di carica tra le due parti, queste possono assumere cariche opposte e se la differenza di potenziale \u00e8 abbastanza alta \u00e8 possibile che si generi una scarica elettrica nel gas che separa le parti. La differenza di potenziale alla quale questa scarica avviene dipende dalle propriet\u00e0 dielettriche del gas in cui il cristallo \u00e8 immerso. La fractoluminescenza \u00e8 un caso particolare dell'insieme delle meccanoluminescenze in cui dell'emissione di luce avviene a causa di un'azione meccanica su un solido.\nSpesso la fractoluminescenza \u00e8 confusa con la triboluminescenza che, a rigore, \u00e8 un'emissione di luce dovuta allo sfregamento di due superfici ed \u00e8 dovuta all'accumulo di carica elettrica che questa operazione produce."}
{"id": "782847", "revid": "125373472", "url": "https://it.wikipedia.org/wiki?curid=782847", "title": "Telethon", "text": "Telethon (contrazione di television marathon) \u00e8 una maratona televisiva nata nel 1965 negli Stati Uniti d'America su iniziativa del famoso attore Jerry Lewis con il fine di raccogliere fondi per la ricerca sulla distrofia muscolare. Nel corso degli anni il termine \u00e8 diventato di uso generale e si riferisce ad una qualsiasi trasmissione televisiva della durata di ore, o persino di giorni, mirata alla raccolta di donazioni. La trasmissione, di cui esistono analoghi in molti paesi europei, si compone di stacchi di variet\u00e0, cantanti, musicisti, attori comici e altri artisti e ospiti inframmezzati da richieste di donazioni e approfondimenti giornalistici. Il telethon di maggior successo al mondo, per quanto riguarda i fondi raccolti, \u00e8 la trasmissione di 25 ore nell'Australia occidentale diretta da Seven Perth a favore dell'ospedale \"Princess Margaret Children\" di Perth.\nTelethon in Italia.\nL'edizione italiana di Telethon venne creata nel 1990 da Susanna Agnelli in collaborazione con l'Unione italiana lotta alla distrofia muscolare (Uildm) per finanziare e promuovere ricerca scientifica sulle malattie genetiche e malattie rare, per cercare una cura alla malattia del figlio. Con i fondi raccolti, grazie alla omonima maratona televisiva in onda sulle reti Rai, alle iniziative di raccolta, alla rete dei partner e alla rete dei volontari sul territorio, la Fondazione Telethon ha scoperto la cura della ADA-SCID, malattia che costringeva i bambini che ne erano affetti a vivere dentro una bolla sterile (da qui il termine \"bambini bolla\"). Insignita dell'Alto Patronato del Presidente della Repubblica, \u00e8 attualmente presieduta da Luca Cordero di Montezemolo.\nLa fondazione \"Telethon\".\nLa Fondazione Telethon \u00e8 un'organizzazione senza scopo di lucro riconosciuta dal Ministero dell'universit\u00e0 e della ricerca Scientifica e Tecnologica. Compito della Fondazione \u00e8 quello di gestire e promuovere le iniziative di raccolta fondi, gestire i fondi raccolti per destinarli ad attivit\u00e0 di ricerca interna (presso gli istituti fondati da Telethon) ed esterna (presso laboratori che ospitano i ricercatori che ricevono una borsa). In particolare, gli istituti fondati e gestiti direttamente da Telethon sono:\nLa ricerca \"Telethon\".\nAccanto alle attivit\u00e0 di ricerca svolte presso questi istituti, Telethon seleziona ogni anno progetti il cui scopo \u00e8 quello di studiare le malattie genetiche assegnandoli a ricercatori ospitati in strutture pubbliche e private. La selezione di questi progetti segue la procedura \"peer review\". Tutti i progetti che hanno superato le verifiche amministrative da parte dell'ufficio scientifico di Telethon sono sottoposti ad una fase di valutazione che prevede:\nInvestimenti e ambiti di ricerca.\nAl bilancio 2014 Telethon ha investito in ricerca oltre 420 milioni di euro, ha finanziato oltre 2.500 progetti con oltre 1.500 ricercatori coinvolti e pi\u00f9 di 450 malattie studiate. Al 2014 sono 371 i laboratori italiani impegnati nella realizzazione di progetti Telethon. Sono oltre 9.800 le pubblicazioni su riviste scientifiche internazionali ottenute dai ricercatori Telethon.\nAda-Scid.\n\u00c8 la prima malattia ereditaria ad essere stata trattata con la terapia genica. La strategia terapeutica \u00e8 stata messa a punto all'Istituto Telethon di Milano (Tiget) e il primo risultato \u00e8 stato raggiunto nel 2002, quando sono stati curati 16 bambini affetti dalla malattia. Tramite un accordo siglato nell'ottobre 2010 tra Telethon e la multinazionale farmaceutica GlaxoSmithKline la terapia genica per l'ADA-SCID potr\u00e0 diventare un farmaco.\nLeucodistrofia metacromatica e sindrome di Wiskott-Aldrich.\nHa preso il via nel 2010 presso l'Istituto Telethon di Milano (Tiget) il primo trial clinico di terapia genica per la Leucodistrofia metacromatica e per la sindrome di Wiskott-Aldrich, due malattie genetiche, alla luce dei risultati positivi ottenuti nel modello animale. A beneficio della ricerca \u00e8 stata siglata, nell'ottobre del 2010, l'alleanza tra Telethon e la multinazionale farmaceutica Gsk.\nNel 2013 sulla rivista scientifica \"Science\" sono stati presentati i risultati preliminari della sperimentazione: le condizioni di salute dei primi bambini trattati sono stabili.\nIl Consiglio di amministrazione.\nIl Consiglio di amministrazione \u00e8 presieduto da Luca di Montezemolo, direttore generale \u00e8 Francesca Pasinelli (direttore generale). Al Consiglio di Amministrazione rispondono quattro organi consultivi e i quattro istituti interni di ricerca.\nGli organi consultivi.\nGli organi consultivi sono: il Collegio dei Revisori, che vigila sull'osservanza della legge e dell'atto costitutivo; il Revisore Esterno, che accerta la regolare tenuta della contabilit\u00e0 sociale e delle scritture contabili e verifica la conformit\u00e0 del Bilancio alle norme che lo disciplinano; la Commissione medico-scientifica, nel ruolo di valutazione dei progetti di ricerca; il Consiglio di indirizzo scientifico, che supporta le scelte di indirizzo e gestione del Consiglio di Amministrazione nell'ambito della ricerca biomedica.\nLa raccolta fondi.\nL'attivit\u00e0 di raccolta fondi di Telethon avviene, oltre che con i tradizionali canali come il 5 per 1000 e le donazioni spontanee, tramite accordi specifici con aziende sostenitrici e con la creazione di eventi ad hoc. Il principale evento di raccolta fondi \u00e8 la tradizionale maratona televisiva di dicembre organizzata annualmente dalla Rai a partire dal 1990. Dopo la morte di Fabrizio Frizzi, per anni testimonial della ricerca, nel 2018 Antonella Clerici diventa la nuova testimonial, sostituita nel 2020 da Gigi D'Alessio.\nLa Fondazione si avvale inoltre di una rete di volontari e dialogatori.\nNell'anno di bilancio 2013/14 Telethon ha destinato al finanziamento della ricerca il 77% dei fondi raccolti con le donazioni e il sostegno dei partner, percentuale in linea con i criteri, riconosciuti a livello internazionale, della \"Charity Navigator\", l'organizzazione che negli \"Stati Uniti\" valuta gli enti non profit."}
{"id": "782848", "revid": "1305772", "url": "https://it.wikipedia.org/wiki?curid=782848", "title": "Ballata triste", "text": "Ballata triste \u00e8 una canzone in genovese del cantante folk genovese Piero Parodi.\nScritta per il testo dallo scrittore e poeta Vito Elio Petrucci e per la musica da Gian Piero Reverberi e Fabrizio De Andr\u00e9 nel 1972 ed incisa nell'album \"Parodi canta Zena\" (\"Parodi canta Genova\").\nIl testo.\nIl testo \u00e8 un grido di protesta [...\"Ballata triste, ballata accorata\"...] per la grave situazione della citt\u00e0 negli anni settanta.\nVengono denunciati l'abbandono da parte delle istituzioni, con la chiusura di molte fabbriche [...\"sono pi\u00f9 di cento ottanta le fabbriche chiuse, le ciminiere spente, i cancelli sprangati\"...], l'accanimento edilizio contro la costa e le colline retrostanti [...\"le case di cemento ammucchiate come fieno, su profili ridenti e sulle pi\u00f9 belle piane\"...] e la speculazione che su di esso \u00e8 stata fatta [\"perch\u00e9\" - dice il testo - \"la speculazione ha sempre ragione\"].\nGli autori concludono con un auspicio di non essere soli, un domani, a [...\"tirare questa pietra rovente, che mi brucia nelle mani\"...], proprio come fa l'eroe genovese per [...\"denunciare i trucchi di tanti nuovi crucchi\"...], cio\u00e8 le amministrazioni italiane che hanno vituperato Genova con la distruzione dei pi\u00f9 bei quartieri.\nLa denuncia passa poi ai privati che portano via le aziende di Genova [...\"le cartiere: sparite, i tessili: chiusi, il meccanico: a terra, i cantieri: grattati\"...] (nota: il vocabolo \"grattati\" nella parlata genovese \u00e8 sinonimo di \"scippati\"), facendo riferimento nello specifico alle cartiere di Voltri e all'industria tessile, attive a Genova sin dal medioevo, cos\u00ec come ai cantieri navali.\nPerci\u00f2, si auspica nel testo, [...\"se vieni a tiro, Genova, ti sollevi ancora, come ai tempi dei Doria per il tuo Santo patrono\"...], e come ai tempi della gloriosa repubblica di Genova [...\"sentiremo ancora cantare \"Pe' Zena e pe' San Z\u00f2rzo\"...\"] (\"per Genova e per San Giorgio\", l'antico motto dei genovesi).\n[...\"per questo canto ancora per questo resto qui...\"] canta il Parodi ma, pure, scrive il Petrucci e musica De Andr\u00e9."}
{"id": "782855", "revid": "3082", "url": "https://it.wikipedia.org/wiki?curid=782855", "title": "Gaio Messio Quinto Decio", "text": ""}
{"id": "782856", "revid": "289247", "url": "https://it.wikipedia.org/wiki?curid=782856", "title": "Mesia Inferiore", "text": ""}
{"id": "782864", "revid": "30610", "url": "https://it.wikipedia.org/wiki?curid=782864", "title": "Cannalonga", "text": "Cannalonga \u00e8 un comune italiano di abitanti della provincia di Salerno in Campania.\nGeografia fisica.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nOrigini del nome.\nCannalonga \u00e8 tagliata in due dal Torrente Mennonia, nel quale pare in passato vi fosse una forte presenza di canne. Secondo alcune fonti, questo tipo di vegetazione, ha dato origine al nome del paese.\nStoria.\nLa fondazione di Cannalonga, risale al IX, X secolo D.C., ma divenne un paese conosciuto meglio nelle vicinanze, attorno al 1450, quando ebbe inizio la tradizione della Fiera di Santa Lucia, che si ripeteva ogni anno in dicembre.\nTale fiera, \u00e8 giunta fino ai giorni nostri, ma \u00e8 stata gi\u00e0 da tempo spostata al sabato che precede la seconda domenica di settembre, con il nome di Fiera della Frecagnola.\nDal 1811 al 1860 ha fatto parte del circondario di Vallo, appartenente all'omonimo distretto del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Vallo della Lucania, appartenente all'omonimo circondario.\nMonumenti e luoghi d'interesse.\nIl cuore del paese \u00e8 rappresentato dalla caratteristica Piazza del Popolo, su cui si affacciano la chiesa di S. Maria Assunta, il Municipio ed il Palazzo Ducale che fu della famiglia dei duchi di Cannalonga Falletti e della famiglia dei Duchi Mogrovejo, discendenti dalla famiglia del pi\u00f9 famoso san Turibio de Mogrovejo, che \u00e8 tutt'oggi il santo patrono di Cannalonga, accanto a Santa Maria Assunta. Oggigiorno il palazzo appartiene ancora alla famiglia dei duchi Mogrovejo-Romano.\nSociet\u00e0.\nEtnie e minoranze straniere.\nAl 31 dicembre 2014 a Cannalonga risultano residenti 6 cittadini stranieri. Le nazionalit\u00e0 sono:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla diocesi di Vallo della Lucania, con una parrocchia:\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele e all'Autorit\u00e0 di bacino interregionale del fiume Sele.\nIl comune fa parte della Comunit\u00e0 montana Gelbison e Cervati."}
{"id": "782865", "revid": "181699", "url": "https://it.wikipedia.org/wiki?curid=782865", "title": "Comunit\u00e0 di lavoro Alpe Adria", "text": "La Comunit\u00e0 di lavoro Alpe Adria \u00e8 un organismo internazionale avente come scopo il rafforzamento delle relazioni tra enti regionali confinanti ma sottoposti alla sovranit\u00e0 di Stati diversi; l'importanza della comunit\u00e0 deriv\u00f2 proprio dalla capacit\u00e0 di collegare enti territoriali sottoposti a regimi politici ed economici differenti.\nVenne fondata il 20 novembre 1978 a Venezia, per impulso dell'allora Presidente della Regione Veneto Carlo Bernini; tramite la firma di un \"protocollo d'intesa\" vennero definiti organi, compiti e funzionalit\u00e0 della struttura.\nI primi enti regionali a farne parte furono:\nSi sono poi aggiunte le seguenti province:\nNon ne fa invece pi\u00f9 parte il Salisburghese.\nAttualmente il territorio di Alpe-Adria abbraccia una superficie di 190.423\u00a0km\u00b2 ed \u00e8 abitato da circa 26 milioni di persone."}
{"id": "782866", "revid": "1543377", "url": "https://it.wikipedia.org/wiki?curid=782866", "title": "Hrant Dink", "text": "\u00c8 stato assassinato nel quartiere di Osmanbey a Istanbul, davanti ai locali del suo giornale bilingue \"Agos\", con tre colpi di pistola alla gola.\nBiografia.\nHrant Dink \u00e8 stato il fondatore e il redattore capo della rivista \"Agos\", un giornale scritto in armeno e in turco. \u00c8 stato pure giornalista per i giornali nazionali \"Zaman\" e \"BirG\u00fcn\".\nNato a Malatya il 15 settembre 1954, Dink arriv\u00f2 a Istanbul con la famiglia all'et\u00e0 di sette anni, in questa citt\u00e0 trascorse il resto della sua vita. Dopo il divorzio dei genitori viene accolto in un orfanotrofio assieme ai fratelli. Tutto il suo iter scolastico avviene in scuole armene. Si diploma in zoologia all'universit\u00e0 di Istanbul, dove frequent\u00f2 in seguito anche corsi di filosofia.\nNel 2005 fu condannato a sei mesi di reclusione per suoi articoli sui fatti avvenuti tra il 1890 e il 1917 (Genocidio armeno). I tribunali avevano ritenuto i suoi articoli come insulto all'identit\u00e0 turca secondo l'articolo 301 del codice penale turco. Questa condanna fu fortemente criticata dall'Unione europea. Venne a pi\u00f9 riprese minacciato di morte per le sue prese di posizione su quanto subito dagli armeni negli ultimi anni dell'Impero Ottomano.\nHrant Dink ha sempre sostenuto il bisogno di democrazia per la sua nazione. La sua azione si focalizzava sui diritti delle minoranze e in particolare della minoranza armena e pi\u00f9 in generale sui diritti civili. Negli ultimi anni sentiva forte l'odio che la sua azione suscitava in molti suoi concittadini e affermava che avrebbe voluto fuggire da questa realt\u00e0. Ma molto coraggiosamente sosteneva che se avesse compiuto questo passo, avrebbe tradito tutto quanto fatto fino ad ora.\nIl suo assassinio provoc\u00f2 enorme sgomento in tutta la Turchia. Per la prima volta nella storia di questo paese un corteo di oltre centomila persone sfil\u00f2 ai suoi funerali lanciando slogan per la riconciliazione e mostrando cartelli che riportavano la frase \u00abSiamo tutti Dink, siamo tutti armeni\u00bb.\nIl processo per l'omicidio di Dink.\nOgun Samast, nato nel 1990 a Trebisonda, all'epoca del delitto ancora minorenne, \u00e8 stato riconosciuto colpevole di omicidio premeditato e condannato con sentenza emessa il 25 luglio 2011 a ventidue anni e dieci mesi di reclusione; il pubblico ministero aveva richiesto una condanna a ventisette anni.\nIl processo era iniziato il 2 luglio 2007 a porte chiuse stante la minore et\u00e0 dell'imputato. Samast era stato arrestato pochi giorni dopo il fatto ed in un primo momento si era dichiarato colpevole; nella centrale di polizia di Trebisonda alcuni funzionari si fecero fotografare sorridenti al suo fianco. Con il passare dei mesi fu chiaro che quella del giovane era stata solo la mano che aveva materialmente premuto il grilletto della pistola. Fra molte difficolt\u00e0 i giudici cominciarono a mettere in evidenza fitte ed oscure trame che coinvolgevano apparati dello Stato, esercito, servizi segreti e gruppi ultranazionalisti.\nEmerse un'organizzazione segreta denominata Ergenekon. Erhan Tunnel, ex informatore della polizia, sospettato di essere vicino ad Ergenekon e coimputato nel processo, ha rivelato che il delitto Dink e quello di don Andrea Santoro potrebbero essere stati collegati.\nIl 27 ottobre 2010 il Ministero dell'Interno venne condannato dalla Decima Corte Amministrativa di Istanbul per aver omesso di vigilare su Dink nonostante le ripetute minacce che il giornalista aveva ricevuto nel passato: la sentenza stabil\u00ec una condanna di 100.000 lire turche a favore della famiglia Dink oltre al pagamento delle spese processuali.\nRicordo di Dink in Italia.\nLa scomparsa di Hrant Dink \u00e8 ricordata in Italia con un riconoscimento giornalistico a lui intitolato la cui prima edizione si \u00e8 tenuta nel 2008.\nL'evento \u00e8 organizzato dalla Comunit\u00e0 armena di Roma e le prime edizioni sono state ospitate dal Pontificio Collegio Armeno.\nUn albero e un cippo sono dedicati al giornalista nel \"Giardino dei Giusti di tutto il mondo\" di Milano.\nIl regista turco Ferzan \u00d6zpetek ha pubblicamente dedicato il suo film Saturno contro uscito nelle sale italiane a febbraio 2007 ad Hrant Dink."}
{"id": "782867", "revid": "1718925", "url": "https://it.wikipedia.org/wiki?curid=782867", "title": "Prurito", "text": "Il prurito \u00e8 una sensazione che provoca il desiderio o il riflesso di grattarsi. Molti tentativi sono stati fatti per classificarlo come un'esperienza sensoriale, ma non si \u00e8 mai arrivati ad una chiara definizione. La scienza moderna ha dimostrato che esso possiede molte somiglianze con il dolore e, mentre entrambe sono esperienze sensoriali spiacevoli, i loro modelli comportamentali di risposta sono diversi. Il dolore crea un riflesso di ritiro, mentre il prurito porta al grattarsi. Entrambe le fibre nervose amieliniche deputate a rilevare il prurito e il dolore hanno origine nella pelle. Tuttavia, le loro informazioni vengono trasferite al sistema nervoso centrale attraverso due distinti sistemi che utilizzano entrambi gli stessi fasci nervosi e il tratto spinotalamico.. Le terminazioni nervose delle fibre deputate a veicolare la sensazione di prurito sono sensibili a mediatori dell'infiammazione, come l'istamina, e alla mucunaina."}
{"id": "782868", "revid": "2166030", "url": "https://it.wikipedia.org/wiki?curid=782868", "title": "Malatya", "text": "Malatya (in ittita Melid; ; ; ; ) \u00e8 il capoluogo della provincia omonima, nell'Anatolia Orientale, Turchia.\nIn Turchia, la citt\u00e0 \u00e8 conosciuta per le sue albicocche; circa l'80% della produzione di albicocche turche \u00e8 basata a Malatya, fatto per il quale la citt\u00e0 si \u00e8 guadagnata l'epiteto di \"kay\u0131s\u0131 diyar\u0131\" (\"regno delle albicocche\").\nGeografia fisica.\nPosta in una regione molto montagnosa, la citt\u00e0 contava nel 2000 381.081 abitanti.\nStoria.\nL'antica Milid, poi Melitene per i Romani (fortezza legionaria), si trova a pochi chilometri dalla citt\u00e0 moderna: Milid \u00e8 oggi Arslantepe, mentre la Melitene romana, bizantina e medioevale \u00e8 Battalgazi. Vi nacque Sant'Eutimio (377-473), uno dei fondatori del monachesimo bizantino in Palestina.\nSociet\u00e0.\nLa popolazione della citt\u00e0 comprende una vasta minoranza alevita. In citt\u00e0 risiede poi una cospicua comunit\u00e0 curda. La citt\u00e0, fino al XX secolo, fu residenza di una vasta comunit\u00e0 armena, sterminata nel corso dei massacri hamidiani e del genocidio armeno. \nLa citt\u00e0 \u00e8 situata in una regione tendenzialmente religiosa e conservatrice, anche se, a differenza delle restanti citt\u00e0 vicine, la vita cittadina \u00e8 caratterizzata da una cultura relativamente pi\u00f9 vivace e dinamica. Il partito pi\u00f9 votato in citt\u00e0 risulta essere il Partito della Giustizia e dello Sviluppo."}
{"id": "782871", "revid": "729019", "url": "https://it.wikipedia.org/wiki?curid=782871", "title": "Bolla (medicina)", "text": "La bolla \u00e8 un rigonfiamento dovuto a una raccolta di liquido limpido al di sotto dello strato esterno dell'epidermide, e pu\u00f2 essere di varie dimensioni, a seconda della causa scatenante.\n\u00c8 comunque pi\u00f9 grande di una vescicola.\nEziologia.\nTra le cause della bolla pi\u00f9 comuni si menzionano:\nLe bolle da reazione allergica.\nQuando la pelle o l'organismo stesso entrano in contatto con sostanze che provocano una reazione allergica (medicinali, alimenti intollerati, ecc.), l'epidermide, in reazione all'accaduto, comincia a presentare dei rigonfiamenti che spesso possono avere dimensioni molto pi\u00f9 grandi di quelle che si pensano, dipendentemente comunque dall'intensit\u00e0 della reazione stessa.\nIn questo caso, onde non sussistesse uno shock anafilattico, si pu\u00f2 ricorrere ad una cura a base di cortisone.\nLe bolle acneiche.\nL'acne \u00e8 forse la causa pi\u00f9 nota che provoca lo sviluppo di bolle sulla pelle.\nLe bolle acneiche si presentano generalmente in due tipi:"}
{"id": "782873", "revid": "228587", "url": "https://it.wikipedia.org/wiki?curid=782873", "title": "UFA (azienda)", "text": "La UFA (acronimo di Universum Film AG) \u00e8 una societ\u00e0 di produzione e distribuzione cinematografica tedesca fondata nel 1917 e attiva fino al 1945. Fu la principale azienda cinematografica tedesca che, durante gli anni venti, nel tentativo di togliere all'industria hollywoodiana l'egemonia sul mercato internazionale, produsse numerosi film che contribuirono all'evoluzione e all'innovazione del cinematografo.\nStoria.\nIl 13 gennaio 1917 venne costituito da parte della Oberste Heeresleitung (l'alto comando delle forze armate tedesche durante la prima guerra mondiale) un ente che aveva lo scopo di creare e diffondere filmati propagandistici. Nell'ambito della \"guerra psicologica\" era infatti percepito da parte dei comandi tedeschi uno svantaggio nei confronti dei pi\u00f9 aggiornati sistemi usati dal nemico. L'ufficio fu chiamato \"Bufa\" acronimo di \"Bild- und Filmamt\" (ente per le immagini e i filmati).\nI programmi dell'alto comando, e in particolare di Erich Ludendorff, andavano per\u00f2 oltre l'istituzione della Bufa: Ludendorff si proponeva la creazione di una grande societ\u00e0 di produzione cinematografica controllata dallo stato e al servizio dell'interesse nazionale. Queste furono le premesse che portarono alla creazione, il 18 dicembre 1917, a Berlino, della Universum-Film AG (UFA), nata dalla fusione di diverse societ\u00e0 private.\nIl capitale dell'azienda, al quale parteciparono il governo, il ministero della guerra e la Deutsche Bank, ammontava a 7 milioni di Reichsmark. Il periodo d'oro corrispose agli anni '20 e anni '30, durante i quali vennero realizzati degli autentici capolavori, tra cui vanno segnalati \"I nibelunghi\" di Fritz Lang, \"L'ultima risata\" di Friedrich Wilhelm Murnau, \"Metropolis\" di Fritz Lang e \"L'angelo azzurro\" di Josef von Sternberg.\nDurante il regime nazista venne attuata una riorganizzazione aziendale che pose fine alla distribuzione di film sovietici che all'epoca godevano di largo pubblico e venne ostacolata e poi impedita del tutto la produzione di opere non conformi all'ideologia nazionalistica, salvo rare eccezioni come il caso dell\"'angelo azzurro\" di Josef von Sternberg; sostanzialmente vennero prodotti film leggeri o storico-nazionalisti che introdussero elementi propagandistici sempre pi\u00f9 espliciti per adeguarsi al regime hitleriano. Nel 1943 venne prodotto il primo film a colori, \"Il barone di M\u00fcnchhausen\". Con la caduta di Berlino nel 1945, i Sovietici occuparono anche i teatri di posa di Babelsberg dove, l'anno seguente, fu istituita la DEFA.\nUFA Fiction.\nUFA Fiction GmbH \u00e8 una societ\u00e0 fondata nell'agosto 2013 per produzioni cinematografiche e televisive da UFA e ha sede nel distretto di Babelsberg di Potsdam. La societ\u00e0 \u00e8 stata creata dalla fusione delle filiali UFA teamWorx, Phoenix Film e UFA Fernsehproduktion come parte di una ristrutturazione di UFA e l'obiettivo strategico di raggruppare tutte le societ\u00e0 sotto un unico marchio in futuro.\nCon UFA Fiction, tutte le attivit\u00e0 di produzione di UFA nelle aree di serie e serie, film TV, eventi e film cinematografici sono raggruppate in un'unica societ\u00e0. "}
{"id": "782887", "revid": "37401", "url": "https://it.wikipedia.org/wiki?curid=782887", "title": "Regione Sicilia", "text": ""}
{"id": "782888", "revid": "4711", "url": "https://it.wikipedia.org/wiki?curid=782888", "title": "Anwar el-Sadat", "text": ""}
{"id": "782889", "revid": "4711", "url": "https://it.wikipedia.org/wiki?curid=782889", "title": "At&amp;t", "text": ""}
{"id": "782892", "revid": "287204", "url": "https://it.wikipedia.org/wiki?curid=782892", "title": "John Boynton Priestley", "text": "Biografia.\nRaggiunse la notoriet\u00e0 con il romanzo \"The Good Companions\" (\"I buoni compagni\", 1929) scritto sulla linea narrativa di Henry Fielding e Charles Dickens, con cui vinse il James Tait Black Memorial Prize, ridotto poi nel 1931 per il teatro.\nSeguirono, tra gli altri, \"Angel Pavement\" (\"La via dell'angelo\", 1930), \"The Magicians\" (\"I maghi\", 1954), \"Saturn over the water\" (\"Saturno sopra le acque\", 1961), e altri.\nMeno convenzionali i drammi, ispirati spesso ad un vago ideale socialistico, nei quali Priestley, dotato di una felice capacit\u00e0 di rappresentazione di ambienti e situazioni e di una fresca vena umoristica, sperimenta sovente nuove tecniche drammatiche.\nAlcuni di essi come \"Dangerous Corner\" (\"Svolta pericolosa\", 1932), \"I Have Been Here Before\" (\"Ci sono gi\u00e0 stato\", 1937), riflettono le teorie seriali di John William Dunne sconvolgendo la sequenza temporale. \nNella sua vasta produzione per il teatro, ricordiamo ancora:\nHa scritto inoltre una biografia su Charles Dickens nel 1961, un volume di ricordi (\"Lost Empires\", nel 1965) e i romanzi \"Salt is Leaving\" del 1966 e \"It's an old Country\" del 1967."}
{"id": "782894", "revid": "6066", "url": "https://it.wikipedia.org/wiki?curid=782894", "title": "Ranierio Raineri", "text": ""}
{"id": "782897", "revid": "4711", "url": "https://it.wikipedia.org/wiki?curid=782897", "title": "Giubileo 2000", "text": ""}
{"id": "782902", "revid": "599013", "url": "https://it.wikipedia.org/wiki?curid=782902", "title": "Soci\u00e9t\u00e9 R\u00e9gionale Wallonne du Transport", "text": "La Soci\u00e9t\u00e9 R\u00e9gionale Wallonne du Transport (SRWT), pi\u00f9 nota con l'acronimo TEC (\"Transport En Commun\"), nome condiviso dalle societ\u00e0 che ha riunito, \u00e8 l'azienda che gestisce il trasporto pubblico nella regione vallone del Belgio.\nStoria.\nNel 1991, all'epoca della regionalizzazione dei trasporti locali, la precedente \"Soci\u00e9t\u00e9 nationale des chemins de fer vicinaux\" (SNCV) si suddivideva in due aziende, la De Lijn per la regione delle Fiandre e la TEC per la regione della Vallonia, che accorpava e sovrintendeva cinque societ\u00e0 pubbliche di trasporto, ovvero le TEC di Brabant, Charleroi, Hainaut, Liegi e Namur, con il compito di espletare il servizio urbano nelle suddette citt\u00e0 e quello suburbano in tutta la regione.\nEsercizio.\nL'azienda gestisce prevalentemente autolinee e solo a Charleroi anche cinque tranvie con caratteristiche prevalenti di metropolitana leggera (tram circolanti in sede propria). Le vetture si riconoscono dalla colorazione gialla con bande o zone grigio-rosse e la dicitura \"TEC\" in rosso a caratteri cubitali."}
{"id": "782903", "revid": "176990", "url": "https://it.wikipedia.org/wiki?curid=782903", "title": "Jihad Islamica", "text": ""}
{"id": "782904", "revid": "123567", "url": "https://it.wikipedia.org/wiki?curid=782904", "title": "Jihad islamica", "text": ""}
{"id": "782908", "revid": "4711", "url": "https://it.wikipedia.org/wiki?curid=782908", "title": "Valerio Borghese", "text": ""}
{"id": "782909", "revid": "1632387", "url": "https://it.wikipedia.org/wiki?curid=782909", "title": "Wish I Could Dream It Again...", "text": "Wish I Could Dream It Again \u00e8 il primo album della progressive death metal/gothic metal band italiana Novembre."}
{"id": "782913", "revid": "339392", "url": "https://it.wikipedia.org/wiki?curid=782913", "title": "Kruscev", "text": ""}
{"id": "782914", "revid": "1522738", "url": "https://it.wikipedia.org/wiki?curid=782914", "title": "Owen Archer", "text": "Owen Archer \u00e8 il protagonista dei romanzi storici scritti dalla scrittrice statunitense Candace Robb.\nDescrizione.\nOwen Archer \u00e8 un arciere di origine gallese rimasto invalido durante una guerra tra inglesi e francesi, che si stabilisce nella citt\u00e0 di York, nella seconda met\u00e0 del XIV secolo.\nA York Archer sposa la farmacista Lucie Wilton e si pone al servizio dell'arcivescovo John Thoresby come capo della guardia, spia e investigatore. Si trova quindi a dover risolvere vari casi di omicidio nella citt\u00e0 di York, in altre citt\u00e0 come per esempio il Santuario di St. David, in Galles, o presso la residenza estiva di Thoresby a Bishopthorpe Palace."}
{"id": "782922", "revid": "767487", "url": "https://it.wikipedia.org/wiki?curid=782922", "title": "The Return of the Ark", "text": "The Return of The Ark \u00e8 il primo EP della progressive death metal/gothic metal band italiana Novembre. L'EP venne pubblicato con il vecchio nome del gruppo \"Catacomb\" che \u00e8 poi stato mutato in \"Novembre\" dopo l'uscita di questo lavoro."}
{"id": "782923", "revid": "124050280", "url": "https://it.wikipedia.org/wiki?curid=782923", "title": "Teatro Gentile da Fabriano", "text": "Il teatro Gentile da Fabriano di Fabriano (AN) \u00e8 lo storico teatro della citt\u00e0.\nIl teatro dell'Aurora e il Camurio.\nIl teatro sorge nell'area retrostante il Palazzo Comunale. Al teatro si accede dal cortile centrale della sede del governo cittadino e l'attuale struttura \u00e8 frutto di due ricostruzioni successive a quella inaugurata nel 1692 denominata teatro dell'Aurora e realizzata, grazie alla generosit\u00e0 di tre nobili locali, dall'architetto veneziano Pietro Mauro. Il progetto prevedeva quattro ordini di palchi per un totale di 81, con balaustre curvilinee a balconcino.\nNel 1852 il teatro fu sostituito da quello che fu ribattezzato il teatro Camurio, opera dell'architetto senigalliese Vincenzo Ghinelli. I quattro ordini di palchi furono mantenuti ed aumentati al totale di 87, ma il teatro fu abbellito con decorazioni opera del ferrarese Francesco Migliari, mentre le scene ed il sipario con le immagini del console Quinto Camurio furono opera di Girolamo Domenichini. La vita di questo teatro fu breve, distrutto tragicamente da un incendio nel 1863.\nIl Gentile.\nNel 1869 furono avviati i lavori per la costruzione del terzo teatro, guidati dall'ingegnere Cleomene Luigi Petrini, nipote del Ghinelli, che non pot\u00e9 portarli a termine per motivi di salute. Il teatro fu concluso sotto la direzione di Domenico Rossi e l'inaugurazione nel 1884 avvenne mettendo in scena l'Aida. Stucchi e dorature furono realizzate da Francesco Mannucci e Francesco Battaglia, mentre il sipario e la volta furono opera di Luigi Serra e Luigi Samoggia. Il corredo scenico infine fu realizzato da Luigi Bazzani.\nL'ingresso del teatro \u00e8 in stile neoclassico diviso in due piani. La parte inferiore presenta un portico con tre arcate ornate da un ordine di paraste doriche e quello superiore con loggia chiusa da vetrate e paraste d'ordine ionico. Il foyer presenta una pianta rettangolare mentre la platea ha pianta a ferro di cavallo con quattro ordini per complessivi 91 palchi. Sul muro di fondo del loggione a balconata si imposta la volta della sala. Il sipario \u00e8 costituito da un dipinto simbolico del \"trionfo\" di Gentile da Fabriano con effetti di controluce di grande fattura."}
{"id": "782926", "revid": "1632387", "url": "https://it.wikipedia.org/wiki?curid=782926", "title": "The Last Command (album)", "text": "The Last Command \u00e8 il secondo album in studio del gruppo musicale statunitense W.A.S.P., pubblicato il 9 novembre 1985 dalla Capitol Records.\nLa traccia \"Running wild in the streets\" era stata in origine composta dai Kick Axe, ma il loro produttore Spencer Proffer tent\u00f2 di proporla ai Black Sabbath che rifiutarono. Verr\u00e0 quindi inserita nel disco dei W.A.S.P., re-accreditata come composta da Lawless."}
{"id": "782927", "revid": "767487", "url": "https://it.wikipedia.org/wiki?curid=782927", "title": "Unreal (Catacomb)", "text": "Unreal \u00e8 il secondo demo della progressive death metal/gothic metal band italiana Novembre. Il demo venne pubblicato con il vecchio nome del gruppo \"Catacomb\" che \u00e8 poi stato mutato in \"Novembre\" dopo l'uscita di \"The Return of the Ark\"."}
{"id": "782928", "revid": "18397", "url": "https://it.wikipedia.org/wiki?curid=782928", "title": "The Return of The Ark", "text": ""}
{"id": "782929", "revid": "1632387", "url": "https://it.wikipedia.org/wiki?curid=782929", "title": "Inside the Electric Circus", "text": "Inside the Electric Circus \u00e8 il terzo album in studio del gruppo musicale statunitense W.A.S.P., pubblicato nell'ottobre 1986 dalla Capitol Records."}
{"id": "782930", "revid": "1149807", "url": "https://it.wikipedia.org/wiki?curid=782930", "title": "Episodi di Phil dal futuro (prima stagione)", "text": "La prima stagione della serie televisiva \"Phil dal futuro\" \u00e8 andata in onda originariamente su Disney Channel dal 18 giugno 2004 al 27 maggio 2005. In Italia il telefilm \u00e8 stato mandato in onda in esclusiva da Disney Channel Italia dal 18 ottobre 2004 e, in seguito, in prima TV in chiaro su Italia 1 dal 2 gennaio al 2 marzo 2007. Italia 1 ha seguito, diversamente da Disney Channel Italia, l'ordine di produzione degli episodi e non di trasmissione come \u00e8 avvenuto su Disney Channel all'estero, dove le serie non vengono trasmesse in ordine cronologico rispetto alla storia.\nRipetizioni dal futuro.\nTrama.\nLa famiglia Diffy resta bloccata nel nostro secolo perch\u00e9 la macchina del tempo si \u00e8 guastata: i figli Phil e Pim sono costretti ad andare a scuola come tutti i ragazzi della loro et\u00e0.\nPhil fatica ad ambientarsi perch\u00e9 \u00e8 il ragazzo nuovo, fino a quando Keely Teslow gli chiede di dargli ripetizioni in algebra perch\u00e9 ha visto a lezione che lui \u00e8 molto bravo in quella materia.\nPim \u00e8 in competizione con Debbie Berwick per diventare guardiagesso della classe.\nGinnasta per amore.\nTrama.\nPhil \u00e8 geloso di Troy, un ginnasta che ha l'ammirazione di tutti gli studenti, compresa Keely, perch\u00e9 vince molte gare.\nPhil usa un gadget futuristico per entrare nella squadra di atletica della scuola, infrangendo le regole di suo padre che aveva proibito di usare le invenzioni del loro secolo.\nPim, scoperto che Phil ha disobbedito, gli mette i bastoni tra le ruote per dimostrare alla famiglia che non \u00e8 il figlio perfetto che vuole far credere.\nBuca d'angolo.\nTrama.\nKeely spera di poter continuare la tradizione di famiglia diventando cheerleader, ma non riesce a superare il provino di ammissione.\nKeely non ha il coraggio di dire a sua madre, che ci tiene tanto, che non \u00e8 stata presa.\nPhil organizza con Tia una messinscena per far credere alla madre di Keely che la figlia \u00e8 entrata in squadra andando a tifare alla gara di biliardo di Seth.\nPim non riesce a credere che a Debbie piaccia tutto, ma spiandola scopre che odia l'uvetta.\nPomodoro con...dito.\nTrama.\nLa scuola organizza una visita al ranch di Pickford, dove i ragazzi schiacceranno i pomodori a piedi nudi.\nPhil non vuole andarci perch\u00e9 nel futuro le persone hanno quattro dita dei piedi e i suoi genitori gli consigliano di aggiungere un finto mignolo.\nAlla visita il dito si stacca e Phil \u00e8 costretto a dire a Keely la verit\u00e0 sulla sua famiglia.\nPim e Debbie sentono una telefonata di Hackett che dice di non potersi permettere un'operazione importante per la sua vita.\nLe due ragazze, credendo sia malato, organizzano una colletta per racimolare i soldi, senza sapere che l'intervento di cui Hackett parlava era mettersi un parrucchino.\nCurtis.\nTrama.\nI Diffy trovano un cavernicolo nascosto in casa: si tratta di Curtis, che li ha seguiti dal loro viaggio nella preistoria.\nQuando Curtis aggredisce il signor Hackett, Lloyd decide di abbandonarlo in un posto lontano dalla civilt\u00e0.\nPim viene invitata al compleanno di Debbie, ma le sue amiche sono talmente noiose che cerca in tutti i modi di scappare.\nRegole di corteggiamento.\nTrama.\nA scuola Phil aiuta Marla, una ragazza piuttosto goffa, a raccogliere un libro che le era caduto.\nMarla si prende una cotta per Phil e lo perseguita; dal canto suo, Phil \u00e8 troppo gentile per dirle di lasciarlo in pace.\nKeely suggerisce a Phil di usare una poesia: Marla la prende male e gli rovescia addosso un frullato.\nLloyd vuole che Pim trovi un hobby per non stare tutto il giorno davanti alla televisione.\nPim si iscrive all'orchestra della scuola, diretta da Bradley Benjamin Farmer, che la relega in fondo a suonare il gong.\nQuando scopre che la cantante \u00e8 Debbie, Pim rapisce Bradley e si sostituisce a lui per boicottare la sua esibizione.\nIl motore a latte.\nTrama.\nLa classe di Phil partecipa ad un concorso scientifico in cui coppie di studenti preparano un progetto: il migliore vince.\nPer battere quello spocchioso di Roger che \u00e8 in coppia con Tia, Phil e Keely costruiscono una budiniera a comando vocale alimentata da un motore al latte.\nQuando Phil glielo dice, Lloyd si allarma perch\u00e9 il motore al latte non \u00e8 stato ancora inventato e, se la macchina verr\u00e0 presentata, il loro segreto sar\u00e0 scoperto.\nPer evitare di andarsene, Phil e Keely si intrufolano nella scuola per manomettere la macchina.\nPim indossa degli occhiali futuristici sui quali ci sono i film del futuro per poter superare la prova di scrittura creativa.\nLa signora Winston resta talmente colpita da Pim che vuole farla gareggiare in una sfida con l'altra classe, ma Pim fa cadere gli occhiali che si rompono.\nCiak, si gira.\nPhil deve girare un video per il notiziario scolastico, ma il suo comportamento da perfezionista rompiscatole gli fa perdere l'amicizia con Keely, Seth e Tia.\nDoppio guaio.\nPhil aiuta Pim con una bulla, ma non ha fatto i conti con suo fratello.\nIl giorno dell'unificazione.\nLa famiglia Diffy decide di festeggiare il \"giorno dell'unificazione\", ma Phil \u00e8 stato invitato ad una festa di ragazzi pi\u00f9 grandi la stessa sera.\nMa quale Romeo?\nKeely si fidanza con Turner, ma Phil scopre che \u00e8 un doppiogiochista perch\u00e9 \u00e8 gi\u00e0 fidanzato con una certa Darcy.\nL\u00e0 fuori c'\u00e8 qualcuno anche per te.\nIl Sig. Hackett \u00e8 stato lasciato dalla fidanzata e Keely, usando il \"Cambia et\u00e0\" di Phil, si trasforma in una trentenne per uscire con lui.\nIl superbruciatore.\nPhil vuole che suo padre gli dia il \"superbruciatore\", ovvero un potenziamento del suo skyack.\nPer ottenerlo dovr\u00e0 riuscire a fare il babysitter a Pim per il fine settimana.\nCarissimo pap\u00e0.\nLloyd viene invitato dall'insegnante di musica di Phil a suonare dei pezzi folk davanti a tutta la scuola.\nPer evitare l'imbarazzo, Phil e Pim clonano loro padre e insegnano alla copia ad essere pi\u00f9 tosto.\nA modo mio.\nKeely partecipa al festival musicale della scuola, ma ha due problemi: la sua rivale, Tara, \u00e8 molto forte, inoltre Keely soffre il \"panico da palcoscenico\".\nNeander-Phil.\nAndy, un coetaneo di Phil, arriva dal futuro e propone alla famiglia Diffy un passaggio per tornare a casa.\nPhil per\u00f2 non va molto d'accordo con Andy, un ragazzo bullo che combina molti guai, ma deve mettere da parte il suo astio per il bene della famiglia.\nAttenti al cane.\nPer andare al concerto del \"Festapalooza\", Phil e Keely lavorano come dog-sitter.\nIn particolare, fanno amicizia con Maxmillian, un cane feroce che in realt\u00e0 si sente molto solo.\nTanner.\nPhil deve ritornare in seconda elementare perch\u00e9 non sa scrivere (nel futuro si scrive solo al computer).\nL\u00ec conosce Crash, un ragazzino che adora fargli degli scherzi.\nHalloween.\nUna cattiva Debbie Berwick terrorizza Pickford in occasione di Halloween.\nLlyod informa Phil del fatto che Debbie \u00e8 un cyborg cattivo proveniente dal futuro.\nFeste con...toro.\nLa scuola organizza un ballo e Phil vuole andarci con Keely, ma viene preso in giro dai maschi perch\u00e9 frequenta solo lei.\nCos\u00ec i due ragazzi vanno al ballo con le compagnie del loro sesso.\nUna scelta difficile.\nA causa di un malfunzionamento del magicoso, Phil e Curtis si scambiano i corpi.\nLa stessa sera Phil aveva un appuntamento alla cena di gala del padre di Stephanie, una ragazza appena conosciuta a scuola."}
{"id": "782933", "revid": "466539", "url": "https://it.wikipedia.org/wiki?curid=782933", "title": "A mezzanotte va la ronda del piacere", "text": "A mezzanotte va la ronda del piacere \u00e8 un film commedia del 1975, diretto da Marcello Fondato, ed interpretato da Monica Vitti, Claudia Cardinale, Giancarlo Giannini, Renato Pozzetto e Vittorio Gassman. Il titolo si rif\u00e0 al testo della canzone \"Il tango delle capinere\" di Gabr\u00e8.\nTrama.\nGabriella conduce una vita agiata e piuttosto noiosa a fianco del marito, l'affarista senza scrupoli Andrea Sansoni, quando \u00e8 nominata giurata popolare al processo di un presunto omicidio a sfondo amoroso: la popolana Tina \u00e8 accusata di aver ucciso il marito Gino. Durante il processo Gabriella ripercorre mentalmente le tappe della sua tiepida relazione con Andrea, ben distante dalla passione che travolgeva Tina e Gino. Quest'ultimo infatti, pur non risparmiando tradimenti e maltrattamenti di ogni tipo alla moglie, ne era a modo suo innamorato, e anche Tina non appariva capace di rinunciare a lui.\nGabriella simpatizza istintivamente per l'accusata, tanto pi\u00f9 quando la ricostruzione dei fatti rivela che Tina era stata sedotta proprio da Andrea, che le si era presentato sotto falso nome e sarebbe in grado di testimoniare che la fine di Gino era dovuta a un incidente. Per salvare Tina dall'ergastolo, Gabriella cerca di spingere Andrea a deporre in tribunale, malgrado il danno di immagine che questo ne ricaverebbe: ma durante il processo si ripresenta Gino, che non era affatto morto e anzi dopo tre anni denuncia Tina per abbandono del tetto coniugale, non sapendo che la donna era detenuta in attesa di giudizio; o pi\u00f9 probabilmente, pur non ammettendolo, Gino ricompare e rinuncia alla sua libert\u00e0 proprio per salvare Tina da una condanna ormai certa. L'accusa inevitabilmente cade; Gino torna al suo burrascoso amore con Tina e Gabriella dal marito.\nIncassi.\nIl film ebbe un enorme successo commerciale con oltre 4 miliardi di lire di incasso classificandosi quarto assoluto nella stagione cinematografica 1974/1975.\nColonna sonora.\nLe musiche sono state composte da Guido De Angelis, Maurizio De Angelis."}
{"id": "782934", "revid": "104485", "url": "https://it.wikipedia.org/wiki?curid=782934", "title": "Guido De Angelis", "text": "Con il fratello Maurizio De Angelis ha creato il duo degli Oliver Onions, e hanno composto insieme molte colonne sonore.\nBiografia.\nDopo il diploma in flauto, forma con il fratello il gruppo dei Black Stones, che diventa in seguito The G &amp; M; nello stesso periodo incomincia l'attivit\u00e0 di session man per l'RCA Italiana.\nIncomincia poi l'attivit\u00e0 di arrangiatore (per artisti come Lucio Dalla e Gabriella Ferri) e di autore di colonne sonore, usando a volte lo pseudonimo Oliver Onions.\nHa pubblicato nel 2006 l'album Le mie emozioni, in cui rilegge in maniera personale alcune tra le pi\u00f9 note canzoni d'autore italiane (da \"Io che amo solo te\" di Sergio Endrigo a \"La canzone dell'amore perduto\" di Fabrizio De Andr\u00e9), due canzoni estere, \"Le plat pays\" di Jacques Brel e \"What a Wonderful World\" portata al successo da Louis Armstrong e un brano scritto da lui e dal fratello su testo di Cesare De Natale e Dandylion. Nel disco ha suonato la chitarra il fratello Maurizio. Ha composto insieme con suo fratello la canzone \"Banana Joe\", su testo di Paolo Amerigo Cassella e Cesare De Natale e interpretata da tutti i gruppi di cantanti.\n\u00c8 coautore delle musiche delle fiction \"Il maresciallo Rocca\" e \"Il maresciallo Rocca e l'amico d'infanzia\". Nel 2012 ha prodotto insieme con Marco e Nicola De Angelis la fiction Rai \"La vita che corre\" con Barbara De Rossi, Enzo Decaro e la regia di Fabrizio Costa. Suo fratello Maurizio ha composto e cantato la colonna sonora \"My son\".\nCanzoni scritte per altri artisti.\nDove non specificato diversamente, \u00e8 autore del testo e della musica"}
{"id": "782937", "revid": "767487", "url": "https://it.wikipedia.org/wiki?curid=782937", "title": "Maurizio De Angelis", "text": "Con il fratello Guido De Angelis ha creato il duo degli Oliver Onions, e hanno composto insieme molte colonne sonore.\nBiografia.\nDopo gli studi in composizione e armonia, forma con il fratello il gruppo dei Black Stones, che diventa in seguito G &amp; M; nello stesso periodo incomincia l'attivit\u00e0 di session man per l'RCA Italiana; partecipa cos\u00ec alla realizzazione di molti dischi di artisti di questa casa discografica.\nUno dei dischi pi\u00f9 importanti in cui suona \u00e8 senza dubbio \"La vita, amico, \u00e8 l'arte dell'incontro\", realizzato nel 1969 da Sergio Endrigo, Vin\u00edcius de Moraes, dove ha l'occasione di suonare insieme con il grande chitarrista brasiliano Toquinho.\n\u00c8 coautore delle musiche delle fiction \"Il maresciallo Rocca\" e \"Il maresciallo Rocca e l'amico d'infanzia\". Autore anche delle musiche della fiction \"Doc West\", nel 2012 compone e canta la canzone \"My son\" che viene utilizzata come colonna sonora per la fiction Rai \"La vita che corre\" con Barbara De Rossi, Enzo Decaro, Flavio Parenti e Chiara Mastalli, prodotta dal fratello Guido.\nAutore della colonna sonora della fiction Rai Incantesimo e della canzone della sigla Questo incantesimo cantata da Alma Manera.\nCanzoni scritte per altri artisti.\nDove non specificato diversamente, i due fratelli sono autori del testo e della musica"}
{"id": "782939", "revid": "1632387", "url": "https://it.wikipedia.org/wiki?curid=782939", "title": "Live...In the Raw", "text": "Live...In the Raw \u00e8 il primo album live della band W.A.S.P., pubblicato nel 1987 e registrato durante le esibizioni live degli anni precedenti.\nTracce.\nTesti e musiche di Blackie Lawless eccetto dove indicato. "}
{"id": "782941", "revid": "38671", "url": "https://it.wikipedia.org/wiki?curid=782941", "title": "Banda energetica proibita", "text": ""}
{"id": "782942", "revid": "116288128", "url": "https://it.wikipedia.org/wiki?curid=782942", "title": "Nesosilicati", "text": "I nesosilicati o ortosilicati sono silicati la cui struttura cristallina \u00e8 definibile come una combinazione di tetraedri Z(Si, Al)-O isolati. Poich\u00e9 ogni catione Z coordina quattro atomi di ossigeno e le sostituzioni isomorfogene del silicio con l'alluminio sono piuttosto limitate, l'unit\u00e0 strutturale minima dei nesosilicati \u00e8 generalmente considerata il radicale (SiO4)4-.\nI vari tetraedri sono legati tra di loro attraverso i legami ionici tra i cationi interstiziali presenti nella struttura, dalla cui dimensione e carica dipende la struttura del silicato stesso. L'impacchettamento atomico generalmente denso determina pesi specifici e durezze relativamente elevate. L'abito cristallino tende ad essere regolare, senza direzioni pronunciate di sfaldatura. \nNei nesosilicati rientrano importanti minerali come gli zirconi, il gruppo dell'olivina, il gruppo dei granati e la cianite e i suoi polimorfi.\nClassificazione.\nSono schematizzati i gruppi mineralogici che costituiscono la classe dei nesosilicati e le relative specie pi\u00f9 significative:"}
{"id": "782943", "revid": "339392", "url": "https://it.wikipedia.org/wiki?curid=782943", "title": "Kakum", "text": ""}
{"id": "782944", "revid": "1226", "url": "https://it.wikipedia.org/wiki?curid=782944", "title": "Organizzazioni non lucrative di utilit\u00e0 sociale", "text": ""}
{"id": "782951", "revid": "1632387", "url": "https://it.wikipedia.org/wiki?curid=782951", "title": "Dreams d'Azur", "text": "Dreams d'Azur \u00e8 il quinto album della progressive death metal/gothic metal band italiana Novembre.\nSi tratta di una riedizione del primo LP della band \"Wish I Could Dream It Again...\"; il disco \u00e8 stato completamente registrato di nuovo e presenta una track list parzialmente modificata, nonch\u00e9 l'aggiunta di alcuni brani."}
{"id": "782953", "revid": "767487", "url": "https://it.wikipedia.org/wiki?curid=782953", "title": "The Headless Children", "text": "The Headless Children \u00e8 il quarto album della band heavy metal W.A.S.P., pubblicato dalla Capitol Records nel 1989.\nIl disco.\nIl disco rappresenta una sorta di svolta nel repertorio musicale del gruppo, che per la prima volta nella sua storia inizia a dedicarsi all'heavy metal vero e proprio, nello stile di band classiche come gli Iron Maiden ed i Manowar. Le sonorit\u00e0 del nuovo album di Lawless e soci sono diverse da quelle dei primi tre lavori. Nel disco fanno la loro comparsa canzoni lunghe ed elaborate, con frequenti cambi di ritmo e giri di accordi pi\u00f9 complicati che in passato. Le melodie acquistano in potenza anche grazie all'accompagnamento da parte dell'organo di Ken Hensley, tastierista degli Uriah Heep. Questo disco \u00e8 stato ed \u00e8 tuttora il campione di incassi nella storia degli W.A.S.P.\nPosizione nelle classifiche.\nThe Headless Children - Capitol Records \nCuriosit\u00e0.\nLa canzone \"The Real Me\" \u00e8 una cover dell'omonima dei The Who.\nLa canzone \"Locomotive Breath\", inserita per la prima volta nell'edizione rimasterizzata del disco, \u00e8 una cover dell'omonima dei Jethro Tull.\nSpesso la canzone \"For Whom the Bell Tolls\", inserita per la prima volta nell'edizione rimasterizzata del disco, viene erroneamente considerata una cover dell'omonima canzone dei Metallica. Invece non \u00e8 altro che una versione alternativa di \"The Gypsy Meets the Boy\", una delle canzoni facenti parte della rock opera \"The Crimson Idol\"."}
{"id": "782954", "revid": "36426", "url": "https://it.wikipedia.org/wiki?curid=782954", "title": "Tavola (arte)", "text": ""}
{"id": "782959", "revid": "3115", "url": "https://it.wikipedia.org/wiki?curid=782959", "title": "Grotte Santo Stefano", "text": "Grotte Santo Stefano \u00e8 una frazione del comune di Viterbo. Si trova a circa 16\u00a0km dal capoluogo dell'alta Tuscia, percorrendo la strada Teverina, verso la valle del Tevere. \u00c8 servita dalla omonima stazione della Ferrovia Viterbo-Attigliano.\nFino al 2 gennaio 1927 era un comune della provincia di Roma. Con la riforma delle province attuata da Benito Mussolini, a partire dall'anno successivo fu aggregato a Viterbo assieme ai territori di Bagnaia, San Martino al Cimino e in seguito (dal 1946, D.L.del Capo Provvisorio dello Stato 20 settembre 1946 n. 287) Roccalvecce.\nAll'epoca, in disputa con Viterbo per l'elevazione al rango di Provincia era Civitavecchia che perse l'opportunit\u00e0, proprio perch\u00e9 Viterbo riusc\u00ec con le aggregazioni di altri comuni ad incrementare il proprio territorio e il numero degli abitanti.\nGli abitanti nel 1974 e 1985 tentarono di ricostituire il Comune autonomo, ma i tentativi non ebbero gli esiti sperati e, pur restando a 16\u00a0km di distanza da Viterbo e con una popolazione di circa 3.800 abitanti con origini e tradizioni diverse, Grotte Santo Stefano resta praticamente un \"quartiere decentrato\" di Viterbo.\nStoria.\nLe origini di Grotte Santo Stefano hanno inizio con la distruzione di Ferento, avvenuta nel 1172 ad opera dei viterbesi e dei cellenesi che vedevano la laboriosa citt\u00e0 come rivale poco gradita. Viterbo incorpor\u00f2 nei propri possedimenti comunali tutto il territorio municipale della distrutta Ferento. I Ferentani, sopravvissuti all'assalto notturno delle milizie viterbesi, scapparono verso la valle del Tevere, nel limitrofo territorio soggetto all'autorit\u00e0 del Marchese di Montecalvello, e trovarono rifugio presso alcune grotte di origine etrusca, utilizzandole come abitazioni. Tali Grotte erano per lo pi\u00f9 ubicate nel punto di maggiore distanza dal preesistente borgo di Montecalvello e prossime al confine col territorio della nativa Ferento. La forte autonomia feudale (quasi un'indipendenza sovrana) di cui poteva godere la Marca di Montecalvello, garantiva sicurezza ai Ferentani.\nCon il passare degli anni, si form\u00f2 una nuova comunit\u00e0 di contadini e di pastori ai quali il Vescovo di Bagnoregio assegn\u00f2 il parroco della parrocchia di Santo Stefano dove, fin dal 1202, erano custodite le maggiori ricchezze materiali e spirituali, appartenute alle chiese ferentane, dedicate a San Gemini e }. Vicino alla zona delle antiche grotte, fu eretta una piccola edicola in onore del Santo e da qui il nome di Grotte di Santo Stefano. L'amministrazione civile della nuova popolazione formatasi fu assoggettata alla signoria diretta del Marchese di Montecalvello.\nQuando il paese era ormai cresciuto, i cittadini grottani manifestarono alle autorit\u00e0 ecclesiali il desiderio di avere un Santo Patrono proprio e ottennero dal Vaticano, tramite la Diocesi di Bagnoregio, le ossa di un martire cristiano al quale era stato dato il nome di Venerando (da \"ossa venerande\" o da venerare). San Venerando \u00e8 patrono di Grotte Santo Stefano e si festeggia nella prima domenica di settembre. Il compatrono Santo Stefano si festeggia invece il 26 dicembre. L'autorit\u00e0 del Feudo delle famiglie signore di Montecalvello, Calvelli, Monaldeschi, Raimondi e dal 1654 Pamphili era mitigata per\u00f2 dall'esistenza del Comune medievale pontificio di Montecalvello, di cui \u00e8 noto lo Statuto del 1532.\nTuttavia, ci\u00f2 non trovava applicazione per la popolazione di Grotte S. Stefano, poich\u00e9 soggetta alla signoria diretta del Marchese. Sotto la dominazione francese la comunit\u00e0 grottana acquis\u00ec nel 1809 l'autonomia amministrativa per volont\u00e0 di Napoleone I, le cui armate realizzarono l'annessione del Lazio al Primo Impero francese per alcuni anni, fino al Congresso di Vienna del 1815. La decisione dello stato francese di trasferire il Comune da Montecalvello alla sua ex-frazione di Grotte S. Stefano fu probabilmente dovuta al fatto che il piccolo castello aveva ormai una popolazione notevolmente inferiore rispetto a quella della frazione originata dagli antichi Ferentani, ma anche alla volont\u00e0 del nuovo governo 'straniero' di manifestare alla popolazione locale il cambiamento politico e sociale dovuto all'arrivo delle nuove idee rivoluzionarie, opposte all'Ancien R\u00e9gime rappresentato da nobili, castelli e da quello stesso diritto feudale da cui il Comune di Montecalvello aveva tratto origine. Il Comune francese di Grotte S. Stefano si sostitu\u00ec cos\u00ec a quello pi\u00f9 antico di Montecalvello, ereditandone territorio, popolazione e diritti d'uso civico sul territorio del Feudo. Le nuove idee della Rivoluzione francese facevano definitivamente assurgere il Comune ad amministratore civile del territorio, togliendone le competenze al feudo.\nLo \"status\" di Comune autonomo di Grotte Santo Stefano sopravvisse al tramonto dell'epoca napoleonica ed alla Restaurazione del potere pontificio. Infine, annesso all'Italia unita nel 1870, dur\u00f2 fino al 1928, quando venne soppresso e aggregato in parte al Comune di Viterbo, in parte (zona a Nord del Torrente Rigo) a quello di Graffignano (Regio Decreto n. 866 del 9 aprile 1928, pubblicato in G.U. n. 105 del 4 maggio 1928). Il territorio della Marca di Montecalvello, feudo Doria-Pamphili (territorio amministrativo che coincideva con quello poi divenuto comunale) fu riconosciuto essere gravato di diritti d'uso civico a favore dei residenti nel territorio del feudo da papa Innocenzo X (Giovanni Battista Pamphili) quale Sovrano dello Stato Pontificio, fin dal 14 gennaio 1647, ai tempi di Donna Olimpia Maidalchini. Questo riconoscimento \u00e8 fondamentale, perch\u00e9 tali diritti erano infatti implicitamente regolamentati in vari articoli dello Statuto del Comune medievale pontificio di Montecalvello del 1532, ma sono giuridicamente validi solo se hanno ricevuto la sovrana approvazione.\nIl termine \"comune\" ha invece origine dalle omonime istituzioni post-feudali, ma l'istituto affonda le sue origini nella polis, la citt\u00e0-stato greca. Nei territori agricoli abbandonati dall'autorit\u00e0 romana e riorganizzati mediante il sistema feudale, il comune rurale (che altrove in Italia era detto anche Regola o Vicinia, e che si differenziava per molti aspetti sociali e politici dal ben pi\u00f9 noto cittadino) deriva storicamente proprio dalle comunit\u00e0 agricole composte da contadini residenti, in genere aldii o lavoratori semiliberi e liberi che nel loro insieme venivano indicati col termine latino di \"vicinia\" (abitanti del vicus = villaggio, cio\u00e8 villici, essendo il villaggio un centro urbano costituito di ville, i cui abitanti erano detti villani) ovvero intendendo con la parola \"vicinia\" i villaggi stessi intesi come comunit\u00e0 dei suoi abitanti, che si riunivano per definire insieme il rispetto delle leggi (regulae) che regolavano la vita ed i beni \"comuni, in comune\" (in latino: communalia), ma soprattutto l'elezione del loro rappresentante davanti alle autorit\u00e0 maggiori dell'epoca: i signori feudali e gli ecclesiastici.\nSecoli dopo (1892), questi diritti originarono, in base alla richiesta di affrancazione della terra del Feudo inoltrata dal Marchese di Montecalvello e signore di Grotte S. Stefano Filippo Andrea V Doria Pamphili in seguito alla promulgazione della Legge pontificia del 1849 ed a quella italiana del 1888, nonch\u00e9 mediante rivendicazioni popolari tutt'altro che pacifiche, alla costituzione di un patrimonio di terreno agricolo e bosco ceduo di propriet\u00e0 collettiva della popolazione residente nel territorio dell'allora Comune di Grotte, territorio corrispondente a quello dell'ex-feudo (\"ubi feuda ibi usus\", \"ubi usus ibi demania\" e la pi\u00f9 nota \"ubi feuda, ibi demania\": ove \u00e8 possibile riscontrare l'esistenza di un feudo legittimamente posto, vi \u00e8 demanio feudale ed esercizio di usi civici da parte delle popolazioni).\nPer la amministrazione e gestione di tale propriet\u00e0 collettiva furono istituiti appositi Enti pubblici: prima l'Universit\u00e0 agraria (disciolta nel 1925 e quindi \"temporaneamente\" gestita da un Commissario Prefettizio fino al 1947), successivamente, dal 1947, l'Amministrazione Separata Beni Usi Civici di Grotte Santo Stefano (A.S.B.U.C.). La superficie maggiore dell'antico feudo, per effetto di quella stessa legge, diveniva invece propriet\u00e0 privata della famiglia Doria-Pamphili: successivamente una parte fu acquistata dall'Universit\u00e0 Agraria nei primi anni venti del Novecento. L'istituto del Feudo (gi\u00e0 spogliato in epoca francese dell'autorit\u00e0 di amministrazione civile e giudiziaria) cessava in tal modo definitivamente nelle Provincie italiane ex-pontificie anche dal punto di vista del diritto agrario, per conseguenza di dette procedure legali dette affrancazioni e previste dalla legge italiana del 1888 ancora vigente, cedendo il passo all'autorit\u00e0 del Comune, dell'Universit\u00e0 Agraria e, pi\u00f9 modernamente, dell'Amministrazione Separata Beni Usi Civici.\nRimanevano flebili tracce del diritto feudale solo in qualche livello concesso dalla Casa Doria-Pamphili sulle sue residue propriet\u00e0 \"private\", nonch\u00e9 nell'attribuzione di inusucapibilit\u00e0 e impignorabilit\u00e0 delle terre di propriet\u00e0 collettiva d'uso civico, causandone l'assimilazione al demanio (Patrimonio indisponibile). Negli ultimi decenni la cittadinanza di Grotte Santo Stefano ha avanzato pi\u00f9 volte la richiesta di ricostituire il comune autonomo, lamentando uno scarso interesse del Comune di Viterbo nei confronti della frazione. Tali richieste non hanno avuto esito. A Grotte Santo Stefano, per alcuni anni, ha vissuto anche il famosissimo poeta romano Carlo Alberto Salustri, pi\u00f9 conosciuto come il Trilussa: si era trasferito nel piccolo centro per inseguire il suo grande amore, una giovane attrice figlia di una cittadina grottana. Infatti, quando questa da Roma torn\u00f2 al paese di origine, lui la segu\u00ec ma, dopo aver capito che lei non avrebbe mai ricambiato il suo amore, il poeta torn\u00f2 \"sconsolato\" a Roma.\nTra il 1926 ed il 1929 visse a Grotte Santo Stefano, in veste di sorvegliato speciale e farmacista, Pietro Farini, uno dei padri del socialismo italiano. Nel dattiloscritto autobiografico \"In marcia con i lavoratori\", custodito presso l'Istituto Gramsci di Roma, Farini parla del suo soggiorno a Grotte Santo Stefano. Nel suo libro Pietro Farini racconta del giorno in cui alcuni impiegati del Comune di Viterbo arrivarono in paese per togliere dalla facciata del Palazzo Comunale di Grotte Santo Stefano lo stemma e portare via quanto si trovasse dai locali, accompagnati da un forte dispiegamento delle forze dell'ordine. In questa occasione Farini prende parte alle proteste e dice ai grottani: \"Avete ben ragione a protestare, col comune i cittadini di Grotte perdono tutti i loro diritti\".\nNegli anni cinquanta, le industrie tessili Marzotto tentarono di acquisire gli stabilimenti della Societ\u00e0 Monte Amiata dove si lavorava farina fossile, estratta in loco e molto richiesta per vari utilizzi di tipo industriale, ma non ci furono sviluppi nella trattativa e tutto rimase come era, fino alla chiusura degli stabilimenti. Il 27 luglio del 1966, in localit\u00e0 Poggio del gallo, a Grotte Santo Stafano, viene fatta un'importante scoperta archeologica: lungo il corso del \"Fosso Campanile\", in una zona ricca di farine fossili, venne rinvenuto lo scheletro di un animale preistorico perfettamente conservato. Si tratta di un Elephas antiquus ed il prof. Ambrosetti, dell'Istituto Paleontologico di Roma, lo fa risalire al periodo Quaternario. Dopo la completa estrazione dal suolo lo scheletro \u00e8 stato ricomposto presso lo stesso istituto a Roma, dove \u00e8 tuttora visibile. Altre scoperte dello stesso tipo hanno portato alla luce altri reperti, tra i quali le zanne di un elefante preistorico, conservate ed esposte al museo di Valentano.\nMonumenti e luoghi d'interesse.\nAl primo piano del palazzetto che fu la sede del comune di Grotte Santo Stefano, \u00e8 stato allestito un piccolo museo di Petrografia e Mineralogia, voluto da Padre Felice Rossetti (francescano nativo di Grotte S. Stefano). Nel piccolo museo, gestito dall'associazione culturale Ecomuseo della Tuscia di Grotte S. Stefano, oltre ai tanti campioni di pietre e minerali provenienti da molte parti del mondo, sono raccolte anche quelle provenienti dal territorio circostante e legate alle attivit\u00e0 estrattive che a Grotte S. Stefano hanno rappresentato, e per alcuni materiali come il tufo, la breccia e la sabbia di fiume, rappresentano ancora un settore economico piuttosto importante. Sempre all'interno del piccolo museo \u00e8 stata allestita una pinacoteca e sono esposti alcuni antichi oggetti, recuperati e restaurati da alcuni volontari, che fanno parte della storia del paese. Interessanti inoltre sono una serie di fossili risalenti a milioni di anni fa, rinvenuti in diverse parti del mondo e inviati a Padre Felice per il piccolo museo.\nAll'interno della chiesa dedicata a Santo Stefano, in piazza dell'Unit\u00e0, sono conservate le ossa del patrono San Venerando, le quali sono state riposte nel 1710 all'interno di un'urna di legno intagliato, donata nello stesso anno alla parrocchia,da Don Angelo Golini di Vitorchiano.\nAltre cose di valore, come per esempio l'organo a canne che era posto sopra la porta principale o i confessionali in legno intagliato risalenti al XVII secolo ed altri oggetti come candelabri e gli stessi angeli in legno posti sopra l'urna del santo, sono stati probabilmente venduti dai vari parroci che si sono succeduti, per far fronte alle spese di manutenzione della chiesa stessa. Nella piccola chiesa della Madonna delle Grazie \u00e8 conservato un affresco raffigurante la Madonna col Bambino risalente al XIII secolo, che meriterebbe sicuramente maggiori attenzioni. Nel rione di Magugnano, in una viuzza vicino alla piazza, sono ben visibili i resti di una piccola fortificazione caratterizzata da alcuni archi che sono rimasti praticamente intatti fin dal XIII secolo. Da questa fortificazione, una modesta guarnigione viterbese poteva controllare eventuali movimenti provenienti dal vicino castello di Montecalvello, servendosi della torretta posta sopra i due archi in mattoni che introducevano al piccolo borgo.\nInfatti, il rione di Magugnano era parte del comune di Viterbo fin dal 1172, anno della distruzione di Ferento, mentre Montecalvello era, nella prima met\u00e0 del Duecento, propriet\u00e0 del ghibellino Alessandro Calvelli. Il feudo di Magugnano, nel territorio di Ferento, fu definitivamente incorporato nel 1174 al territorio di Viterbo, quando Cristiano, Arcivescovo di Magonza assicur\u00f2 la non riedificazione di Ferento e riassegn\u00f2 il territorio di quest'ultima al contado di Viterbo. Divenuta una delle Bandite Comunali, a Magugnano non sorse mai un vero castello (diversamente da quanto avvenne nelle limitrofe Celleno, Roccalvecce, Graffignano, Sipicciano, Vitorchiano) sia perch\u00e9 con la caduta di Ferento aveva perso la propria autonomia feudale, ma anche perch\u00e9 era immediatamente prossimo a Grotte ed a Vallebona (abitati del feudo di Montecalvello). Un castello sarebbe stato infatti una potente fortificazione militare a favore dei viterbesi proprio nel momento in cui, con la Signoria dei Gatti a Viterbo, si ha menzione di frequenti ostilit\u00e0 con i Monaldeschi vassalli di Roccalvecce e Montecalvello, culminate alla fine del XV secolo in una vera battaglia presso Montecalvello fra Gatteschi e Maganzesi. Di queste lotte rimane traccia nelle iscrizioni presenti nella Chiesa di San Rocco in Montecalvello.\nScendendo per la via sotto la chiesa della Madonna del Traforo (da Traffore o Traforre, nome di Magugnano nelle antiche mappe, forse da 'Tra-forre' ?), si possono ancora vedere le grotte di origine etrusca che furono abitate dapprima dai Ferentani sfuggiti alla distruzione della loro citt\u00e0 ed in seguito dai loro discendenti, in alcuni casi fino ai primi decenni del Novecento.\nAltre di queste grotte si trovano invece nella parte bassa del rione Centarello (da Centrarello) dove era stata edificata la prima edicola a Santo Stefano che, in seguito, diede origine alla costruzione della piccola chiesa dedicata alla Madonna della buona morte.\nQueste antiche grotte sono state adibite a stalle e ricoveri per animali domestici e vengono utilizzate come piccoli magazzini. Molto suggestivi sono stati i presepi viventi allestiti in passato, durante le festivit\u00e0 natalizie, dall'associazione G.P.A.L. (gruppo promotore attivit\u00e0 locali) proprio in queste antiche grotte. In localit\u00e0 \"Le Case\" esiste un piccolo borgo nato presumibilmente verso la fine del Seicento; in localit\u00e0 \"Casone\" alcune case furono costruite intorno ad una grande costruzione che in origine era un convento di frati, e per le sue dimensioni era ed \u00e8 chiamato il casone.\nAltri piccoli borghi si trovano in localit\u00e0 \"San Biagio, \"La Torre, \"Il Poggio\", \"Il Bellagio\", \"Poggio Crudo\", \"Belvedere\" (detto anche il Tigr\u00e8) ed \"Il Centarello\".\nNelle campagne circostanti ci sono vari cippi funerari di origine etrusca e lungo la strada che unisce Grotte Santo Stefano al borgo di Roccalvecce si pu\u00f2 vedere \"La pietra dell'anello\", uno spuntone di roccia calcarea posto sopra una collinetta, che ha da sempre suscitato la fantasia dei Grottani, dando origine a numerose leggende tra cui la pi\u00f9 famosa \u00e8 quella della \"Chioccia con le uova d'oro\". In localit\u00e0 \"Santigiglio\" (probabilmente da Sant'Egidio) si trova \"Il buco della Fata\": si tratta di un tunnel con la volta a V rovesciata largo circa un metro e lungo circa cinquanta, che si inoltra nel sottosuolo. Si presume che questo tunnel sia di origine etrusca vista la presenza in zona di numerose tombe.\nIl paesaggio rurale intorno a Grotte Santo Stefano presenta siti archeologici di origine etrusca, il castello medievale di Montecalvello e, a pochissimi chilometri, i resti dell'antica citt\u00e0 di Ferento. La scenografica Cascata dell'Infernaccio, generata dal salto di livello che il fiume Rigo incontra lungo il suo percorso verso il Tevere, \u00e8 raggiungibile a piedi lungo un interessante itinerario naturalistico. Grotte Santo Stefano \u00e8 stata anche terra di briganti che utilizzavano la vicina macchia di Piantorena come luogo ideale per le loro scorribande. Tra i briganti pi\u00f9 famosi del territorio spicca il nome di Luigi Rufoloni detto \"Rufolone\" il quale, originario della vicina , si era trasferito proprio a Grotte Santo Stefano. Tra Grotte Santo Stefano e Ferento, in localit\u00e0 Vallecontina, vicino al fiume Vezza c'\u00e8 una solfatara di medie dimensioni dove i fanghi ribollono per effetto dei gas solforosi che risalgono dal sottosuolo, a conferma delle origini vulcaniche della zona.\nNumerose sono le sorgenti d'acqua che si possono trovare nel territorio e, data la presenza di molti minerali e in particolare quelli ferrosi, in molte di queste sorgenti sgorga acqua di un sapore particolare che tutti chiamano \"l'acqua forte\". Una di queste si trova in localit\u00e0 \"Lo spicchione\"; un'altra, dove l'acqua \u00e8 particolarmente ricca di ferro, d\u00e0 il nome a tutta la zona che si chiama, appunto, localit\u00e0 \"Acqua Forte\"; un'altra sorgente, detta \"Acqua del conventino\", si trova in localit\u00e0 \"Il Conventino\", cos\u00ec chiamata perch\u00e9 all'inizio della strada che porta a questa sorgente sorgeva un piccolo convento di epoca medievale del quale \u00e8 ben visibile il rudere che \u00e8 utilizzato come magazzino agricolo.\nAltre sorgenti sono la fontana del \"Tufo\", la fontana degli \"Ammalati\", la fontana del \"Frate\" e non ultima la fontana della \"Torre\" dove, per la grande abbondanza d'acqua, era stato allestito un fontanile (ancora in funzione) e vicino ad esso un grande lavatoio (ormai smantellato) in cui le donne del luogo hanno lavato i propri panni sino alla fine degli anni sessanta.\nNella vicina macchia di Piantorena si pu\u00f2 visitare il parco archeologico del Santissimo Salvatore dove, oltre alla piccola chiesa omonima risalente al XV secolo, ci sono i resti di un antico convento, una torre medievale che stava a guardia del vicino castello di Montecalvello e alcune case ipogee utilizzate anche come nascondigli dai \"briganti\" di fine Ottocento. Fra queste ve ne sono alcune adibite a colombaie, scavate alle pareti con il tipico sistema a nicchiette sovrapposte che, fin dall'et\u00e0 romana e poi nel Medioevo, furono utilizzate per l'allevamento dei colombi a uso commerciale.\nSia le case ipogee sia i colombai si trovano sulle pareti delle rupi, ai fianchi dello sperone tufaceo che costituisce il pianoro di Piantorena, molto probabilmente gi\u00e0 abitato nel periodo etrusco.\nIntorno alle campagne di Grotte Santo Stefano ci sono diversi siti di origine etrusca con tombe e cippi funerari, tra le quali la \"Tomba Rossa\" sita in un terreno privato nel territorio della vicina Vitorchiano. La \"Tomba Rossa\" scavata nel tufo, \u00e8 caratterizzata dalla colorazione rossa (da cui prende il nome) delle finte travi del soffitto e stando alle descrizioni di chi in passato vi \u00e8 potuto entrare, era decorata alle pareti con diverse immagini, una delle quali rappresentava un carro da guerra trainato da cavalli. La tomba \u00e8 riempita di terra quasi fino al soffitto e quindi non \u00e8 possibile n\u00e9 visitarla n\u00e9 riuscire a capire se le decorazioni alle pareti sono ancora presenti e se si sono conservate. Scendendo da Montecalvello verso il Tevere, si arriva alla Chiesa della Madonna dell'aiuto dove ogni anno, in settembre, si svolge l'antica fiera contadina.\nLa piccola Chiesa ha la tipica architettura delle chiese di campagna e, al suo interno, conserva gli ex voto che i fedeli donavano per grazia ricevuta. Il suo nome deriva da fatto che durante un assalto subito da parte dei \"briganti\" uno dei malcapitati si appell\u00f2 all'aiuto della Madonna con la frase \"Madunnina mia aggiutatice\" (Madonnina mia aiutateci) e visto che alla fine ebbe salva la vita, fece edificare la piccola chiesa dedicandola alla Madonna. All'interno del palazzetto in Piazza dell'Unit\u00e0, antica sede del vecchio Comune, \u00e8 conservato quel poco che resta dell'archivio storico, recuperato dopo anni di insistenti richieste rivolte al Comune di Viterbo. L'archivio tuttavia non \u00e8 ancora stato sistemato in modo da poter essere visionato e consultato, cosa che sarebbe molto utile per poter ricostruire una parte importante della storia e dell'identit\u00e0 del paese.\nLo stemma del Comune per esempio, stando ad alcuni scritti, sembrerebbe essere stato lo stesso che in passato fu di Donna Olimpia Maidalchini la quale, essendo la cognata del papa Innocenzo X (Giovanni Battista Pamphili), fu proprietaria del feudo di Montecalvello. Ma da recenti ritrovamenti, nello stemma che \u00e8 giunto fino a noi vi \u00e8 rappresentato uno scudo con croce bianca in campo rosso, contornato da alloro e sormontato da una corona turrita. Questo stemma \u00e8 rappresentato in una sala del palazzo dei Priori a Viterbo, vicino a quelli degli ex comuni di Bagnaia e San Martino. Nei documenti dell'ultima epoca dello Stato Pontificio lo stemma comunale recava invece la tiara papale, simbolo di quel governo. Probabilmente lo stemma di Donna Olimpia potrebbe essere stato imposto in precedenza al Comune di Montecalvello e successivamente ereditato dal pi\u00f9 moderno Comune di Grotte; forse fu ancora utilizzato nei primi anni dopo la sua istituzione del 1809.\nScendendo a sinistra della Chiesa in Piazza dell'Unit\u00e0, si arriva davanti al palazzo Doria Pamphili risalente al XVIII secolo. Sopra il portone principale \u00e8 posto un fregio in peperino che riproduce lo stemma della famiglia. Il palazzo fu donato dalla famiglia alle Suore del Preziosissimo Sangue che lo usarono come convento e come scuola, fino agli inizi degli anni settanta quando, con una raccolta di fondi tra la popolazione, fu acquistato dalla Parrocchia Santo Stefano. Versa in condizioni di degrado molto avanzato, dovuto alla scarsa manutenzione, alle sbagliate destinazioni d'uso e ai deturpamenti sia esterni che interni, effettuati dallo stesso parroco che promosse l'acquisto dell'immobile.\nInfrastrutture e trasporti.\nFerrovie.\nLa Stazione di Grotte Santo Stefano \u00e8 collocata sulla Ferrovia Viterbo-Attigliano-Orte. Vi effettuano fermata treni regionali in servizio navetta tra Viterbo e Orte e tutte le coppie di treni regionali veloci Viterbo Porta Fiorentina-Orte-Roma Termini che, transitando sulla Ferrovia \"Direttissima\", offrono la possibilit\u00e0 di raggiungere la mattina Roma e la sera Grotte Santo Stefano da Roma Termini in circa 1 ora e 10 minuti senza cambio.\nTradizioni popolari.\nEpifania.\nLa tradizione grottana vuole che la Befana, la sera del 5 gennaio, passi a trovare tutti i bambini del paese per capire se sono meritevoli dei doni richiesti.\nInfatti per le vie del paese, si snoda un piccolo corteo, con la banda musicale che accompagna la Befana a far visita a tutti i bambini, nelle case di tutto il paese.\nCarnevale.\nTra le tradizioni popolari di Grotte Santo Stefano \u00e8 interessante la maschera paesana che \u00e8 chiamata \"Buc\u00e8fere\" (secondo alcuni corruzione di Lucifero) che richiama i riti che accompagnavano la celebrazione dei Lupercalia romani. La rappresentazione nel tempo ha subito diverse trasformazioni dovute anche alle frequenti interruzioni della tradizione.\nIl Buc\u00e8fere, nelle ultime rappresentazioni, vestito completamente di nero e incappucciato, e scortato da 40 \"Carnevalotti\" (vestiti e incappucciati di bianco), sfilava il marted\u00ec grasso del carnevale, lungo le vie del paese somministrando scudisciate a coloro che incontrava nel suo percorso, per arrivare in piazza, dove dopo la lettura del suo testamento, una sorta di cantilena dialettale, con la quale rendeva pubblici i fatti e i misfatti, avvenuti in paese durante l'anno, veniva dato alle fiamme (si allestiva un fantoccio) per rappresentare la fine del carnevale.\nIn tempi pi\u00f9 lontani invece, mentre il Buc\u00e8fere risaliva dalla zona del Belvedere, accompagnato dalla cadenza del suono di un tamburo, sceglieva tra i giovani che gli porgevano il cappello, 12 \"carnevalotti\" ai quali donava un nastrino colorato. Finita la scelta, i carnevalotti dovevano difendersi dagli attacchi degli altri non scelti che tentavano di rubare il nastrino e, se questo avveniva, il carnevalotto derubato doveva cercare di recuperarlo per evitare le vergate da parte del Buc\u00e8fere.\nCome negli ultimi decenni, una volta arrivati in piazza, il Buc\u00e8fere saliva sulla scalinata di una casa e leggeva il proprio \"Testamento\" che come gi\u00e0 detto, era composto ad arte per mettere alla berlina i paesani rendendo pubblici fatti e misfatti avvenuti durante l'anno. Sempre secondo la tradizione, terminata la lettura del \"Testamento\" il Buc\u00e8fere veniva dato alle fiamme.\nLa manifestazione, che negli anni ha subito varie interruzioni e modifiche nella rappresentazione, viene portata avanti con successo crescente grazie ad una associazione culturale, composta principalmente da giovani grottani, denominata appunto \"il Buc\u00e8fere\" e nata proprio con lo scopo di riconsegnare alla popolazione e tramandare alle future generazioni una tradizione tra le pi\u00f9 antiche e particolari del nostro territorio. \n1\u00ba maggio.\nIl primo giorno di maggio si festeggia la festa campestre del SS. Salvatore. Ogni anno tutta la popolazione di Grotte Santo Stefano, si ritrova presso il santuario del S.S. Salvatore nella vicina macchia di Piantorena dove oltre a partecipare alle funzioni religiose, se il tempo lo permette, \u00e8 solita organizzare pranzi con carne alla brace e buon vino, restando poi fino a sera, intrattenendosi con giochi popolari, sempre immersi nel verde che circonda la piccola Chiesa rurale sita sul posto.\nCultura e associazioni.\nL'associazione Pro loco Santo Stefano durante l'anno promuove varie attivit\u00e0 tra le quali, nel mese di giugno, la Sagra delle fettuccine; il G.P.A.L. (gruppo promotore attivit\u00e0 locali) che si distingue in particolare per l'organizzazione della \"Gipalissima\", una sorta di competizione a squadre che si contendono un trofeo in varie manifestazioni di tipo sportivo, artistico e di abilit\u00e0 in generale, durante tutta l'estate; il motogruppo \"I Tasci Grottani\" \u00e8 una associazione di motociclisti locali che organizza il \"Tascio Fest\", grande raduno che richiama motociclisti da molte parti della provincia e non solo.\nAltre associazioni, sono: I cavalieri di Grotte Santo Stefano e quelli di Ferento, La soc. Sportiva, La Misericordia, L'AVIS, L'Associazione per l'impegno Sociale, L'Ecomuseo della Tuscia ed altre, le quali garantiscono la promozione delle attivit\u00e0 nel paese e di fatto si sostituiscono con spirito di sacrificio alla mancanza degli assessorati di un comune che purtroppo Grotte Santo Stefano non ha.\nGrotte Santo Stefano pu\u00f2 inoltre vantare una tradizione bandistica con pi\u00f9 di 90 anni di storia. La banda \"Ferentum\" infatti nasce nel 1920 e si esibisce per la prima volta il 15 luglio del 1922, in piazza del Comune (piazza dell'Unit\u00e0 dopo l'aggregazione a Viterbo). La banda, con un primo organico di circa 20 elementi, diretto dal maestro Sebastiano Rapisarda, come gi\u00e0 detto, si esib\u00ec per la prima volta nella piazza del piccolo comune il 15 luglio del 1922."}
{"id": "782962", "revid": "1226", "url": "https://it.wikipedia.org/wiki?curid=782962", "title": "Il Giustiziere di mezzogiorno", "text": ""}
{"id": "782963", "revid": "287204", "url": "https://it.wikipedia.org/wiki?curid=782963", "title": "Metronapoli", "text": "Metronapoli S.p.A. era un'azienda napoletana di trasporto pubblico, fusasi poi con l'ANM. Metronapoli rientrava tra le aziende del Consorzio UnicoCampania.\nStoria.\nCreata il 26 luglio 2000 e operativa dal 1\u00ba febbraio 2001. Nacque per suddividere la gestione delle linee metropolitane e i servizi ettometrici, all'ANM.\nIl 27 novembre 2012 con una delibera della giunta comunale viene approvato il nuovo testo dello Statuto Sociale di Metronapoli S.p.A. con il conferimento di tutte le quote azionarie detenute, della societ\u00e0 Napolipark s.r.l. a sua volta controllata al 100% dal Comune di Napoli in essa.\nIl 24 ottobre del 2013 viene firmato l'atto notarile con la quale le quote azionarie di Metronapoli S.p.A. vengono conferite nuovamente in ANM.\nTratte gestite.\nL'azienda gestiva le linee 1 e 6 della metropolitana di Napoli e i sistemi ettometrici. Per un breve periodo ha gestito anche la linea 2. Inoltre controllava il corridoio di collegamento della linea 1 con la linea 2."}
{"id": "782964", "revid": "1226", "url": "https://it.wikipedia.org/wiki?curid=782964", "title": "Il Dottor T e le donne", "text": ""}
{"id": "782966", "revid": "1226", "url": "https://it.wikipedia.org/wiki?curid=782966", "title": "Il Paradiso delle fanciulle", "text": ""}
{"id": "782967", "revid": "1226", "url": "https://it.wikipedia.org/wiki?curid=782967", "title": "Il Presidente - Una storia d'amore", "text": ""}
{"id": "782969", "revid": "1226", "url": "https://it.wikipedia.org/wiki?curid=782969", "title": "Il Siciliano", "text": ""}
{"id": "782972", "revid": "1226", "url": "https://it.wikipedia.org/wiki?curid=782972", "title": "Il cavaliere della Valle Solitaria", "text": ""}
{"id": "782974", "revid": "125718633", "url": "https://it.wikipedia.org/wiki?curid=782974", "title": "Misery Index", "text": "I Misery Index sono un gruppo deathgrind americano.\nLa formazione originale consisteva di due cantanti, Jason Netherton al basso e Mike Harrison alla chitarra, e Kevin Talley alla batteria. Nel 2006 l'addio di Harrison e Talley cede il posto a Mark Kloeppel e Adam Jarvis rispettivamente alla voce e alla batteria, con l'entrata nel gruppo di Sparky Voyles, successivamente rimpiazzato nel 2010 da Darin Morris.\nIl nome del gruppo \u00e8 un riferimento all'indice di miseria, indicatore economico creato dall'economista Arthur Okun. La band \u00e8 infatti solita a trattare tematiche politiche e sociali, mostrando la propria visione incline al radicalismo e al liberalismo progressista.\nBiografia.\nI Misery Index si formano nel 2001 a Baltimore nel Maryland, da Jason Netherton al basso e voce, Mike Harrison al basso e voce e dal batterista Kevin Talley ai quali poi si aggiunger\u00e0 il secondo chitarrista Sparky Voyles. Il loro intento era quello di combinare gli intensi elementi del metal con un approccio proprio del grind e con l'aggiunta di patterns derivati dall'hardcore punk e dal grindcore. Tutto questo miscelato con repentini cambi di tempo e ferocia compositiva.\nNel settembre del 2001 la band si autoproduce per la loro etichetta Anarchos Records; il primo EP \"Overthrow\" si fa subito apprezzare nell'underground con cinque tracce. Seguito nel 2002 dallo split EP con i Commit Suicide, dopo la registrazione di quest'ultimo Harrison e Talley lasciano la band per intraprendere altri progetti. Il sostituto del batterista Talley fu l'ex Severed Head Matt Byers che seguir\u00e0 il gruppo nel suo primo tour americano e registrer\u00e0 nel 2003 prima un EP con gli Structure Of Lies e poi il primo full-length \"Retaliate\".\nQuesto disco sar\u00e0 influenzato dal sound dei primi Brutal Truth, dei Terrorizer e degli Assuck; le liriche tratteranno dell'ipocrisia e delle psicosi del tessuto sociale odierno scagliandosi contro chi si adagia su questo status quo. Raggiunti dal chitarrista Bruce Greig che suoner\u00e0 solo live, per promuovere il disco i Misery Index suoneranno tra il 2003 e 2004 in America e in Europa nel bill dello X-Mass Festival con Deicide, Nile, Amon Amarth, Destruction e Graveworm. Il gruppo girer\u00e0 anche il video per la canzone The Great Depression e un DVD per la Anarchos Records con uno show completo in Grecia. Nell'agosto del 2004, dopo l'abbandono del batterista Byers, il gruppo recluta Adam Jarvis e partecipa ai festival estivi Wacken Open Air, Brutal Assault e Party.San Metal Open Air. A queste partecipazioni a vari festival seguir\u00e0 la registrazione dell'EP \"Dissent,\" che rifinir\u00e0 con maggior cura il suono creato per \"Retaliate\" incrementando la tecnica dei singoli strumentisti.\nA supporto del disco i Misery Index andranno in tour suonando con Napalm Death, Suffocation, Behemoth, Neuraxis, Rotten Sound, Magrudergrind e Devil Inside. Nel febbraio del 2005 si unisce a Netherton, Voyles e Jarvis, il chitarrista Mark Kloeppel completando cos\u00ec la formazione che registrer\u00e0 nella primavera del 2006 l'album \"Discordia\" proseguendo e migliorando il percorso musicale intrapreso con il mini Dissent e firmando uno ritenuto tra i migliori dischi di metal estremo usciti in quell'anno. Attualmente la band \u00e8 impegnata nel tour europeo con Necrophagist e Origin. \nNel 2007 viene lanciato l'EP \"Hang Em High\" e nell'autunno dell'anno dopo la band pubblica il terzo album \"Traitors\", da cui viene tratto anche un video per la titletrack."}
{"id": "782975", "revid": "1226", "url": "https://it.wikipedia.org/wiki?curid=782975", "title": "Il compagno Don Camillo (film)", "text": ""}
{"id": "782977", "revid": "33689", "url": "https://it.wikipedia.org/wiki?curid=782977", "title": "Schermaglia (videogiochi)", "text": "Con il termine schermaglia (in inglese skirmish) si intende una modalit\u00e0 di gioco presente in molti videogiochi di combattimento, che consiste nel giocare una partita singola fine a s\u00e9 stessa, priva di trama e non inserita in una sequenza di livelli sempre pi\u00f9 difficili (che \u00e8 tipica invece della modalit\u00e0 campagna).\nPossono esserci due o pi\u00f9 partecipanti, in genere tutti ad armi pari, organizzati o meno in squadre, controllati dal PC e/o da altri giocatori tramite la modalit\u00e0 multiplayer. \nLa modalit\u00e0 schermaglia \u00e8 presente in moltissimi giochi di strategia, per citarne alcuni: \"Stronghold\", \"Age of Empires\", \"Empire Earth\". In alcuni videogiochi anche la modalit\u00e0 Campagna pu\u00f2 essere formata da varie partite in modalit\u00e0 schermaglia, come in \"\"."}
{"id": "782989", "revid": "1851848", "url": "https://it.wikipedia.org/wiki?curid=782989", "title": "Jean Robic", "text": "Professionista dal 1943 al 1959, nel 1947 vinse il Tour de France e tre anni dopo divenne il primo campione del mondo di ciclocross.\nCarriera.\nPass\u00f2 la giovinezza a Radenac nel dipartimento di Morbihan nella strada che successivamente \u00e8 stata ribattezzata con il suo nome.\nNel 1947 vinse il primo Tour de France del dopoguerra, vestendo la maglia gialla solo in occasione della premiazione sugli Champs-\u00c9lys\u00e9es a Parigi; durante la tappa conclusiva di quell'edizione, Robic attacc\u00f2 sulla c\u00f4te di Bonsecours, insieme a Edouard Fachleitner e Lucien Teisseire, distanziando la maglia gialla Pierre Brambilla. Sul traguardo Robic era primo in classifica generale, mentre Fachleitner secondo. Pensando di dovere la vittoria all'intercessione di Sant'Anna, patrona dei Bretoni, offr\u00ec la maglia alla Santa nella basilica di Sainte-Anne-d'Auray, in cui si trova tuttora. Oltre che su strada Robic si distinse anche nelle gare di ciclocross, specialit\u00e0 nella quale vinse il primo campionato del mondo nel 1950.\nDi costituzione minuta ed esile era soprannominato \"Biquet\" (Capretto) per il suo particolare stile di scalatore, ma anche \"testa di vetro\" perch\u00e9 costretto a proteggersi col casco di cuoio dopo la frattura del cranio nella Parigi-Roubaix 1944.\nMorte.\nMor\u00ec il 6 ottobre 1980 in un incidente automobilistico nei pressi di Claye-Souilly, rientrando dalla serata a Germiny-L\u00e9v\u00eaque dove Joop Zoetemelk celebrava la vittoria del Tour.\nRobic riposa nel cimitero comunale di Wissous."}
{"id": "782996", "revid": "767487", "url": "https://it.wikipedia.org/wiki?curid=782996", "title": "Sorosilicato", "text": "I sorosilicati (dal greco \"soros\", gruppo) sono silicati che si distinguono per la presenza del gruppo (Si2O7)6-. In questa struttura due tetraedri base di silicio condividono un atomo di ossigeno ai vertici. In questo gruppo troviamo pi\u00f9 di 70 minerali, ma la maggior parte sono rari.\nEsempi di sorosilicati sono:"}
{"id": "782998", "revid": "124050320", "url": "https://it.wikipedia.org/wiki?curid=782998", "title": "Teatro comunale (Montecarotto)", "text": "Il Teatro comunale di Montecarotto \u00e8 lo storico teatro della citt\u00e0 nella provincia di Ancona.\nStoria.\nIl teatro \u00e8 stato costruito a partire dal generoso lascito testamentario di 5.320 lire di Alessandro Baldoni datato 8 ottobre 1861. La volont\u00e0 del nobile era chiarissima: quella somma doveva essere utilizzata unicamente per la costruzione di un nuovo teatro, in sostituzione del precedente. L'impresa si rivel\u00f2 subito imponente, anche perch\u00e9 bisognava costruire un'opera di alto pregio artistico, da collocare in un'area ristretta, evitando le dimensioni ridotte del precedente impianto, gi\u00e0 esteticamente discutibile e strutturalmente precario.\nIl denaro in mano al comune tuttavia non poteva essere immediatamente utilizzato in quanto il testamento venne impugnato dal ramo degli eredi indiretti dei Dionisi Vici che ne reclamavano la titolarit\u00e0.\nLa sentenza del Tribunale civile e correzionale di Macerata nel 1866 diede ragione al Comune di Montecarotto. Solo allora si pot\u00e9 procedere con la istituzione nel 1867 di una commissione per la preparazione di un progetto di massima che contemplasse appalti tecnici, costo complessivo dell'opera, luogo per l'edificazione e misure da porre in essere per l'espropriazione del suolo per pubblica utilit\u00e0.\nProgettista dell'opera divenne l'architetto di Jesi Raffaele Grilli e la gara di appalto se l'aggiudic\u00f2 l'imprenditore di Ancona Giuseppe Lanari.\nI lavori iniziarono nella primavera del 1872 e, nel pieno rispetto dei tempi di consegna, Lanari complet\u00f2 la struttura muraria l'8 marzo 1875. Seguirono le pitture, i decori artistici e la cura scenografica, dettagli ultimati nell'estate del 1877 prima del collaudo e della dichiarazione di agibilit\u00e0 del complesso. Il primo spettacolo avvenne l'8 settembre seguente con l'\u00abOpera in Musica\u00bb Maria di Rohan del maestro Gaetano Donizetti.\nDopo anni di inattivit\u00e0 per insorta inagibilit\u00e0 accertata negli anni sessanta del Novecento, nei primi anni ottanta sono iniziati i lavori di restauro e di consolidamento strutturale, completati in occasione del Festival Pergolesi Spontini il 9 settembre 2001. I locali sottostanti il teatro accolgono dal 2006 il Museo Civico e della Mail Art.\nCaratteristiche artistiche e architettoniche.\nLe decorazioni sono state curate dal senigalliese Giulio Marvardi e il corredo scenico \u00e8 opera di Enrico Andreani di Ancona. Il sipario \u00e8 invece del pittore parmense Cecrope Barilli, allora impegnato a Roma negli affreschi del nuovo palazzo del Ministero delle finanze ma che accett\u00f2 di eseguire la pittura per un compenso di 300 lire. Barilli arriv\u00f2 a Montecarotto il 23 luglio 1877 e la scena che scelse per il sipario \u00e8 del tutto assimilabile alla sala di ballo che egli esegu\u00ec nel Palazzo de Larderel, a Livorno.\nI tre artisti intesero dare al teatro una chiara intonazione allegorica e floreale, con dorature e semidorature che conferirono agli interni un aspetto prezioso e raffinato.\nLa sala degli spettacoli ha una pianta con curva \"a campana\" o a ferro di cavallo, rivelatasi gi\u00e0 all'inizio dell'Ottocento pi\u00f9 congeniale della forma circolare, perch\u00e9 facilitava la \"buona visione\" del palcoscenico agli spettatori del settore pi\u00f9 concavo dei tre ordini.\nLe gallerie sono divise in palchetti da scomparti, secondo lo schema \"ad alveare\" che risale al barocco, con tre ordini di palchi per un totale di 38 unit\u00e0. Il Teatro si caratterizza per la decorazione dei parapetti a fascia, mentre il boccascena \u00e8 delimitato da coppie di paraste di stile corinzio, e concluso da un architrave dipinto a finti cassettoni. Il soffitto presenta immagini di stile classico alternate con ornamenti floreali che Marvardi aveva appreso dal maestro Mantovani.\nL'edificio si caratterizza per la facciata in cotto. Il portico \u00e8 sorretto da sei colonne doriche in laterizio e da pilastri a bugnato liscio. Il piano superiore presenta tre grandi finestre ad arco in asse con tre finestrotti quadrati inseriti nella parete dell'attico con la scritta \"Teatro Comunale\", al di sopra del cornicione a mensole."}
{"id": "783002", "revid": "88740", "url": "https://it.wikipedia.org/wiki?curid=783002", "title": "Pusa sibirica", "text": "La foca del Bajkal o nerpa (Pusa sibirica) \u00e8 un focide endemico del grande Lago Bajkal in Siberia. \u00c8 uno dei pinnipedi pi\u00f9 piccoli al mondo e anche il pi\u00f9 longevo, potendo vivere fino a 50 anni.\nDescrizione.\nLa foca del Bajkal \u00e8 lunga circa 130/140 centimetri e pesa fino a 70 chili; i maschi sono leggermente pi\u00f9 grandi.\nLa pelliccia dell'animale ha un colore che varia di tonalit\u00e0 tra il nero e il bianco, grigio scuro nella parte superiore e grigio chiaro in quella inferiore; il colore \u00e8 diversamente distribuito sul corpo da esemplare a esemplare.\nDistribuzione.\nLa foca del Bajkal \u00e8 endemica del lago da cui prende il nome; non \u00e8 noto come abbia fatto a raggiungere il lago, situato nell'entroterra del continente asiatico, a duemila chilometri dall'Artico dove vivono i suoi pi\u00f9 stretti parenti. Un'ipotesi \u00e8 che in passato esistesse una qualche via di comunicazione tra il lago e l'Artico; altri invece ipotizzano che la nerpa faccia parte della fauna del Terziario.\nLa caccia di frodo (per la carne e la pelliccia) e l'inquinamento del Bajkal costituiscono un serio pericolo per la sopravvivenza di questo animale; nel 1994 si contavano circa 104.000 esemplari (dato reso pubblico dal governo russo), numero che gi\u00e0 nel 2000, secondo Greenpeace, era sceso a 55-65.000.\nBiologia.\nLa foca del Bajkal trascorre gran parte del suo tempo immersa; pu\u00f2 stare in apnea per periodi fino a 70 minuti. In inverno, quando la superficie del lago gela, riesce a rompere il ghiaccio superficiale per avere vie di fuga in caso di pericolo o anche semplicemente per respirare.\nAlimentazione.\nSi nutre di pesci e invertebrati. La sua dieta \u00e8 composta principalmente da pesci dei generi \"Comephorus\" (golomyanka, endemismo del Lago) e \"Cottocomephorus\"; la maggior parte dei pesci dei quali si nutre non sono economicamente importanti per l'uomo. Le foche si nutrono principalmente durante la notte quando i pesci si avvicinano maggiormente alla superficie.\nRiproduzione.\nLa riproduzione avviene in acqua, dopo che il cucciolo \u00e8 svezzato, generalmente verso maggio. La gestazione dura circa nove mesi e i cuccioli nascono quando il lago \u00e8 ancora ghiacciato tra febbraio e marzo. Di solito nasce soltanto un esemplare ma i gemelli non sono rari; se entrambi i gemelli sopravvivono allo svezzamento rimangono insieme per un breve periodo prima di separarsi. Appena nati i cuccioli pesano poco pi\u00f9 di un cucciolo di uomo: circa 4,5\u00a0kg e sono lunghi circa 65/70 centimetri. Sono ricoperti di un soffice pelo lungo e bianco che dura le prime 6 settimane dopodich\u00e9 viene sostituito dal pelo classico della specie. I cuccioli vengono nutriti dalla madre per i primi 2 mesi di vita, tranne nel sud del lago dove il ghiaccio si scioglie prima e i cuccioli rimangono pi\u00f9 piccoli rispetto a quelli nati a nord. Le femmine tendono a raggiungere la maturit\u00e0 sessuale a 3 - 6 anni ed ai maschi a 4 - 7 anni. Circa l'88% delle femmine ogni anno ha un cucciolo fino ai 30 anni."}
{"id": "783003", "revid": "599013", "url": "https://it.wikipedia.org/wiki?curid=783003", "title": "Senato Subalpino", "text": "Per Senato Subalpino si intende, normalmente, il senato istituito da Carlo Alberto di Savoia, re di Sardegna in base allo Statuto Albertino emanato il 4 marzo 1848.\nIl nome.\nA Carlo Alberto spettava il titolo di re in riferimento al Regno di Sardegna. In realt\u00e0 lo Stato non solo aveva come capitale Torino, ma aveva in Piemonte l'assoluta centralit\u00e0 degli interessi. Si coni\u00f2, pertanto, il termine \"Subalpino\" per indicare la nuova realt\u00e0 politica.\nIl nome \"Senato Subalpino\", inoltre, richiama quello della Repubblica Subalpina, che ebbe una vita effimera sotto Napoleone: nata nel giugno 1800, gi\u00e0 nel marzo del 1801 era stata inglobata totalmente dentro il sistema amministrativo e militare francese per cessare, anche formalmente, nel 1802.\nStoria.\nIl Senato subalpino del Regno di Sardegna si riun\u00ec a Torino dal 1848 al 1861, come espressione di una fase monarchico-costituzionale.\nLo Statuto albertino (che era una Carta Concessa dal sovrano, non una Costituzione in senso stretto) prevedeva per quello che riguarda il potere legislativo, un sistema bicamerale:\nIl re poteva scegliere i senatori nell'ambito di 21 categorie elencate dallo Statuto:\nL'et\u00e0 minima era 40 anni.\nFacevano parte di diritto del Senato i principi della famiglia reale, che vi entravano al compimento del ventunesimo anno d'et\u00e0, ma acquisivano il diritto di voto solo dopo aver compiuto 25 anni.\nIl presidente del Senato, cos\u00ec come i vice-presidenti erano nominati dal Re. Il primo presidente del Senato subalpino fu il conte Gaspare Coller, di Cuneo, presidente di cassazione, nominato il 3 maggio 1848.\nLo Statuto aveva istituito una monarchia costituzionale pura, nella quale, cio\u00e8, il potere esecutivo spettava al re che lo esercitava tramite un Governo da lui nominato e che rispondeva solo a lui.\nBen presto, soprattutto per merito di Camillo Benso di Cavour, il ruolo del Parlamento divenne fondamentale.\nIl Senato, da principio era essenzialmente su posizioni conservatrici, sempre schierato in difesa delle prerogative reali, anche in forte contrasto con la Camera dei deputati.\nIl Governo inizi\u00f2, allora, il ricorso alla nomina di senatori favorevoli al nuovo corso politico: si coni\u00f2, per indicare questo fenomeno, il termine \"infornate\". Cavour, nei suoi otto anni di Governo, propose la nomina di ben 158 senatori.\nSecondo il modello inglese, le attribuzioni legislative della Camera alta non differivano da quelle della Camera elettiva, ma le leggi relative all'imposizione di tributi o all'approvazione dei bilanci dovevano essere esaminate prima dalla Camera dei deputati.\nIl Senato svolgeva anche la funzione di Alta Corte di Giustizia per giudicare i crimini di alto tradimento e di attentato alla sicurezza dello Stato, nonch\u00e9 i Ministri accusati dalla Camera dei deputati. In tali casi il Senato non si configurava quale organo politico, ma giurisdizionale.\nIl Senato del Regno d'Italia.\nCome conseguenza della Seconda Guerra di Indipendenza la Lombardia fu unita al regno Sabaudo nel 1859 e poi gradualmente le altre regioni dell'Italia Centro settentrionale; dopo l'impresa dei Mille, anche l'ex Regno delle due Sicilie.\nPer adeguarsi alla nuova situazione tra il 23 gennaio 1860 e il 7 febbraio 1861, in imminenza dell'inaugurazione, avvenuta il 18 febbraio, dell'ottava legislatura, si verific\u00f2 l'immissione oltre che di nuovi senatori piemontesi e sardi, anche di lombardi, emiliani, romagnoli, toscani, marchigiani, umbri, napoletani e siciliani. Con le nuove nomine, la composizione del Senato arriv\u00f2 a 219 membri.\nIl Senato, diventato Senato del Regno (Italia), continu\u00f2 a riunirsi nella sede del Senato subalpino.\nLa sede.\nSede del Senato subalpino era Palazzo Madama, che prende il nome da Madama Reale Maria Cristina di Borbone-Francia, vedova di Vittorio Amedeo I di Savoia e reggente del ducato in nome del figlio Carlo Emanuele II di Savoia, che vi abit\u00f2 dal 1637. Vi si tenne la prima seduta del Parlamento istituito con lo Statuto albertino.\nPresidenti (1848-1861).\nElenco dei presidenti. La carica durava per ogni singola sessione della legislatura.\nStatistica.\nSenatori del Regno di Sardegna per anno di nomina"}
{"id": "783004", "revid": "1610933", "url": "https://it.wikipedia.org/wiki?curid=783004", "title": "Nerpa", "text": ""}
{"id": "783006", "revid": "1610933", "url": "https://it.wikipedia.org/wiki?curid=783006", "title": "Foca del Bajkal", "text": ""}
{"id": "783007", "revid": "614773", "url": "https://it.wikipedia.org/wiki?curid=783007", "title": "Giuseppe Ferdinando Piana", "text": "Biografia.\nPiana dimostra fin da giovane una spiccata attitudine alla pittura. Fu proprio Ernest Meissonier che in uno dei suoi soggiorni a Bordighera presso la Villa Garnier, consiglia ai genitori di Piana di avviarlo agli studi artistici.\nNel 1882 Giuseppe Ferdinando Piana si trasferisce a Torino per studiare all'Accademia Albertina avendo come professori Francesco Gamba e Andrea Gastaldi. \u00c8 nella capitale piemontese che fa il suo esordio realizzando i suoi primi quadri: \"A ponente di Bordighera, campagna ligure\", \"Politica rustica\" e nel 1898 \"Studio d'artista\" che sar\u00e0 acquistata dal governo.\nNel 1903 trasferitosi a Sesto San Giovanni, espone alla Permanente di Milano presentando \"Pace\", dipinto che riscuoter\u00e0 inattesi apprezzamenti. Nel 1906 \u00e8 invitato alla Mostra Nazionale di Milano dove presenta \"Cortile dei leoni a Granada\", \"La danza delle olive\" e \"Mare dopo la pioggia\", questi ultimi due dipinti sono acquistati dalla Galleria d'arte moderna (Milano). Nel 1919 partecipa alla Quadriennale di Torino presentando \"Ultima onda\" e nello stesso anno viene nominato accademico di merito all'Accademia di Brera.\nOltre alla pittura si dedica alla tecnica dell'affresco e infatti la Regina Margherita gli commissioner\u00e0 dei lavori per la Villa Etelinda. Avendo vissuto e frequentato Bordighera fin da giovane conoscer\u00e0 tutti gli artisti \u201cbordigotti\u201d del suo tempo fra cui Charles Garnier, Mos\u00e8 Bianchi, Hermann Nestel, Friederich von Kleudgen, Gustav Zorn (che diventer\u00e0 suo suocero), Giuseppe Balbo e Pompeo Mariani. Quest'ultimo sar\u00e0 uno dei suoi pi\u00f9 cari amici e sar\u00e0 lui a presentare a Mariani, Marcellina Caronni, che poi ne diventer\u00e0 la moglie.\nPiana dedicher\u00e0 sempre una particolare attenzione ai colori di Bordighera e dei paesi limitrofi, mostrandone con la tecnica dell'acquarello e dell'olio, in particolare, vivaci scorci della ricca vegetazione e dei paesaggi solari e luminosi. Divenne maestro della Regina Madre e conobbe Edmondo De Amicis al quale fece un ritratto in occasione dei soggiorni bordigotti.\nFurono organizzate svariate esposizioni con suoi dipinti fra cui una particolarmente ricca nel 1954 presso il Palazzo del Parco a Bordighera e una molto significativa per il tipo di opere esposte alla Galleria Bolzani di Milano nel 1968.\nFra i suoi allievi il pi\u00f9 amato fu Fernando Pelosini (1901-1982) a cui lasci\u00f2 in eredit\u00e0 tutto il suo materiale di pittura."}
{"id": "783015", "revid": "149485", "url": "https://it.wikipedia.org/wiki?curid=783015", "title": "Patto di non aggressione sovietico-polacco", "text": "Il patto di non aggressione sovietico-polacco (in polacco: \"Polsko-radziecki pakt o nieagresji\", in russo: \"Pakt o nenapadenii mezhdu SSSR i Pol'shey\") fu un trattato internazionale di non aggressione firmato nel 1932 da rappresentanti della Polonia e dell'Unione Sovietica. Il patto fu rotto unilateralmente dall'URSS il 17 settembre 1939 con l'invasione sovietica della Polonia.\nContesto storico e trattative.\nDopo la guerra russo-polacca, le autorit\u00e0 polacche perseguirono una politica di \"eguale distanza\" tra la Germania e l'Unione Sovietica: la maggior parte del politici polacchi, sia di destra che di sinistra, credevano che la Polonia dovesse confidare soprattutto sull'alleanza con la Francia, che risaliva alla prima guerra mondiale e non dovesse quindi sostenere n\u00e9 la Germania n\u00e9 l'URSS. Per normalizzare i contatti bilaterali con l'URSS, iniziarono le trattative nel gennaio 1926, per stipulare un patto di non aggressione. Il trattato doveva rafforzare le conquiste polacche ottenute con la pace di Riga e doveva essere bilanciato con un patto simile da stipulare con la Germania.\nLe trattative con la Germania non iniziarono, e anche quelle polacco-sovietiche furono interrotte nel giugno 1927, dopo che la Gran Bretagna ruppe le relazioni diplomatiche con l'Unione Sovietica e dopo che il plenipotenziario sovietico Volkov fu ucciso. La Polonia invece applic\u00f2 il patto Briand-Kellogg del 1928. I negoziati polacco-sovietici ripresero a Mosca nel 1931 e il patto fu finalmente firmato il 25 luglio 1932 e fu dichiarato valido per tre anni. Il 5 maggio 1934 fu esteso fino al 31 dicembre 1945 senza emendamenti. Tra gli altri argomenti, entrambe le parti erano d'accordo a rinunciare alla violenza nelle relazioni bilaterali, a risolvere i problemi attraverso negoziati e di evitare i conflitti armati o alleanze che avrebbero indebolito l'altra parte.\nIl 23 settembre 1938 l'URSS invi\u00f2 una nota al governo polacco informandolo che il patto sarebbe stato considerato nullo se la Polonia avesse partecipato all'occupazione della Cecoslovacchia, ma questo non accadde perch\u00e9 il governo sovietico dichiar\u00f2 il 31 ottobre, dopo che la Polonia occup\u00f2 Cieszyn, che il patto era ancora in vigore. Il trattato fu ancora rinnovato il 26 novembre 1938, ma venne brutalmente rotto dai sovietici il 17 settembre 1939, quando l'Armata Rossa si un\u00ec alle forze della Germania nazista nell'invasione della Polonia, in accordo con i protocolli segreti del Patto Molotov-Ribbentrop. Al momento della stipula, il patto fu considerato come il maggior successo della diplomazia polacca. Ci\u00f2 rinforz\u00f2 anche le posizioni polacche nei negoziati con la Germania, il che si vide con la firma del patto di non aggressione tedesco-polacco 18 mesi dopo."}
{"id": "783020", "revid": "298055", "url": "https://it.wikipedia.org/wiki?curid=783020", "title": "Mort Cinder", "text": "Mort Cinder \u00e8 un fumetto argentino scritto da H\u00e9ctor Oesterheld e disegnato da Alberto Breccia. Fece la sua prima apparizione il 20 luglio del 1962, nel numero 718 della rivista \"Misterix\". Nel 1964 esce la sua ultima storia. Per mano di Alberto Breccia, \"Mort Cinder\" verr\u00e0 poi pubblicato in Spagna, Francia, Italia e Polonia.\nIl personaggio.\nCome altri esempi celebri in letteratura, le avventure di Mort Cinder ruotano attorno a una coppia formata dal protagonista Mort Cinder e dalla sua spalla, l'antiquario Ezra Winston, che funge anche da narratore delle dieci storie di cui si compone il ciclo.\nMort Cinder fa la sua entrata in scena a partire dalla storia \"Gli uomini dagli occhi di piombo\" dove viene presentato come un omicida che \u00e8 appena stato impiccato. Mort Cinder \u00e8 un personaggio immortale che ha preso parte durante i secoli a numerose vicende storiche sulle quali pu\u00f2 raccontare la versione dei fatti di chi era presente. In realt\u00e0, Mort Cinder non \u00e8 esattamente immortale: muore ma rinasce sempre. In questo modo ha potuto prendere parte a innumerevoli eventi storici nel corso dei secoli e nei luoghi pi\u00f9 disparati della Terra. Era presente sulle navi negriere americane o fra i faraoni egiziani, ha vissuto la vera storia della costruzione della torre di Babele e ha lottato fianco a fianco alle milizie spartane nell'epica battaglia delle Termopili.\nGraficamente, il personaggio di Mort Cinder \u00e8 ispirato al disegnatore Horacio Lalia, assistente di Breccia all'epoca.\nEzra Winston \u00e8 un antiquario di una certa et\u00e0, appassionato del suo lavoro, che gestisce il negozio di famiglia a Chelsea. Ezra Winston conduce tranquillamente i suoi affari fino al giorno del suo incredibile incontro con Mort Cinder. Da quel giorno, la sua vita viene cambiata completamente e per sempre.\nGraficamente, il personaggio di Ezra Winston \u00e8 basato sull'aspetto dello stesso Breccia, opportunamente invecchiato essendo Breccia all'epoca pi\u00f9 giovane del personaggio.\nAmbientazione.\nLe storie di Mort Cinder sono ambientate in parte nel presente e in parte nel passato. Hanno inizio nel negozio di Ezra Winston a Chelsea e partono spesso da oggetti d'antiquariato che capitano in negozio e che immancabilmente costituiscono elementi di una vita precedente del millenario Mort Cinder. Spesso \u00e8 lo stesso Mort Cinder a raccontare a Ezra Winston le storie del passato legate a tali oggetti, come un modellino di goletta usata per la tratta degli schiavi, uno dei mattoni che costituivano la mitica torre di Babele o un'antica vetrata. Altre volte i racconti di Mort Cinder prendono il via da articoli di giornale, o da incontri fortuiti.\nLa lunghezza delle avventure varia; si tratta generalmente di storie brevi ad esclusione de \"Gli uomini dagli occhi di piombo\" che costituisce la storia pi\u00f9 lunga ed articolata di tutta la serie.\nAnche lo stile delle storie varia, passando dal tono inquietante, fantastico e misterioso e dall'atmosfera horror de \"Gli uomini dagli occhi di piombo\" al racconto di una dolente umanit\u00e0 e tenerezza de \"La madre di Charlie\", all'attenzione per il lato umano, per le paure e le debolezze dei personaggi ne \"La battaglia delle Termopili\", molto diversa dalla versione raccontata anni dopo da Frank Miller nel suo 300.\nStile grafico.\nLe tavole dell'uruguaiano Alberto Breccia sono realizzate con una tecnica complessa. Per Mort Cinder, Breccia usa pennello e inchiostro di china a varie diluizioni, talvolta mescolato con colla tipo coccoina. Inoltre, utilizza la lametta da barba per realizzare segni e campiture irregolari, ma anche il retino e tamponi per ottenere macchie e sfondi, e tra questi anche la guarnizione in gomma di un manubrio di bicicletta.\nStorie.\nIl ciclo dei racconti di Mort Cinder \u00e8 costituito dalle seguenti 10 storie:\nEdizioni italiane.\nGli episodi originali, datati fra il 1962 ed il 1964, sono stati pubblicati in volumi e riviste dal formato orizzontale e di conseguenza le edizioni italiane hanno molto spesso rimontato le tavole a seconda delle esigenze, dal formato pocket a quello di un libro tradizionale, con degli artifici grafici e con l'aggiunta di ritagli di vignette per riempire eventuali vuoti delle pagine."}
{"id": "783021", "revid": "1718925", "url": "https://it.wikipedia.org/wiki?curid=783021", "title": "Io non mi sento italiano", "text": "Io non mi sento italiano \u00e8 l'ultimo album di Giorgio Gaber, scritto con Sandro Luporini. \u00c8 uscito postumo poche settimane dopo la sua morte, nel gennaio 2003. Delle 10 tracce, 6 sono inedite (\"Il tutto \u00e8 falso\", \"Non insegnate ai bambini\", \"Io non mi sento italiano\", \"I mostri che abbiamo dentro\", \"Il corrotto\" e \"La parola io\"), 3 sono tratti dal suo repertorio (\"L'illogica allegria\", \"Il dilemma\" e \"C'\u00e8 un'aria\") ed una \u00e8 un monologo (\"Se ci fosse un uomo\")."}
{"id": "783022", "revid": "74173", "url": "https://it.wikipedia.org/wiki?curid=783022", "title": "Patto di non aggressione polacco-sovietico", "text": ""}
{"id": "783023", "revid": "111905112", "url": "https://it.wikipedia.org/wiki?curid=783023", "title": "Ciclosilicati", "text": "I ciclosilicati (dal greco \"kyklos\", circolo) sono silicati caratterizzati dalla presenza di anelli di tetraedri SiO4 in rapporto Si:O = 1:3. Possono esistere tre configurazioni cicliche chiuse appartenenti a questo gruppo: la pi\u00f9 semplice (Si3O9)-6, la pi\u00f9 rara (Si4O12)-8 e quella di base (Si6O18)-12 che caratterizza la struttura della Tormalina e del Berillo. \nEsempi di ciclosilicati.\nI pi\u00f9 rappresentativi:\nGemme.\nMolti ciclosilicati sono ammirati per la vastissima gamma di colorazioni intense date dalle impurit\u00e0. Grazie a questo e a caratteristiche come la lucentezza vitrea e una buona durezza media di 7\u00a0\u2013 8 (scala di Mohs), sono spesso impiegati come gemme. "}
{"id": "783028", "revid": "114310024", "url": "https://it.wikipedia.org/wiki?curid=783028", "title": "Terapia ormonale", "text": "La terapia ormonale una terapia che si basa sulla somministrazione di ormoni.\nTerapia ormonale sostitutiva.\nIndica un qualsiasi tipo di terapia ormonale in cui il paziente, per motivi clinici e in corso di trattamenti medici, riceve ormoni, al fine di colmare un deficit degli stessi oppure di sostituirne alcuni.\nEziologia.\nTra le cause congenite si possono annoverare tutte le malattie endocrine nelle quali c'\u00e8 stata un'agenesia di una determinata ghiandola. Molto pi\u00f9 numerose sono invece le cause acquisite.\nPatologia tiroidea.\nTra le cause acquisite ricordiamo anche alcune patologie tiroidee come la tiroidite di Hashimoto che determina una iposecrezione di ormoni tiroidei.\nMenopausa.\nIn quest'ultimo gruppo pu\u00f2 essere inclusa anche la menopausa ovvero una condizione non patologica che determina un calo della secrezione di estrogeni; spesso queste pazienti vengono trattate con estrogeni esogeni (terapia ormonale sostitutiva) per ridurre i sintomi caratteristici della menopausa.\nCambio di sesso.\nLa sostituzione degli ormoni normalmente prodotti dal corpo con quelli caratteristici del sesso con cui il paziente si identifica fa parte dell'iter per il cambio di sesso.\nOrmonoterapia dei tumori.\nLa terapia endocrina - detta comunemente anche \"terapia ormonale\" - \u00e8 una delle pi\u00f9 utilizzate modalit\u00e0 di trattamento medico dei tumori. La terapia endocrina viene utilizzata in particolare per le neoplasie sensibili ad essa, vale a dire in molti casi di tumore al seno nella donna e di tumore alla prostata nell'uomo, in seguito all'intervento chirurgico di asportazione, per prevenire la formazione di eventuali recidive e di metastasi.\nLa terapia si basa su principi attivi che vanno ad inibire l'azione del testosterone nell'uomo e degli estrogeni nella donna. La terapia ormonale \u00e8 usata talvolta anche per trattare neoplasie all'endometrio (utero), leucemie e linfomi.\nCastrazione chimica.\nRappresenta un tipo di castrazione effettuata mediante la somministrazione di ormoni."}
{"id": "783031", "revid": "309289", "url": "https://it.wikipedia.org/wiki?curid=783031", "title": "Monti della Kolyma", "text": "I Monti della Kolyma (conosciuti anche come \"Altopiano della Kolyma\"; , \"Kolymskoe Nagor'e\") sono una catena montuosa della Russia siberiana nordorientale, compresi quasi interamente nell'Oblast di Magadan. \nGeografia.\nSi estendono per circa 1.300\u00a0km in un arco allungato in direzione sudovest-nord, dalle sorgenti del fiume Anadyr' a nordest fino ai bacini dei fiumi Ola e Bujunda a sudovest; culminano a 1.962 metri di quota in una loro sezione chiamata monti di Omsuk\u010dan.\nIl versante settentrionale \u00e8 tributario del Mar Glaciale Artico, attraverso appunto il fiume Kolyma, mentre il versante meridionale manda le sue acque al Mare di Ochotsk, del quale segue per un pezzo la costa (golfo di \u0160elichov).\nClima.\nIl clima in questa zona montuosa \u00e8 ovviamente molto rigido, ma si registrano delle marcate differenze tra i versanti occidentali, pi\u00f9 continentali, e i versanti esterni, pi\u00f9 marittimi; le temperature medie di luglio variano tra i 4 \u00b0C delle zone orientali (esterne) agli 8-10 \u00b0C dei versanti occidentali (interni), mentre i valori medi di gennaio oscillano tra i -20 \u00b0C dei versanti orientali fino ai -40 \u00b0C dei versanti occidentali.\nDato il clima, fra i pi\u00f9 rigidi della Terra, i monti della Kolyma sono pressoch\u00e9 disabitati."}
{"id": "783032", "revid": "120438708", "url": "https://it.wikipedia.org/wiki?curid=783032", "title": "Christian W\u00f6rns", "text": "Carriera.\nClub.\nDebutta giovanissimo in Bundesliga nel Waldhof Mannheim all'et\u00e0 di 17 anni, 3 mesi e 30 giorni, diventando il quarto pi\u00f9 giovane debuttante di sempre nel torneo. Nel 1991 si trasferisce al , dove diventa un punto fermo della difesa assieme a Jens Nowotny e Markus Happe. Nel 1998 prova un'esperienza all'estero al Paris Saint-Germain, ma l'anno successivo \u00e8 gi\u00e0 di ritorno in Germania al .\nAl Westfalenstadion giocher\u00e0 per tanti anni in coppia centrale con il pi\u00f9 anziano J\u00fcrgen Kohler, costruendo davanti a Jens Lehmann una diga invalicabile. Dopo gli addii di Kohler e Reuter, diventa il capitano della squadra fino al proprio ritiro, avvenuto al termine della stagione 2007-2008. Con il Borussia ha raccolto 240 presenze e 14 reti.\nNazionale.\nCon la Nazionale tedesca ha totalizzato 66 presenze, senza per\u00f2 mai segnare. Il suo esordio in Nazionale risale al 22 aprile 1992, in una gara a Praga contro la . Lo stesso anno verr\u00e0 convocato per gli Europei di Svezia.\nA causa di una serie di prestazioni non eccezionali non riusc\u00ec ad essere convocato n\u00e9 per il n\u00e9 per il , vinto proprio dalla Germania. Riusc\u00ec a rifarsi parzialmente al , giocando un buon torneo ma venendo espulso nei quarti di finale per fallo da ultimo uomo su Davor \u0160uker, nella partita persa per 3-0 contro la . Un infortunio gli impedir\u00e0 di prendere parte al .\nNel 2004 gioca titolare nel corso del campionato d'Europa in Portogallo, durante i quali la Germania esce al primo turno. Nel 2006 non viene convocato da J\u00fcrgen Klinsmann per i campionato del mondo da disputare in patria."}
{"id": "783035", "revid": "838137", "url": "https://it.wikipedia.org/wiki?curid=783035", "title": "Partito Popolare Socialista (Danimarca)", "text": "Il Partito Popolare Socialista (in danese: \"Socialistisk Folkeparti\" - SF) \u00e8 un partito politico danese, di orientamento ambientalista e socialista democratico, fondato nel 1959 da Aksel Larsen, fuoriuscito dal Partito Comunista di Danimarca (DKP)\nStoria.\nLarsen aveva guidato il DKP dal 1938 al 1958, ma in polemica con l'invasione sovietica in Ungheria, abbandon\u00f2 il partito. Attualmente SF \u00e8 membro della Alleanza della Sinistra Verde Nordica e non della Sinistra Europea. SF, infatti, pur continuando a mantenere una posizione a sinistra dei Socialdemocratici, \u00e8 andato sempre pi\u00f9 marcando le proprie distanze dal comunismo sovietico e dal socialismo radicale, integrando al proprio interno esponenti del movimento femminista e di quello ambientalista. Gli eletti di SF al Parlamento Europeo aderiscono al gruppo parlamentare Verdi/ALE.\nAlle elezioni politiche del 1960, SF raccolse il 6,1% dei voti ed elesse 11 deputati, mentre i Comunisti si fermarono all'1%, contro il 3,1 delle elezioni precedenti. Tra il 1964 ed il 1975, i \"socialisti-popolari\" hanno raccolto consensi compresi tra il 5 ed il 9%, salvo salire nel 1966 al 10,3%. Nel 1977 SF croll\u00f2 al 3,9%, salvo risalire nel 1979 al 5,9%. Il calo fu dovuto alla scissione subita da SF ad opera del partito 'Socialisti della Sinistra', poi confluita nella Alleanza Rosso-Verde.\nIl periodo tra il 1981 ed il 1989 sar\u00e0 il pi\u00f9 florido per SF, che raccoglier\u00e0 percentuali comprese tra l'11,3 ed il 14,6%. Tra il 1990 ed il 2000, i \"socialisti-popolari\" hanno potuto contare su percentuali comprese fra il 7,3 e l'8,3%. Le ultime due consultazioni elettorali (2001 e 2005), hanno invece visto SF calare su percentuali intorno al 6%. Alle elezioni politiche del 2011 SF ottenne il 9,2% dei voti (-3,8%) e 16 seggi (-7). Nonostante il calo di consensi, SF entr\u00f2 a far parte del nuovo governo formato insieme ai Socialdemocratici ed alla Sinistra Radicale, socio-liberali. Alle Elezioni del 2015 ottiene il 4,2% di voti e 7 seggi al Folketing e passa all'opposizione del nuovo governo conservatore.\nNel referendum sugli opt-out dell'Unione Europeo del 3 dicembre 2015, l'SF ha dato indicazione di voto favorevole."}
{"id": "783038", "revid": "1573940", "url": "https://it.wikipedia.org/wiki?curid=783038", "title": "Herpestes sanguineus", "text": "La mangusta rossastra (Herpestes sanguineus ) \u00e8 un carnivoro della famiglia degli Erpestidi diffuso in Africa.\nDescrizione.\nQuesta mangusta ha una lunghezza testa-corpo di 27,5-40 cm e una coda di 23-33 cm. I maschi pesano circa 640-715 g; le femmine, pi\u00f9 piccole, raggiungono solo 460-575 g.\nPiccola e snella, assomiglia a un icneumone in miniatura; ha 38 denti con quattro premolari superiori e tre inferiori per semiarcata. Il primo premolare superiore \u00e8 piccolo come il secondo molare superiore. Il pelo \u00e8 liscio e rasato, composto di peli con anelli chiari e scuri che danno screziature color giallo rossastro, grigio oliva o rosso bruno secondo le sottospecie (che sono ben 26). Le sottospecie non sono sufficientemente studiate n\u00e9 ben separate da quelle della mangusta giallastra con la quale si fa spesso confusione. Si ritiene che le forme pi\u00f9 \u00abbeige\u00bb siano quelle diffuse nelle regioni nord-orientale, centro-meridionale e occidentale dell'areale, mentre le pi\u00f9 rossastre sono quelle che ne occupano la parte meridionale. Come altre manguste ha la testa piccola e allungata con muso aguzzo, occhietti minuti e orecchie arrotondate, aderenti al cranio. Si drizza sulle zampe posteriori per osservare. La coda \u00e8 lunga e si assottiglia all'estremit\u00e0 dove \u00e8 pi\u00f9 scura o nera; spesso viene tenuta incurvata verso l'alto.\nDistribuzione e habitat.\nLa mangusta rossastra occupa un vasto areale che si estende su gran parte dell'Africa a sud del Sahara. Manca solamente nella met\u00e0 meridionale del Sudafrica e nelle fitte foreste dell'Africa equatoriale. Inoltre, evita i deserti veri e propri. Suoi habitat preferiti sono le savane e altre regioni semi-aride.\nBiologia.\nQuesta mangusta vive da sola o in coppia. \u00c8 prevalentemente diurna, ma si aggira in cerca di cibo anche di notte quando c'\u00e8 la luna piena e le temperature sono calde. Non sembra essere territoriale, ma tuttavia occupa territori stabili che condivide spesso con altri erpestidi o viverridi. Talvolta pu\u00f2 anche condividere la stessa tana con membri appartenenti a queste due famiglie, in quanto, a differenza della maggior parte di essi, non ha abitudini notturne. Come nascondiglio, la mangusta rossastra utilizza qualsiasi rifugio disponibile: cavit\u00e0 degli alberi, buche tra le radici degli alberi, crepacci tra le rocce e tane abbandonate.\nAlimentazione.\nPrevalentemente carnivora, la mangusta rossastra si nutre soprattutto di insetti, lucertole, rane, serpenti, roditori e uccelli. Consuma anche piccole quantit\u00e0 di frutta. Inoltre, divora anche uova e carogne. Come molte altre manguste, la mangusta rossastra \u00e8 in grado di uccidere i serpenti velenosi, ma essi rappresentano solo una piccola parte della sua dieta. Rispetto ai suoi parenti, la mangusta rossastra si arrampica pi\u00f9 di frequente su alberi e cespugli per catturare gli uccelli.\nRiproduzione.\nIl territorio di un maschio si sovrappone di solito ai territori di diverse femmine, che annunciano la loro disposizione all'accoppiamento tramite segnali odorosi. Dopo una gestazione che probabilmente dura tra i 60 e i 70 giorni, la femmina partorisce da uno a tre cuccioli (solitamente due). Il maschio non partecipa all'allevamento della prole. Intorno ad un anno di et\u00e0, i giovani raggiungono la maturit\u00e0 sessuale. Si presume che la specie possa raggiungere un'et\u00e0 massima di 10 anni.\nTassonomia.\nData la vasta distribuzione, gli studiosi hanno descritto un gran numero di sottospecie, circa 50, ma attualmente ne vengono ritenute valide \u00absolamente\u00bb 26:\nStato di conservazione.\nQuesta specie viene sfruttata per la sua carne, venduta nei mercati locali, e in alcuni casi viene impiegata nella medicina tradizionale. Tuttavia, data la grande vastit\u00e0 del suo areale e la presenza in numerose riserve naturali, le catture non sembrano avere effetti negativi sull'andamento della popolazione. La IUCN classifica la mangusta rossastra come specie \u00aba rischio minimo\u00bb (\"Least Concern\")."}
{"id": "783039", "revid": "298055", "url": "https://it.wikipedia.org/wiki?curid=783039", "title": "Antonio Stagnoli", "text": "Biografia.\nA due anni e mezzo divenne sordomuto. A dodici anni, gi\u00e0 orfano, impar\u00f2 le prime parole dai Pavoniani. Da ragazzo inizi\u00f2 con i primi gessetti e i primi disegni e frequent\u00f2 in seguito l'Accademia di Brera. Mor\u00ec nel paese natale la mattina del 24 ottobre 2015 all'et\u00e0 di 93 anni.\nI temi della sua pittura sono quelli legati alla civilt\u00e0 rurale e montana del territorio di Bagolino.\nDedicato a Stagnoli \u00e8 il cortometraggio \"Fantasmi di voce\" (regia di Elisabetta Sgarbi), commissionato dalla Comunit\u00e0 Montana della Valle Sabbia e dal gallerista Arialdo Ceribelli e presentato alla 60\u00aa Mostra Internazionale d'Arte Cinematografica di Venezia."}
{"id": "783040", "revid": "1888309", "url": "https://it.wikipedia.org/wiki?curid=783040", "title": "Bellagio", "text": "Bellagio (\"Bel\u00e1as\" in dialetto comasco, : ) \u00e8 un comune italiano di abitanti della provincia di Como in Lombardia. Il comune appartiene alla Comunit\u00e0 montana del Triangolo Lariano (con capoluogo Canzo) e il suo territorio rappresenta uno dei vertici ideali del Triangolo Lariano.\nRinomato luogo di villeggiatura, \u00e8 famoso per la sua pittoresca posizione proprio sulla ramificazione del Lago di Como nei suoi bracci meridionali, con le Alpi visibili oltre il lago a nord.\nL'imprenditore Steve Wynn si innamor\u00f2 del Lago di Como trascorrendo le vacanze tra Bellagio e Lierna assieme alla moglie Elain, e costru\u00ec un resort americano nella citt\u00e0 di Las Vegas, aperto nel 1998, ispirato al Grand Hotel Villa Serbelloni.\nGeografia fisica.\nIl territorio di Bellagio \u00e8 molto vasto e oltre alla zona costiera comprende aree collinari e montane. Il punto pi\u00f9 alto \u00e8 Monte San Primo, che si sviluppa sino a un'altezza di 1.682 m s.l.m..\nIl torrente Perlo \u00e8 il principale corso d'acqua del territorio di Bellagio e nasce alle pendici del Monte San Primo ed attraversa in tutta la sua lunghezza la Valle del Perlo, sfociando nel lago presso la frazione di Guggiate.\nOrigini del nome.\nIl toponimo Bellagio, ortograficamente \"Belas\" o \"Bellas\" nel dialetto locale, con pronuncia fonetica IPA: venne citato nei documenti medievali come \"Belagio\" (835), \"Bellaxio\" (880), \"Belasio\" (882; 885), \"Beslacio\" (884), \"Bislacio\" (905; 1009), \"Bilacus\" (941)\",\" \"Belacius\" (995)\"\" e \"Belaxium\" (1162).\nContrastanti sono le ipotesi sull'origine toponamastica e sulla derivazione etimologica. Gli storiografi classici traevano l'origine dal latino \"bilacus\" o \"bislacus\" con riferimento al paese posto tra due rami lacustri oppure da \"bell'agio\" o \"bel lago\".\nInverosimili anche le derivazioni dal patronimico \"Bellus\" con suffisso \"-acus\" o da \"Bellovesus\" o da altri ancora.\nLe recenti acquisizioni delle scienze linguistiche celtiche e le maggiori conoscenze delle popolazioni preromane, preindoeuropee e indoeuropee che abitarono la zona prima della conquista romana, fanno derivare dal radicale \"Bail-as\" supponendo \"Villaggio di capanne sull'acqua\" o meglio \"Altura circondata dalle acque\".\nStoria.\nInsubri e Galli.\nI primi abitatori del territorio bellagino dei quali la storia \u00e8 in grado di ammettere l'esistenza furono gli Insubri, che avevano stabile dimora in una parte dell'attuale Lombardia, e quindi del Lago di Como, fino all'altezza del centro lago, dove confinavano con i Reti (riva occidentale del Lago di Como) e con gli Orobi (riva orientale).\nResti di una necropoli ritrovata nel 1928 in localit\u00e0 Visgnola testimoniano insediamenti a Bellagio successivamente all'VIII secolo a.C.\"\"\nGli Insubri vissero liberi e indipendenti fino all'arrivo dei Galli, capitanati da Belloveso, i quali, intorno all'anno 600 a.C., disfatti gli Insubri, si installarono a Milano e a Como, e, occupate le rive del lago, crearono un presidio nel punto estremo della loro conquista, Bellagio (\"Bellasium\", dal nome del loro comandante Belloveso).\nI Galli divennero Gallo-Insubri; si fusero con gli abitanti primitivi e introdussero usi e costumi propri; si radicarono talmente da lasciare impronte anche nella toponomastica del territorio bellagino: \"Crux Galli\" (oggi Grosgalla), dalla parte di Lezzeno, e \"il Gallo\", piccola cappella lungo la vecchia strada di Limonta, che segna ancor oggi il confine tra i due comuni.\nLa presenza romana.\nNell'anno 196 a.C. al dominio del Gallo-Insubri subentra quello dei Romani, nella loro graduale espansione verso nord. I Romani, capitanati dal console Marco Claudio Marcello, disfatti i Gallo-Insubri in una violenta battaglia nei pressi di Camerlata, occupano Como e le rive del lago. Da allora Bellagio divent\u00f2, oltre che presidio romano, anche un punto di passaggio e di svernamento degli eserciti romani che si recavano nella Rezia, attraverso il valico dello Spluga. La localit\u00e0 di svernamento era ai piedi dell'odierna Villa Serbelloni, riparata dai venti del nord e dal clima mediterraneo. \"Bellasium\", nome latino di Bellagio, era il terminale della \"via Mediolanum-Bellasium\", strada romana che iniziava a Milano. All'epoca romana risalgono un'ara dedicata a Giove (oggi collocata nel parco di villa Serbelloni) e una lapide che ricorda un certo Marco Plinio degli ufentini (esposta presso il Museo archeologico Paolo Giovio).\nNegli ultimi anni della Repubblica, ricevette in visita di ispezione Gaio Giulio Cesare, allora governatore della Gallia Cisalpina, il quale dai paesi del lago trasse soldati per le sue legioni, che condusse in seguito nella Gallia Transalpina.\nGiulio Cesare introdusse alcune migliaia di coloni greci, che si stabilirono in molti paesi del lago, compreso Bellagio\"\", i nomi dei quali ricordano ancora la loro origine ellenica.\nCon queste popolazioni sovrapposte l'una all'altra, Bellagio divenne un miscuglio di razze, che diventer\u00e0 sempre pi\u00f9 complesso nei secoli successivi. Aument\u00f2 anche la sua importanza strategica, perch\u00e9, oltre che a luogo di svernamento, serviva come posto di riparo per le navi militari, specialmente nella localit\u00e0 di Loppia, dove l'insenatura naturale si adattava sin da allora a riparare le navi. Attorno a Loppia sorse poi uno dei primi nuclei abitati da bellagini.\nL'avvento dei Romani nel territorio lariano segna l'introduzione di molte colture mediterranee, tra cui l'olivo e l'alloro; proprio dal nome di quest'ultimo (\"laurus\") deriva la denominazione latina del Lago di Como (\"Larius\"). Fra le altre specie vegetali introdotte, il castagno, gi\u00e0 diffuso nel Sud Italia, il cipresso, cos\u00ec ben naturalizzato da ritenersi oggi spontaneo, e molti generi di piante erbacee domestiche.\nNei primi decenni dell'Impero, due grandi personaggi collegarono la loro fama al lago e a Bellagio: Virgilio e Plinio il Giovane. Virgilio, il grande poeta latino, visit\u00f2 Bellagio, e ricord\u00f2 il lago nel II libro delle \"Georgiche\", al verso 155 (\"o grandissimo Lario\"). Plinio il Giovane, residente a Como per la maggior parte dell'anno, possedeva, fra le altre, anche una villa per il soggiorno estivo situata sulla sommit\u00e0 del colle di Bellagio, denominata \"Villa Tragoedia\".\"\"\nDa Bellagio passarono, nell'anno 9 d.C., le legioni romane, guidate da Quintilio Varo, che, attraverso il valico dello Spluga, dovevano recarsi in Germania contro Arminio (le legioni, composte anche da militi tratti dal presidio di Bellagio, vennero poi completamente disfatte nella battaglia della foresta di Teutoburgo).\nNel 403 le navi romane ormeggiate a Bellagio inflissero una sconfitta alla flotta dei Visigoti.\"\"\nIl Medioevo.\nAl tempo delle invasioni barbariche, Narsete, generale di Giustiniano, nel suo lungo peregrinare guerreggiando attraverso l'Italia, cre\u00f2 lungo il Lago di Como una linea fortificata per fronteggiare in special modo i Goti, comprendente anche la rocca di Bellagio, l'Isola Comacina, il castel Baradello.\nNonostante ci\u00f2, verso il 568 i Longobardi, guidati da Alboino, si riversarono nella Pianura Padana e si stabilirono in vari luoghi della Lombardia, nelle vallate alpine e lungo i laghi. Anche la rocca di Bellagio venne occupata. La presenza di abitanti \"di legge longobarda\" \u00e8 ancora attestata da un documento datato 1018.\nCon l'arrivo in Italia dei Franchi di Carlo Magno, discesi in Piemonte, e quindi in Lombardia, attraverso le Alpi Cozie, e vittoriosi sui Longobardi con la battaglia di Pavia del 773, il territorio lombardo venne diviso in contee \u2014 dando con ci\u00f2 inizio al Feudalesimo. Bellagio venne a trovarsi nella contea di Milano, sotto la sovranit\u00e0 dei re franchi.\nIl nipote di Carlo Magno, Lotario, con suo diploma risalente all'anno 835, invest\u00ec feudatari del territorio di Limonta e Civenna i monaci di Sant'Ambrogio di Milano (unitamente al territorio di Campione d'Italia). Gli abitanti di questi due paesi, che pi\u00f9 tardi appartennero ecclesiasticamente alla pieve di Bellagio (San Giovanni), avevano l'obbligo di consegnare una parte dei loro prodotti (olio d'oliva, castagne\u2026) ai monaci di Sant'Ambrogio \u2014 diritto conservato per diversi secoli.\nSegu\u00ec poi la dominazione degli Ottoni di Germania. Durante l'impero di Enrico V, per la successione vescovile nella Diocesi di Como, si accese una lunga guerra tra Milano, fautrice del vescovo imposto dall'imperatore, e Como, che aveva gi\u00e0 designato il vescovo in Guido Grimoldi, consacrato dal pontefice.\nLa guerra dur\u00f2 dieci anni (1117\u20131127), con una serie di piccole vittorie e disfatte, in terra e sul lago. La comunit\u00e0 di Bellagio, che nel XII secolo costituiva un'entit\u00e0 amministrativa autonoma dotata di propri organi, partecip\u00f2 con la sua flotta (scorribiesse e ganzerre) come alleata di Milano, dell'Isola Comacina e di Gravedona. La guerra si concluse con la distruzione di Como e il suo assoggettamento a Milano \u2014 fatto da cui si risollev\u00f2 soltanto dopo alcuni decenni.\nNel 1169, dopo la distruzione di Milano da parte di Federico Barbarossa (1162), Como assal\u00ec l'Isola Comacina, devastandola, e obbligando gli abitanti a rifugiarsi a Varenna e a Bellagio, rocche a quel tempo considerate inespugnabili.\nNel frattempo, si formava la Lega Lombarda, alla quale anche Bellagio partecip\u00f2 come alleata di Milano \u2014 intervenendo anche nella Battaglia di Legnano (1176), contro Barbarossa e Como.\nGli annessi agli Statuti di Como del 1335 citano il \u201ccomune de Bellaxio \u2026 cum villis de Sancto Johanne\u201d all'interno delle comunit\u00e0 della pieve di Bellagio.\nNel 1440, durante la signoria dei Visconti, alcuni Cernobbiesi assaltarono il carcere di Bellagio, dove erano reclusi dei prigionieri politici. Liberatili con la forza, questi presero la fuga sui monti di Bellagio, stabilendosi nella localit\u00e0 che assunse il nome di Cernobbio, in ricordo del paese di origine dei loro liberatori.\nCon la morte di Filippo Maria, la casata dei Visconti si estinse, e per breve tempo il territorio si trasform\u00f2 nella Repubblica Ambrosiana (1447), istituzione che si resse fino al 1450, finch\u00e9 Milano non capitol\u00f2 e Francesco Sforza divenne signore di Milano e della Lombardia.\nBellagio, il cui territorio (e specialmente la rocca) era stato occupato dalle truppe di Francesco Sforza nel 1449, durante la guerra per la successione allo stato di Milano, fu uno dei primi Comuni del lago che parteggi\u00f2 e ader\u00ec alla nuova signoria degli Sforza.\nDall'et\u00e0 moderna ai giorni nostri.\nNel 1508 \u2014 durante il ducato di Ludovico il Moro (1479\u20131508) \u2014 il feudo di Bellagio, tolto alla signoria del vescovo di Como, fu assegnato al marchese Stanga (\"Marchesino\"), amico del Moro, che fu aiutato anche a costruire, verso la sommit\u00e0 del colle di Bellagio, una villa\"\" \u2014 che venne in seguito distrutta, durante un'incursione di Cavargnoni.\nSempre inserito nella pieve di Bellagio del Ducato di Milano, il comune fu concesso in feudo agli Sfondrati tra il 1538 e il 1551 e, senza le ville, dal 1624 al 1788.\nDalla fine del XVI secolo al 1635 il territorio bellagino era diviso in due comunit\u00e0 distinte, Borgo e Visgnola, ognuna retta da un rispettivo podest\u00e0.\"\"\nNel 1771, il comune di Bellagio unitamente a quelli di Mezzo e delle Ville, entr\u00f2 a far parte della provincia di Como della Lombardia austriaca.\nUn decreto di riorganizzazione del Regno d'Italia napoleonico datato 1807 sanc\u00ec l'accorpamento dei comuni di Civenna e Limonta in quello di Bellagio. In seguito alla caduta di Napoleone e il passaggio della Lombardia in mano agli austro-ungarici, l'aggregazione fu tuttavia abrogata e i comuni disaccorpati.\nIl 21 gennaio 2014 si registr\u00f2 una fusione tra i comuni di Bellagio e Civenna, che comport\u00f2 la nascita del nuovo comune di Bellagio.\nSimboli.\nLo stemma del Comune di Bellagio \u00e8 stato concesso con decreto del presidente della Repubblica del 14 luglio 2008.\nMonumenti e luoghi d'interesse.\nArchitetture civili.\nVille nobiliari.\nLungo le rive del promontorio di Bellagio si trovano molte antiche dimore nobiliari, circondate ciascuna da parchi e giardini secolari. Alcuni di essi \u2014 come nel caso di Villa Melzi e Villa Serbelloni \u2014 sono aperti al pubblico.\nVilla Serbelloni.\nQuesta villa domina l'abitato del centro storico. Si raggiunge da Via Garibaldi, ed \u00e8 attualmente propriet\u00e0 della fondazione Rockefeller di New York.\nFu costruita nel XV secolo al posto di un vecchio castello raso al suolo nel 1375 (secondo alcune fonti, nell'antichit\u00e0 l\u00ec sorgeva una delle due ville lariane di Plinio il Giovane, la \"Tragoedia\"). Villa Serbelloni fu in seguito rimaneggiata pi\u00f9 volte. Oggi si possono visitare solo i giardini, un suggestivo intrico di vialetti immersi nella vegetazione: boschetti con alberi secolari, altri con piante esotiche, roseti, coltivazioni di fiori. I sentieri, oltre che alla villa, conducono al Convento dei Cappuccini e alla Sfondrata, una residenza sul ramo di Lecco, costruita, appunto, dalla famiglia degli Sfondrati. Nel 1788 entra in possesso di Alessandro Serbelloni (1745-1826) che la arricchisce di preziose decorazioni ed opere d'arte del XVII e XVIII secolo. Nel 1905 passa di propriet\u00e0 trasformandosi in hotel di lusso. Nel 1959 diviene propriet\u00e0 della fondazione Rockefeller di New York per lascito testamentario della principessa, d'origine americana, Ella Thurn und Taxis che l'aveva acquistata nel 1930.\nLa villa \u00e8 sede di convegni internazionali, spesso tenuti da studiosi statunitensi, ospitati nell'antica residenza.\nVilla Melzi d'Eril.\nVilla Melzi sorge invece sul lungolago occidentale, sulla litoranea che conduce da Bellagio verso Como. Il suo parco \u00e8 impreziosito da reperti antichissimi, come un'urna etrusca del III secolo a.C. e due sculture egizie del XIII e XIV secolo a.C. La villa \u00e8 ancora abitata e non \u00e8 visitabile, ma sono accessibili il piccolo museo\u00a0\u2013 allestito in un padiglione vicino, con collezioni archeologiche, dipinti e sculture (tra le quali una testa attribuita a Michelangelo) \u2013 e la Cappella neoclassica, all'estremit\u00e0 Sud del parco. Da notare anche una gondola veneziana portata a Bellagio per volere di Napoleone e la statua di Dante e Beatrice, che ispir\u00f2 a Franz Liszt una celebre sonata. Vi soggiorn\u00f2, tra gli altri, anche Stendhal.\nVilla Giulia.\nVilla Giulia si trova nella frazione di Regatola e possiede il pi\u00f9 ampio parco di Bellagio. La villa fu costruita nel luogo dove si trovava l'antica residenza dei Camutio, edificata nel 1624.\"\" Fu commissionata dal conte Pietro Venini e completata verso la fine del '700, essendo poi dedicata a sua moglie Giulia. Il giardino si estende su entrambi i rami del lago, con un vialone dalla lunghezza di 800 metri. Appartenne nel corso della storia a diversi personaggi di spicco, tra cui il Conte Blome di casa d'Austria e il re Leopoldo I del Belgio. \u00c8 oggi una residenza privata di propriet\u00e0 del cav. Bonecchi di Milano.\nVilla Gerli (gi\u00e0 Trivulzio).\nNon lontano dalla foce del torrente Perlo si trova villa Trivulzio, costruita all'interno di quella che un tempo costituiva la propriet\u00e0 dell'abbazia di Santa Maria di Loppia. \nNata come Villa Taverna, la dimora fu fatta costruire nella seconda met\u00e0 del XVIII secolo da Paolo Taverna, al quale si deve la realizzazione del corpo centrale, preso in affitto da Francesco Melzi d'Eril durante la realizzazione di Villa Melzi. \nNella prima met\u00e0 del XIX secolo la villa pass\u00f2 nelle mani della famiglia Poldi Pezzoli, la quale commission\u00f2 la costruzione delle ali laterali all'architetto Giacomo Balzaretto. Per conto della stessa famiglia, Balzaretto si occup\u00f2 anche del progetto di trasformazione del vecchio giardino formale in un parco all'inglese, nel quale fu collocato il cosiddetto \"mausoleo Gonzaga\" (un mausoleo neogotico progettato da Carlo Maciachini). \nDopo essere passata nelle mani dei Trivulzio per via ereditaria, nel 1941 la villa fu acquistata dalla famiglia Gerli.\nVilla Trotti.\nVilla Trotti \u00e8 un edificio risalente agli inizi del XVIII secolo, situato in riva al lago a fianco a villa Trivulzio, nella frazione di San Giovanni. La villa fu costruita a partire da un podere, fatto erigere nel 1615 dalla famiglia Loppia\" e ristrutturato dapprima da Giovan Battista Bonanomi e poi, dal 1752 in avanti, dalla famiglia di Lodovico Trotti. Il giardino, che prima di essere devastato da un'alluvione ospitava una serie di giochi d'acqua e un settore tropicale ideato da un altro Lodovico Trotti, conserva una fontana barocca. A quest'ultimo Trotti, genero di Alessandro Manzoni, si deve anche la ristrutturazione dell'edificio in stile moresco. Ulterori rimaneggiamenti avvennero dopo che, nel 1941, la propriet\u00e0 (similmente alla vicina Villa Trivulzio) venne rivelata dalla famiglia Gerli\". \nArchitetture militari.\nTorre di Piazza San Giacomo.\nIn Piazza San Giacomo si trova una torre medievale. Risalente ai secoli XIII-XIV, l'edificio faceva parte del complesso di fortificazioni costruite a difesa dell'antico borgo di Bellagio.\nTorre Sfondrata.\nLa torre, in conci di pietra e a pianta quadrata fu originariamente costruita nel 1493 da Marchesino Stanga come punto strategico nella difesa del molo orientale di Bellagio. Nel XVI secolo pass\u00f2, assieme all'area circostante, nelle mani della famiglia degli Sfondrati, che la riconvert\u00ec ad uso residenziale attraverso una serie di importanti interventi di ristrutturazione intrapresi, in modo particolare, da Ercole Sfondrati.\nSociet\u00e0.\nEvoluzione demografica.\nPrima dell'unit\u00e0 d'Italia\nDopo l'unit\u00e0 d'Italia\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 309 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nConfraternita del Santissimo Sacramento.\nA Bellagio, 1658, esiste l\"'Antica del Santissimo Sacramento sotto il patrocinio della Beata Vergine della Cintura\" \u2014 una confraternita (associazione di fedeli laici) che promuove pubblicamente il culto, la pratica della carit\u00e0 e la devozione al Santissimo Sacramento.\nLa confraternita ha come patroni la B.V. della Cintura e San Giorgio, a cui \u00e8 dedicata una cappella in Bellagio. La festa della confraternita si tiene dunque nella memoria di San Giorgio, il 23 aprile.\nDal 2004, a Bellagio, nella frazione di San Giovanni, la prima (o la seconda) domenica di maggio si tiene il \"Molo 14\", un raduno aperto a tutti i quattordicenni della Diocesi di Como.\nInfrastrutture e trasporti.\nNavigazione.\nBellagio \u00e8 ben fornita dai collegamenti via lago tramite il traghetto servito da 4 linee\n\u00c8 inoltre servita da collegamenti battello e aliscafo Colico-Como, da corse navetta centrolago e da corse Bellagio-Lecco.\nServizio Automobilistico.\nInoltre bellagio \u00e8 servita dalla linee autobus 10 Lecco-Bellagio di LineeLecco e dalle linee C30 Como-Bellagio e C36 Asso-Civenna-Bellagio di ASF Autolinee.\nFerrovie.\nBellagio non \u00e8 servita da alcuna linea ferroviaria; la stazione pi\u00f9 vicina \u00e8 quella di Varenna-Esino-Perledo, che dista circa 3\u00a0km sulla sponda Lecchese, posta sulla linea secondaria Lecco-Sondrio. Il paese avrebbe dovuto essere collegato dalla Asso-Bellagio un prolungamento della Milano-Asso gestita delle FNM, che fu pi\u00f9 volte progettata ma mai realizzata. Il primo progetto, del 1893, prevedeva il capolinea di Bellagio nella frazione di Regatola, il secondo progetto, del 1995, invece doveva essere nella frazione di Visgnola.\nCultura.\nCinema.\nLuchino Visconti gira a Bellagio una scena del suo \"Rocco e i suoi fratelli\" (1960) nella zona dell'attuale Lungolago Europa, tra l'imbarcadero e l'allora funzionante Hotel Grande Bretagne. Guardando proprio questo albergo, la protagonista della scena, Nadia, dice al suo amato:\nSempre sul lungolago viene girata nel 1984 una scena del film di Sergio Leone \"C'era una volta in America\", la passeggiata di Robert De Niro (Noodles) con la sua amata Deborah.\nNel giardino e negli interni di Villa Melzi, oltre che in altre localit\u00e0 del Lago di Como, furono girate numerose parti del film \"Haunted Summer\" (Stati Uniti, 1988, regia di Ivan Passer) tratto da un romanzo della scrittrice Anne Edward. Il racconto e il film sono ambientati nel 1816 in riva al lago di Ginevra, dove si riunisce una bella compagnia per discutere di letteratura e filosofia: George G. Byron con il suo segretario John Polidori, Percy B. Shelley con l'amante Mary Godwin, scrittrice, di l\u00ec a poco anche moglie e la sorellastra Claire. Ben presto la situazione degenera in un gioco di sesso, droga e elucubrazioni intellettuali. Per passare le serate si raccontano storie di paura e di orrore (come quella di \"Frankenstein\" e de \"Il vampiro\").\n\u00c8 ambientata invece nel giardino e al piano nobile di Villa Melzi la sequenza di \"Frankenstein oltre le frontiere del tempo\" (\"Frankenstein Unbound\", Stati Uniti, 1990, regia di Roger Corman) che rappresenta la dimora di Percy Bysshe Shelley e di sua moglie Mary Wollstonecraft (autrice del romanzo \"Frankenstein\").\nMusica.\nBellagio \u00e8 sede della Corale Bilacus, coro maschile, fondato nel 1963, che canta un repertorio popolare, religioso e alpino.\nCucina.\nIl piatto tradizionale tipico di Bellagio \u00e8 il t\u00f3ch, una polenta cotta con burro e formaggio locale\u00a0\u2013 consumato specialmente nelle occasioni di festa.\nAmministrazione.\nGemellaggi.\nBellagio \u00e8 membro del Douzelage (dal francese \"douze\", dodici, e \"jumelage\", gemellaggio), un gemellaggio tra i paesi dell'Unione europea.\nGli altri paesi gemellati sono:\nSport.\nHa sede a Bellagio la Unione Sportiva Bellagina, societ\u00e0 sportiva specializzata nel calcio e soprattutto nel canottaggio: campioni del mondo quali Enrico Gandola, Alberto Belgeri, Igor Pescialli, Franco Sancassani e Daniele Gilardoni sono nati a Bellagio e hanno cominciato la loro carriera agonistica con la Bellagina.\nDa Bellagio parte la salita che porta al Santuario della Madonna del Ghisallo (nel Comune di Magreglio), protettrice dei ciclisti e quindi importante meta per gli appassionati di questo sport. La salita copre una distanza complessiva di circa 4\u00a0km e ha un dislivello di circa 500 metri; i ciclisti professionisti riescono a compierla in 20'. Grazie anche alla posizione del paese, si possono anche raggiungere: la salita che da Onno porta a Valbrona, sulla sponda orientale del lago, e il Muro di Sormano, sul ramo occidentale del lago. Queste due salite, insieme alla salita al Santuario, fanno parte della \"Tris del Lario\"."}
{"id": "783050", "revid": "36426", "url": "https://it.wikipedia.org/wiki?curid=783050", "title": "Ingredienti alimentari", "text": ""}
{"id": "783051", "revid": "110157", "url": "https://it.wikipedia.org/wiki?curid=783051", "title": "Monte Prado", "text": "Il monte Prado o Prato, (2054\u00a0m s.l.m.) \u00e8 la montagna pi\u00f9 alta della Toscana, posto sullo spartiacque dell'Appennino tosco-emiliano il cui crinale segna il confine tra la provincia di Reggio Emilia e la provincia di Lucca.\nSul versante emiliano la vetta segna il confine tra i comuni di Ventasso e Villa Minozzo, mentre il versante toscano appartiene al comune di Sillano Giuncugnano, in Garfagnana.\n\u00c8 uno sito di interesse comunitario e zona di protezione speciale (IT4030006), interamente contenuto nel Parco nazionale dell'Appennino Tosco-Emiliano.\nDescrizione.\nIl monte Prado \u00e8 localizzato tra il passo di Pradarena (situato 9,5\u00a0km a nord-ovest) e il passo delle Radici (8\u00a0km a sud-est). \u00c8 poco distante (4,5\u00a0km pi\u00f9 a sud) dal monte Cusna (2.120\u00a0m), la vetta pi\u00f9 alta dell'appennino reggiano. Quest'area \u00e8 interamente inclusa nel Parco nazionale dell'Appennino Tosco-Emiliano per il suo alto valore naturalistico.\nIl clima locale \u00e8 quello tipico del crinale tosco-emiliano, con temperatura media annuale di circa 5\u00a0\u00b0C e precipitazioni medie annue di circa 2.000\u00a0mm. Le precipitazioni pi\u00f9 intense, in maggioranza nevose, avvengono tra novembre ed aprile. La neve si scioglie da maggio fino all'inizio dell'estate, a seconda delle differenze altimetriche e di esposizione.\nIl substrato geologico \u00e8 costituito per lo pi\u00f9 da spesse coltri sedimentarie, con alternanza di strati arenacei e marmosi.\nIl versante settentrionale del monte Prado \u00e8 caratterizzato da tipiche geoforme glaciali, come circhi e depositi morenici, originatisi durante il periodo W\u00fcrmiano.\nLa morfologia glaciale \u00e8 evidente: il circo glaciale ha pareti ripide e rocciose, mentre la base \u00e8 livellata ed attraversata da almeno tre ordini di depositi morenici, probabilmente corrispondenti ai differenti stadi della ritirata dei ghiacci e che racchiudono piccole aree umide ed il lago della Bargetana. Una piccola nicchia glaciale, dove spesso la neve persiste fino alla fine di luglio, si pu\u00f2 notare sul lato destro del circo glaciale, ad una quota di 1850-1900 metri.\nLa zona \u00e8 raggiungibile da Ligonchio attraverso la strada che sale dalla localit\u00e0 \"Presa Alta\" fino ai rifugi Bargetana e Battisti, posti ai piedi del monte, che da Civago salendo dal rifugio Segheria.\nFlora.\nNell'ambito di questo quadro floristico generale, il monte Prado nell'Appennino reggiano appare come una delle zone in assoluto pi\u00f9 ricche dal punto di vista floristico; per questo \u00e8 stato definito in passato un vero \u00abparadiso botanico\u00bb. L'esplorazione botanica del monte Prado \u00e8 tra le pi\u00f9 antiche dell'Appennino tosco-emiliano. Risalgono alla met\u00e0 del secolo scorso le raccolte di Filippo Calandrini, i cui risultati furono poi pubblicati da Teodoro Caruel (1860-1864). A Calandrini sono dovute le segnalazioni di Senec\u00eco incanus e Lychnis alp\u00ecna, due tra le presenze fioristiche pi\u00f9 interessanti del Monte Prado.\nIn tempi recenti l'area ha attirato l'attenzione di vari botanici che le hanno dedicato studi specifici di carattere fioristico (Alessandrini e Branchetti 1997, Flora Reggiana) e vegetazionale. A proposito di questo tipo di studi va ricordata la \u00abCarta della vegetazione di Monte Prado\u00bb (G. Rossi, 1993) realizzata alla scala 1:2000 ed edita a cura dell'Ente Parco del Gigante e della Regione Emilia-Romagna (Assessorato Ambiente). Essa rappresenta un ulteriore progresso nella conoscenza della vegetazione di quest'area e si pone come una sintesi delle conoscenze fino ad allora acquisite nello studio della vegetazione sopraforestale dell'intero Appennino settentrionale.\nDal punto di vista fisionomico sono state distinte sette tipologie di vegetazione: vegetazione forestale con boschi di latifoglie decidue a dominanza di faggio, vegetazione ad arbusti nani con dominanza di mirtilli (vaccinieti), vegetazione delle praterie soprasilvatiche, vegetazione di valletta nivale (ambienti a lungo innevamento), vegetazione litofila (detriti e rupi), vegetazione acquatica e palustre (ruscellamenti, torbiere e pozze a prosciugamento estivo)."}
{"id": "783052", "revid": "1305772", "url": "https://it.wikipedia.org/wiki?curid=783052", "title": "Keenen Ivory Wayans", "text": " \nNormalmente collabora ai propri progetti insieme ai fratelli Damon (attore, sceneggiatore, comico), Marlon (attore, produttore e regista) e Shawn (attore)."}
{"id": "783053", "revid": "339392", "url": "https://it.wikipedia.org/wiki?curid=783053", "title": "Culinaria", "text": ""}
{"id": "783055", "revid": "110157", "url": "https://it.wikipedia.org/wiki?curid=783055", "title": "Sj\u00f6bo (comune)", "text": "Sj\u00f6bo \u00e8 un comune svedese di 18.094 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "783057", "revid": "36426", "url": "https://it.wikipedia.org/wiki?curid=783057", "title": "Motociclette", "text": ""}
{"id": "783059", "revid": "3082", "url": "https://it.wikipedia.org/wiki?curid=783059", "title": "Gallia Narbonensis", "text": ""}
{"id": "783067", "revid": "597500", "url": "https://it.wikipedia.org/wiki?curid=783067", "title": "Rond\u00f2 2000 - The Best of Rond\u00f2 Veneziano", "text": "Rond\u00f2 2000 - The Best of Rond\u00f2 Veneziano \u00e8 la seconda raccolta dei Rond\u00f2 Veneziano, pubblicata nel 1992 da Baby Records-Cleo Music AG."}
{"id": "783068", "revid": "1627355", "url": "https://it.wikipedia.org/wiki?curid=783068", "title": "Arrosticini", "text": "Gli arrosticini (detti anche rustell', rustelle, arrustelle in diversi dialetti abruzzesi) sono spiedini di carne di pecora, tipici dell'Appennino, in particolare della cucina abruzzese. Sono strettamente legati alla tradizione pastorale dell'Abruzzo e al conseguente consumo di carne ovina. \nDiffusi in tutta la regione soprattutto a partire dal secondo dopoguerra, il loro luogo d'origine \u00e8 spesso ricondotto alla fascia sud-orientale del Gran Sasso d'Italia, nella zona dalla \"Piana del Voltigno\", al confine tra le province di L'Aquila, Teramo e Pescara.\nDescrizione.\nStoria.\nGli arrosticini sono espressione culinaria della pastorizia stanziale e non della transumanza, come si \u00e8 ritenuto in passato: leggenda narra che furono inventati negli anni 1930 da due pastori del Voltigno, area montuosa compresa tra Carpineto della Nora, Villa Celiera e Civitella Casanova, che tagliarono carne di pecora vecchia in piccoli pezzi per non sprecare cibo, prendendone anche dalle zone vicine alle ossa dell'animale. I piccoli pezzettini di carne sarebbero diventati spiedini venendo inseriti su bastoncini di legno di \u201cvingh\u201d, una pianta che cresce spontanea lungo le rive del fiume Pescara, per poi essere cucinati alla brace all\u2019aperto. Il metodo di preparazione degli arrosticini, originariamente pensato per cercare di rendere appetibili i tagli di carne meno pregiati, ottenne risultati cos\u00ec apprezzabili da essere applicato ben presto ai tagli migliori.\nSecondo la tradizione pastorale il vero arrosticino abruzzese \u00e8 composto di carne ovina, idealmente di carne di pecora giovane chiamata in dialetto \u201c\"ciavarra\"\u201d o di castrato. Ad oggi gli arrosticini sono ampiamente consumati anche al di fuori dell'Abruzzo e in alcune zone d'Italia si sono affermati nella vendita di grande distribuzione.\nTipologie.\nLa tipologia pi\u00f9 diffusa e consumata di arrosticini \u00e8 quella in cui essi sono uniformi, costituiti da cubetti di carne di circa 1\u00a0cm di lato infilati su di uno spiedino di legno (tipicamente di betulla o bamboo) lungo circa 20\u00a0cm. Sono molto diffuse anche altre varianti in cui la carne \u00e8 tagliata con il coltello a tocchetti irregolari di varia dimensione interponendo strati di carne molto magra a tocchettini di grasso, sempre di pecora, che li rende morbidi e profumati. Quest'ultimo tipo di arrosticini per risultare apprezzabile necessita di carne di ottima qualit\u00e0 affinch\u00e9 essa possa sostenere una cottura pi\u00f9 lunga.\nCon la massiccia diffusione del prodotto a livello regionale e anche al di fuori della regione sono state sviluppate numerose varianti che prevedono l'utilizzo di diversi tipi di carni e modalit\u00e0 di preparazione. Questo \u00e8 possibile per l'assenza di una denominazione di origine protetta del prodotto, che come da tradizione deve essere solo di carne ovina, preferibilmente di castrato, ovvero di montone sottoposto a castrazione e con et\u00e0 compresa tra i sei mesi ed i due anni oppure di femmina giovane che non abbia ancora partorito.\nNella Val Pescara sono comuni ad esempio anche gli \"arrosticini di \"fetc\"\" (fegato). In questo caso si alterna un pezzo di carne con una foglia d'alloro. Un'altra variante prevede l'aggiunta di una piccola fetta di cipolla.\nA livello commerciale \u00e8 possibile reperire molti prodotti che utilizzano la denominazione di \"arrosticino\" nonostante siano utilizzate carni di suino, bovino, pollo o, molto raramente, coniglio.\nPreparazione.\nLa preparazione consiste nel tagliare la carne in tocchetti e infilarli in spiedini (in dialetto detti \u00abli cippe\u00bb oppure \u00abli cippitill\u00bb). \nGli arrosticini sono poi cotti alla brace, normalmente utilizzando un braciere dalla caratteristica forma allungata a canalina definito, in base al dialetto della zona, \u00abfornacella\u00bb, \u00abfurnacella\u00bb, \u00abrustillire\u00bb, \u00abcanala\u00bb o \u00abcanalina\u00bb. La forma della canalina garantisce la concentrazione di un'alta temperatura nella porzione di spiedino dove \u00e8 posizionata la carne, lasciando invece a temperatura ambiente le due estremit\u00e0 dello spiedino, cos\u00ec da non scottare al contatto n\u00e9 la mano n\u00e9 la bocca del consumatore. Durante la cottura la carne sar\u00e0 quindi salata ed eventualmente insaporita ulteriormente con un ramo di rosmarino cosparso di olio extravergine d'oliva o di olio al peperoncino a seconda dei gusti.\nPer la riuscita dell'arrosticino, molto dipende anche dalla cottura e dalla griglia utilizzata, dalla temperatura della brace, ma soprattutto dal costante controllo del cuoco. A seconda delle preferenze, gli arrosticini possono avere diversi gradi di cottura e salatura. Sono disponibili anche fornacelle elettriche di piccolo e medio ingombro, tuttavia i risultati in termini di gusto e piacevolezza al palato non sono confrontabili con quelli ottenibili nella cottura alla brace.\nSono da evitare cotture al forno e in padella perch\u00e9 non garantiscono il mantenimento della morbidezza della carne unitamente alla rosolatura della sua superficie.\nAbbinamenti e modalit\u00e0 tradizionali di consumo.\nLa quantit\u00e0 media adatta ad un adulto \u00e8 di circa 15-20 unit\u00e0. Gli arrosticini sono solitamente accompagnati da fette di pane casereccio (eventualmente scaldate anch'esse alla brace) cosparse di olio extravergine di oliva (\u00abpane 'onde\u00bb) e si abbinano egregiamente a vini rossi tra cui classicamente quelli derivati dal vitigno Montepulciano, in particolare il Montepulciano d'Abruzzo. Comune ormai, specie d'estate, anche l'abbinamento con la birra. \nGli arrosticini possono essere agevolmente preparati ovunque e sono pertanto spesso considerati cibo di strada. Sono consumati abitualmente sfilando uno ad uno i pezzetti di carne tenendoli stretti tra i denti e tirando verso l'esterno il legno dello spiedino. Tradizione praticata \u00e8 cuocere e consumare gli arrosticini all'aperto, immersi nella natura in scampagnate, arrampicate in montagna, gite al lago o situazioni simili. Molto presenti anche in sagre e feste di paese.\nTutela.\nGli arrosticini sono inseriti nell'elenco dei Prodotti agroalimentari tradizionali italiani (P.A.T.) del Ministero delle politiche agricole alimentari e forestali. Nell'elenco del 2016 sono iscritti al n. 9 per la Regione Abruzzo."}
{"id": "783071", "revid": "6923", "url": "https://it.wikipedia.org/wiki?curid=783071", "title": "Campionati mondiali di canoa/kayak velocit\u00e0", "text": "I campionati mondiali di canoa/kayak velocit\u00e0 sono una competizione sportiva internazionale a cadenza annuale (tranne negli anni in cui si svolgono le Olimpiadi).\nIntroduzione.\nLe gare in canoa sprint si suddividono nelle specialit\u00e0 canadese (C), una canoa aperta con una pagaia a singola pala, e kayak (K), una canoa chiusa con una pagaia a doppia pala. Ogni canoa o kayak pu\u00f2 portare una persona (K1/C1), due persone (K2/C2), o quattro persone (K4/C4). Per ogni tipo d'imbarcazione, le distanze di gara possono essere di 200 metri, 500 metri, 1000 metri, o di 5000 metri. Quando una gara \u00e8 identificata come C-2\u00a0500\u00a0m, come esempio, significa che un equipaggio di due persone garegger\u00e0 su una canoa per una distanza di 500 metri."}
{"id": "783079", "revid": "1226", "url": "https://it.wikipedia.org/wiki?curid=783079", "title": "Il segreto del Bosco Vecchio (film)", "text": ""}
{"id": "783081", "revid": "163662", "url": "https://it.wikipedia.org/wiki?curid=783081", "title": "Lidia Storoni Mazzolani", "text": "Biografia.\nFiglia di Lucia Donadoni e di Ulderico Mazzolani, avvocato e deputato, eletto per il Partito Repubblicano, frequent\u00f2 il Liceo classico Ennio Quirino Visconti di Roma, dove conobbe molti giovani anch'essi provenienti da famiglie antifasciste tra i quali Giorgio Amendola, Ludovico Quaroni e Manlio Rossi Doria. Nel 1931 spos\u00f2 Enzo Storoni, antifascista e futuro uomo politico liberale. Ebbero due figlie. Si laure\u00f2 in lettere all'Universit\u00e0 di Roma La Sapienza.\nScrittrice, storica, studiosa della cultura latina, traduttrice di classici latini, inglesi e francesi, si occup\u00f2 in particolare dell'epoca tardo antica. La sua attivit\u00e0 di studiosa ebbe inizio con le traduzioni compiute negli anni quaranta e cinquanta. Tradusse per Einaudi le \"Memorie di Adriano\" di Marguerite Yourcenar.\nOttenne il premio Viareggio \"Opera Prima\" per il suo libro \"L'idea di citt\u00e0 nel mondo romano\", del 1967. Collabor\u00f2 alle pagine culturali di riviste e di quotidiani (tra cui \"La Stampa\", \"Il Giornale\", \"La Repubblica\", \"Il Sole 24 Ore\"). Autrice di saggi e biografie tradotte in varie lingue, \u00e8 morta nel 2006 all'et\u00e0 di 95 anni."}
{"id": "783084", "revid": "1442080", "url": "https://it.wikipedia.org/wiki?curid=783084", "title": "Leandro Remondini", "text": "Carriera.\nGiocatore.\nClub.\nRitenuto uno dei migliori difensori della sua generazione, inizia la carriera in Serie B nel 1935-1936 con la squadra della sua citt\u00e0, il Verona. Nel 1937-1938 passa al Milan, con cui esordisce in Serie A nella vittoria del 12 settembre 1937 contro il Liguria per 2-1, rimanendo nella squadra lombarda per cinque campionati. Nell'ultimo campionato che precede il conflitto mondiale il Milan lo cede al dove disputa l'ultimo campionato prima della guerra.\nNel periodo bellico passa al , quindi al per tornare al Modena in Serie A nella stagione 1946-1947: qui fu protagonista in quella rosa che si piazz\u00f2 al terzo posto nel campionato di Serie A, miglior piazzamento della squadra nel ventesimo secolo; la difesa, in cui lui giocava, fu la meno battuta del torneo, stabilendo il record per i tornei di Serie A a venti squadre. Si trasferisce quindi nella capitale nel 1947-1948, vestendo la maglia della Lazio. Con i biancocelesti, a 30 anni ormai compiuti, segna 19 reti in 96 gare e ottenendo un posto tra i 22 convocati per i Mondiali del 1950.\nDopo i Mondiali passa al Napoli, allora neopromossa in Serie A: vi debutta a Napoli il 10 settembre 1950, nella vittoria casalinga contro la per 3-2, gara in cui segna anche, su rigore, quello che si rivela a fine partita il gol della vittoria. Si ripete la settimana dopo a Bergamo, dove realizza la rete che dona alla squadra il pareggio finale per 2-2 contro l'Atalanta; a fine campionato i partenopei si piazzano al sesto posto. L'anno seguente milita nella .\nNazionale.\nFu il pi\u00f9 anziano azzurro selezionato per i Mondiali del 1950.\nIn Brasile, il 2 luglio 1950, gioca la sua unica gara con la maglia della Nazionale nella vittoria per 2-0 contro il Paraguay ininfluente ai fini della competizione.\n\u00c8 stato per oltre quarant'anni il pi\u00f9 anziano debuttante in Nazionale, poi superato negli anni novanta da Mauro Tassotti e negli anni duemila da Max Tonetto.\nConta anche tre presenze con un gol realizzato in Nazionale B. Della Nazionale militare \u00e8 stato anche allenatore.\nAllenatore.\nCessata l'attivit\u00e0 agonistica, intraprende quella di allenatore inizialmente in Turchia dove guida nel 1957 il Be\u015fikta\u015f e per un biennio la Nazionale turca.\nProsegue quindi la carriera in Italia, guidando a lungo compagini di Serie B e Serie C: tra queste il Livorno, con cui prima sfior\u00f2 la promozione arrivando a 5 punti dall'ultimo posto valido, poi a un campionato di centroclassifica e il Modena, per due differenti periodi, l'ultimo dei quali difficile, quindi il Perugia, dove successivamente come osservatore scopre Paolo Dal Fiume e Salvatore Bagni. L'unica esperienza in Serie A la vive col nella stagione 1961-1962, venendo esonerato a stagione in corso e sostituito dall'argentino Oscar Montez.\n\u00c8 l'allenatore con pi\u00f9 panchine della storia del Modena con 177 partite alla guida dei giallobl\u00f9.\n\u00c8 morto a Milano nel 1979 all'et\u00e0 di 62 anni a seguito di un infarto.\nNel 1948 compare, insieme ad altri calciatori, nel film \"11 uomini e un pallone\" diretto da Giorgio Simonelli."}
{"id": "783090", "revid": "15756", "url": "https://it.wikipedia.org/wiki?curid=783090", "title": "Helogale parvula", "text": "La mangusta nana comune (Helogale parvula ) \u00e8 un mammifero carnivoro della famiglia degli Erpestidi.\nDescrizione.\nLa mangusta nana comune \u00e8 una mangusta tipica: ha una grande testa appuntita, orecchie piccole, coda lunga, zampe corte e lunghi artigli. La specie si pu\u00f2 distinguere facilmente dalle altre manguste per le sue dimensioni. \u00c8 molto pi\u00f9 piccola della maggior parte delle altre specie (18-28 cm per 210-350 grammi); \u00e8, infatti, il pi\u00f9 piccolo carnivoro africano. Il pelo soffice varia molto nel colore, andando dal rosso giallastro al marrone molto scuro.\nDistribuzione e habitat.\nLa mangusta nana comune vive principalmente nelle praterie asciutte, nelle foreste aperte e nelle savane arbustive, fino ad altezze di 2000 metri. \u00c8 comune soprattutto nelle aree con molti termitai, che costituiscono il luogo preferito per riposarsi. Evita le foreste fitte e i deserti. La mangusta nana comune si pu\u00f2 trovare anche nei dintorni degli insediamenti umani e pu\u00f2 divenire molto domestica. L'areale della specie si estende dall'Africa orientale a quella centro-meridionale, da Eritrea ed Etiopia fino a Transvaal e Sudafrica.\nBiologia.\nLa mangusta nana comune \u00e8 un animale diurno. \u00c8 una specie sociale che vive in gruppi familiari composti da due a trenta esemplari. All'interno di ogni gruppo, guidato da una coppia dominante, vige una rigida gerarchia. Di solito la femmina dominante \u00e8 la leader del gruppo. Tutti i membri della banda cooperano nell'allevamento dei piccoli e nel difendere il gruppo dagli attacchi dei predatori.\nLe manguste nane sono territoriali ed ogni gruppo utilizza un'area di circa 30-60 ettari (a seconda del tipo di habitat). La notte dormono in termitai abbandonati, ma talvolta usano come tana mucchi di pietre, alberi cavi, ecc. Spesso i territori si sovrappongono leggermente e in questi casi possono scoppiare scontri tra i vari gruppi.\nGeneralmente, in ogni gruppo, solo la femmina dominante pu\u00f2 accoppiarsi ed essa \u00e8 la madre dell'80% dei piccoli nati nel branco. Se le condizioni sono favorevoli, anche le femmine subordinate possono accoppiarsi, ma i loro piccoli sopravvivono solo raramente. Dopo un periodo di gestazione di 53 giorni nascono 4-6 piccoli. Essi rimangono al sicuro nella tana (all'interno di un termitaio) per le prime 2-3 settimane. Normalmente uno o pi\u00f9 membri del gruppo fanno da \"babysitter\" mentre il grosso della banda va in cerca di cibo. A partire dalle 4 settimane di et\u00e0 i piccoli iniziano ad accompagnare il gruppo.\nLe manguste nane hanno sviluppato un rapporto mutualistico con i buceri: gli uccelli si uniscono alle manguste mentre queste vanno in cerca di cibo, avvertendole dell'arrivo di rapaci e di altri predatori.\nAlimentazione.\nLa dieta della mangusta nana comune \u00e8 costituita da insetti (soprattutto larve di coleotteri, termiti, cavallette e grilli), ragni, scorpioni, piccole lucertole, serpenti, piccoli uccelli e roditori; solo molto di rado questa specie integra la sua dieta con delle bacche."}
{"id": "783092", "revid": "446353", "url": "https://it.wikipedia.org/wiki?curid=783092", "title": "Ricognizione", "text": "Si dice ricognizione l'azione effettuata oltre la linea del fronte per acquisire informazioni militari relative al nemico. La ricognizione, che fino al XX secolo era solo terrestre o navale, dalla guerra italo-turca del 1911 ha utilizzato anche mezzi aerei per svolgere i suoi compiti.\nLe unit\u00e0 utilizzate.\nLe missioni da ricognizione ed esplorazione possono essere composte da unit\u00e0 generiche o anche pi\u00f9 specifiche: in tal caso si tratta di unit\u00e0 veloci, generalmente meccanizzate (o dotate di elicotteri), destinate all'esplorazione avanzata della zona di operazioni, allo scopo di acquisire informazioni sull'entit\u00e0 delle forze nemiche e sulle caratteristiche del territorio per conto del comando di cui sono alle dipendenze. In questo caso, sono ampiamente in grado di ingaggiare il combattimento in caso di contatto, ma per loro natura non sono destinate allo scontro prolungato. Oltre all'armamento individuale sfruttano le armi a lungo raggio di cui sono dotati i mezzi che le trasportano.\nCaratteristiche.\nI veicoli da ricognizione, indipendentemente dall'ambiente operativo (terrestre, navale o aereo), devono tutti avere delle caratteristiche comuni, in particolare devono avere:\nTipologie di ricognizione.\nLa ricognizione terrestre fino all'avvento dell'automobile veniva effettuata dalla cavalleria leggera o da fanterie particolarmente addestrate. A partire dall'inizio del XX secolo viene effettuata sia da autoblindo sia da carri armati leggeri.\nLa ricognizione navale \u00e8 sempre stata effettuata dalle navi pi\u00f9 leggere: all'epoca della vela il compito era essenzialmente assegnato alle fregate, mentre con l'avvento delle corazzate monocalibro la ricognizione fu affidata agli esploratori, agli incrociatori leggeri o ai cacciatorpediniere. Con la riduzione del dislocamento successivo alla Seconda guerra mondiale la ricognizione attualmente \u00e8 affidata alle fregate ed alle corvette.\nLa ricognizione aerea \u00e8 affidata ad una particolare classe di aerei, i ricognitori, . Dopo l'incidente dell'U2 (1960) la ricognizione aerea ad alta quota viene sostituita, quando possibile, dalla ricognizione satellitare."}
{"id": "783093", "revid": "57342", "url": "https://it.wikipedia.org/wiki?curid=783093", "title": "Teatro Vittorio Alfieri (Montemarciano)", "text": "Il Teatro Vittorio Alfieri di Montemarciano (AN) \u00e8 lo storico teatro della citt\u00e0.\nStoria.\nLe prime rappresentazioni teatrali cittadine furono messe in scena a partire dal 1798 in un piccolo teatro di legno con pianta ad \"U\" ricavato all'interno di un magazzino. La costruzione del nuovo teatro fu ultimata nel settembre del 1887 su progetto dell'ingegnere Ernesto Marotti, mentre l'ingegner Ernesto Medi cur\u00f2 gli aspetti amministrativi della sua realizzazione.\nIl dislivello del terreno ha fatto s\u00ec che l'edificio sia costruito da due corpi di altezza diversa, l'uno contenente l'ingresso ed il sovrastante foyer, l'altro la sala teatrale e il retrostante palcoscenico. La facciata ricorda caratteri tardo rinascimentali con paraste corinzie e joniche, aperture ad arco su due piani e spigoli a bugnato liscio, finestre a timpano e porte piattabanda. La pianta della sala degli spettatori \u00e8 a ferro di cavallo con due ordini di palchi per un totale di 37 compresi i quattro del proscenio. I palchi dell'ordine inferiore sono rettilinei mentre quelli dell'ordine superiore sono ad arco, con balaustre e fascia ornate con stucchi dorati. Il teatro si caratterizza per l'utilizzo dell'uso del ferro nelle strutture portanti e per le colonne in ghisa con capitello corinzio che sostituiscono i pilastri divisori.\nL'anconetano Roberto Buratti ha decorato i festoni, le medaglie ed i vasi di fiori, mentre l'attrezzatura scenica ed il sipario sono quelle originali, opera del pittore romano Alberici. Nella sua nuova veste il teatro ha funzionato assiduamente con spettacoli di vario genere fino al 1972, quando il terremoto che devast\u00f2 Ancona rese la struttura inagibile ed impose un importante restauro. Nel maggio del 1985 il teatro Vittorio Alfieri si present\u00f2 nella sua forma definitiva costituita da due ordini di palchi a \"ferro di cavallo\".\nL\u2019edificazione del Teatro comunale di Montemarciano \u00e8 figlia dell\u2019idea tutta Ottocentesca di teatro come collante sociale e come vera e propria esigenza; questo spiega perch\u00e9 essa comport\u00f2, qui come altrove del resto, un significativo riordino degli spazi a livello urbanistico e una seria, lunga progettualit\u00e0. L\u2019inizio delle tappe che portarono alla costruzione del teatro pu\u00f2 essere fatto risalire al 1883, anno in cui la Municipalit\u00e0 montemarcianese avvia le pratiche necessarie a finanziare i suddetti lavori. \u00c8 poi durante la seduta consiliare del 24 aprile 1884 che vengono delineati tutti i particolari relativi ai lavori per il nuovo teatro, previsto in un primo momento nell\u2019area oggi corrispondente a via Garibaldi, un tempo via della Corte.\nQui infatti era gi\u00e0 presente un teatro (dal 1798) \u2013 da considerarsi come Teatro Giacobino (o \u201cPatriottico\u201d), non quindi di propriet\u00e0 condominiale o municipale, allestito in un precedente fabbricato, forse un magazzino, che includeva, oltre al suddetto teatro, una casa d\u2019abitazione e lo \u201cScorticatojo\u201d, cio\u00e8 il mattatoio comunale \u2013 che si sarebbe quindi provveduto a demolire per fare posto al nuovo, pi\u00f9 ampio e moderno. La decisione per\u00f2 viene abbandonata quasi subito, perch\u00e9 gi\u00e0 nel novembre del 1884 s\u2019individua una nuova area, corrispondente a quella attuale, pi\u00f9 centrale ed estesa, dove ospitare il nuovo teatro, previa demolizione di alcuni caseggiati adiacenti con orti annessi (si tratta dell\u2019area compresa tra i vicoli Pergolini e Marini).\nAd occuparsi del progetto \u00e8 l\u2019ingegnere Giovanni Battista Marotti, figura chiave dello sviluppo urbanistico di Montemarciano e Marina, mentre compare il nome dell\u2019ingegnere comunale Ernesto Medi come addetto all\u2019espletamento delle pratiche amministrativo-burocratiche di esproprio degli immobili da demolire. La prima perizia prevede un tetto massimo di spesa pari a 26.000 lire, che saliranno vertiginosamente a costruzione ultimata (la spesa totale ammonter\u00e0 infatti a 82.749 lire), tanto \u00e8 vero che sar\u00e0 lo stesso Marotti ad anticipare, senza interessi, tutte le spese per l\u2019inaugurazione e l\u2019apertura del teatro.\nI lavori vengono ufficialmente avviati il 15 agosto 1886, con alcune modifiche in corso d\u2019opera rispetto al progetto originario, tra le quali vanno ricordate: la maggiore semplificazione nei decori della facciata, l\u2019innalzamento del piano della platea, una svasatura pi\u00f9 marcata rispetto al tradizionale ferro di cavallo nella curvatura planimetrica della platea, la riduzione del sesto della volta della platea, le scale d\u2019accesso al secondo ordine non pi\u00f9 costituite da due rampe a squadro ma da un\u2019unica rampa semiellittica ed infine una sostanziale uniformazione dei corpi di fabbrica laterali con il prospetto frontale, correggendo l\u2019iniziale \u201cscalettamento\u201d dei fabbricati a lato.\nUna curiosit\u00e0: durante la cerimonia pubblica della posa della prima pietra, a cui partecipa naturalmente anche l\u2019ingegnere Marotti, si decide di festeggiare l\u2019inizio della costruzione del teatro ponendo tra le pietre delle fondamenta una pergamena, contenuta all\u2019interno di un cilindro di piombo, recante tutti i nomi dei consiglieri comunali che hanno approvato il progetto e deliberato l\u2019edificazione della nuova struttura teatrale, oltre alle firme di tutti coloro che erano presenti alla cerimonia del 15 agosto 1886.\nPer quanto riguarda l\u2019aspetto prettamente artistico, sappiano che il pittore anconetano Roberto Buratti si occupa della decorazione della volta della platea, dandole tutta l\u2019eleganza di gusto neoclassico che conserva ancora oggi: essa \u00e8 caratterizzata da preziose ghirlande floreali e racemi che si intrecciano, come a formare i petali di un fiore fatto di fiori. Lungo il perimetro della volta, Buratti ha voluto inserire dei medaglioni monocromi con i ritratti dei maggiori compositori e autori di tutti i tempi: la prima effigie che si vede appena si entra in platea, e in posizione centrata, \u00e8 quella di Daniel Auber, seguono poi in senso orario il medaglione con il ritratto di Torquato Tasso, di Ludwig van Beethoven, di Francesco Petrarca, e poi Gioacchino Rossini, Dante Alighieri, Wolfgang Amadeus Mozart ed infine Ludovico Ariosto. I medaglioni si alternano anche qui a decorazioni floreali, con vasi ricolmi di rose e altre piante; i due spicchi dorati sul soffitto in prossimit\u00e0 del proscenio recano le immagini di strumenti musicali a corde e a fiato, arricchiti da spartiti, corone d\u2019alloro e cartigli.\nNotevoli anche le raffinate decorazioni a stucco, in particolare quelle poste sulla sommit\u00e0 della porta d\u2019ingresso: sulla base del secondo ordine di palchi, al centro, \u00e8 presente un riquadro con lo stemma dorato del Comune di Montemarciano.\n\u00c8 invece un artista romano, Augusto Alberici, ad occuparsi del sipario, dipingendo il gruppo con sette figure mitologiche \u2013 disposte secondo una bilanciatissima composizione a piramide \u2013 alle quali fanno da sfondo un paesaggio marittimo (si tratta forse del porto di Ancona) e la vasta porzione di cielo che si apre sopra il mare, quasi confondendosi con esso.\nA un anno esatto dall\u2019inizio dei lavori, il teatro \u00e8 gi\u00e0 pronto e la data d\u2019inaugurazione \u00e8 fissata al 3 settembre, cercando in questo modo di approfittare anche della presenza dei turisti che affollano i nuovi stabilimenti balneari di Marina di Montemarciano e zone limitrofe; quale opera teatrale d\u2019apertura viene scelto il \u201cRigoletto\u201d messo in scena dal regista riminese Natale Fidora con la sua orchestra (\u00ab[Natale Fidora] propone di dare n.8 rappresentazioni dell\u2019opera il Rigoletto, con gli stessi attori, che attualmente cantano a Rimini nell\u2019opera Gioconda, con 24 professori d\u2019orchestra, 12 coristi, col Direttore Cav. Podesti, che attualmente dirige l\u2019orchestra di Rimini e con tutte le spese inerenti a suo carico mediante una dote di \u00a3 3.500\u00bb).\nAltre testimonianze dell\u2019attivit\u00e0 del teatro Alfieri tra fine Ottocento e inizio Novecento sono quelle fornite dai verbali delle Sedute Consigliari di quegli anni, dai quali \u00e8 possibile avere notizia, ad esempio, della vendita a privati di 29 palchetti, avvenuta nel 1893, cos\u00ec come della messa in scena di due operette in musica del Maestro Cav. Amadei di Loreto, nel settembre del 1897, come omaggio alla presenza di militari in paese. Nel marzo del 1899 si decide di chiudere al pubblico transito vicolo Marini, via d\u2019accesso diretta al mattatoio che \u00e8 ancora l\u00ec presente e in piena attivit\u00e0 probabilmente per ammortizzare le spese di gestione del teatro. Alcune realt\u00e0 politiche e culturali intanto iniziano a svolgere diverse attivit\u00e0 negli spazi del teatro loro concessi in affitto: \u00e8 il caso della locale sezione del Partito Socialista Italiano, che dal 1920 ha la possibilit\u00e0 di utilizzare gli spazi del ridotto, mentre dal 1923 anche il locale Fascio di Combattimento prende in affitto alcune sale del complesso teatrale. \u00c8 documentata anche la presenza di una societ\u00e0 di divertimento (la \u201cChi Se Ne\u2026\u201d), a cui vengono dati in affitto la cucina e il locale a uso buffet del pianterreno, da utilizzare solo a teatro chiuso naturalmente.\nNonostante l\u2019impegno profuso per la sua edificazione, gi\u00e0 negli anni Venti il teatro minaccia rovina e finalmente nel 1927 vengono eseguiti alcuni lavori di manutenzione atti a contenerne il progressivo degrado. Nel gennaio del 1944, i partigiani montemarcianesi utilizzano la platea del teatro per nascondere temporaneamente il ricco bottino di armi requisite ai tedeschi, i quali stanziavano nella villa dell\u2019ingegnere Marotti in via S. Pietro (nell\u2019area che attualmente ospita la sede dell\u2019Avis e di altre associazioni locali).\nUn restauro pi\u00f9 sostanziale \u00e8 quello che ha interessato il teatro nel 1973, resosi necessario a seguito del violento terremoto del \u201972, oltre a quello eseguito sulla struttura nel 1985, tutti interventi che hanno restituito il teatro al pubblico decoro.\nOggi il teatro Alfieri, che propone un ricco calendario di spettacoli ed eventi culturali, si presenta in tutta la sua elegante semplicit\u00e0: caratterizzato da una tinta monocroma sui toni dell\u2019ocra, che ne uniforma le parti strutturali e decorative, ha la facciata euritmicamente scandita da 5 ingressi (sul primo livello) e 5 finestre (sul secondo livello), \u00e8 arricchita da lesene ioniche e corinzie, modanature, coperture ad arco alternate a coperture a timpano, mensole di gusto classicheggiante e spigoli a bugnato liscio, oltre a due rosette sul secondo registro, ai lati della finestra centrale. L\u2019interno conta 230 posti, di cui 90 in platea e 140 nei due ordini di palchi, a semplice copertura rettilinea quelli inferiori e ad arco per quanto riguarda i palchetti superiori; pregevoli stucchi dorati decorano le balaustre e le fasce. Un elemento di novit\u00e0 \u00e8 rappresentato dalle colonnette in ghisa presenti in platea, poco comuni all\u2019epoca.\nAncora oggi \u00e8 in uso il locale seminterrato sede del Centro Sociale cittadino, luogo polifunzionale con cucina e salone che ospita numerose attivit\u00e0 ludiche e culturali. Il ridotto del Teatro ha invece accolto per alcuni anni la Biblioteca Comunale ed \u00e8 stato di recente (gennaio e febbraio 2018) sede di un\u2019inedita rassegna teatrale, curata dall\u2019associazione culturale \u201cAsini Bardasci\u201d in collaborazione con il Comune di Montemarciano, dal titolo \u201cSabato sono Ridotto al Teatro Alfieri\u201d: 4 serate di spettacoli, con attori provenienti da tutta Italia, e possibilit\u00e0 per il pubblico di cenare prima degli eventi teatrali nello spazio del Centro Sociale."}
{"id": "783101", "revid": "767487", "url": "https://it.wikipedia.org/wiki?curid=783101", "title": "Paolo Barca, maestro elementare, praticamente nudista", "text": "Paolo Barca, maestro elementare, praticamente nudista, \u00e8 un film del 1975 di Flavio Mogherini, interpretato da Renato Pozzetto e Paola Borboni.\nTrama.\nIl giovane docente milanese Paolo Barca, disinibito e nudista convinto, si trasferisce per lavoro in provincia di Catania, scontrandosi con una mentalit\u00e0 che ai suoi occhi appare decisamente bigotta. Con il tempo, riuscir\u00e0 a cambiare qualcosa sia nella scuola che nel suo carattere."}
{"id": "783102", "revid": "57342", "url": "https://it.wikipedia.org/wiki?curid=783102", "title": "Paolo Barca, maestro elementare praticamente nudista", "text": ""}
{"id": "783105", "revid": "104485", "url": "https://it.wikipedia.org/wiki?curid=783105", "title": "Ricettario", "text": "Un ricettario \u00e8 una raccolta di ricette. Il significato pi\u00f9 comune \u00e8 legato alla culinaria, ma non mancano, soprattutto nel campo dei mestieri e delle arti del medioevo, ricettari tecnici.\nIn ogni caso le ricette, sebbene spesso ordinate per argomenti, sono presentate in un ordine pi\u00f9 o meno casuale, quindi si tratta di testi \"composti\" o miscellanei.\nRicettari di cucina.\nSia la struttura che il linguaggio della ricetta hanno sub\u00ecto, nei secoli, trasformazioni tutto sommato modeste. L'unica differenza sostanziale che corre tra le ricette antiche e quelle moderne \u00e8 che in queste ultime sono precisate le dosi, indicati i tempi di cottura, descritti pi\u00f9 in dettaglio i procedimenti: ci\u00f2 si spiega, del resto, col fatto che le antiche raccolte erano destinate da cuochi ad altri cuochi, mentre le moderne, da chiunque compilate, sono perlopi\u00f9 indirizzate ad un pubblico generico la cui competenza tecnica non pu\u00f2 darsi per scontata.\nLe ricette di Apicio sono sintetiche e frettolose, e talora disordinate e confuse; la cosa \u00e8 aggravata dalla dovizia degli ingredienti (non tutti noti) e dalla complessit\u00e0 dei piatti. \u00c8 rara l'indicazione delle dosi; sommaria la descrizione delle operazioni. Al destinatario delle ricette ci si rivolge con la seconda persona singolare del futuro: \"prenderai\", \"condirai\", \"cuocerai\". A Napoli all'inizio del '300, fu scritto in latino da un cortigiano del re Carlo II d'Angi\u00f2 uno dei pi\u00f9 antichi trattati di cucina medioevali, il \"Liber de coquina\".\nI ricettari medievali - per esempio quelli trecenteschi pubblicati da Ludovico Frati e Salomone Morpurgo - assomigliano molto, per struttura e linguaggio, alle coeve raccolte di \"segreti\" medico-farmaceutici. Si tratta, in effetti, di stringati \"recipe\" introdotti di norma dallaformula \"se vuoi fare\", segu\u00ecta dalla denominazione del piatto, e conclusi di solito dall'altra formula \"e ser\u00e0 bona vivanda\" (\"e ser\u00e0 bono e perfetto\", \"ed \u00e8 optimo\", ecc.), che ricorda la consueta chiusa \"ed \u00e8 rimedio sperimentato\" delle ricette medicinali. Nel rivolgersi al lettore, \u00e8 usato l'imperativo: \"togli\" (cio\u00e8 prendi), \"trita\", \"stempera\".\nUn famoso ricettario del Medioevo \u00e8 il \"W\u00fcrzburger Kochbuch\" detto anche \"Der Buoch der guoter Spise\" (\"Il libro del buon cibo\"). Risalente all'incirca al 1350, consta di 101 ricette, alcune delle quali di origine orientale, portate in Europa dai Crociati. Fu scritto in mittelhochdeutsch dal \"protonotaro\" Michael de Leone alla corte del principe vescovo della citt\u00e0 bavarese.\nLe ricette quattrocentesche di Maestro Martino da Como si distinguono dalle precedenti solo per una pi\u00f9 accurata descrizione dei procedimenti e per una maggiore precisione terminologica. Le ricette del suo dotto allievo Bartolomeo Platina, splendidamente concise, sono corredate, di regola, da osservazioni mediche e dietetiche e inframmezzate, talora, da\ngarbati aneddoti.\nTra i ricettari cinquecenteschi, quello di Cristoforo di Messisbugo, pregevole e innovativo sul piano gastronomico, \u00e8 piuttosto convenzionale nella formulazione delle ricette, generalmente sbrigative, ancorch\u00e9 dal ductus elegante. Certamente pi\u00f9 conversevoli, talora perfino verbose, sono le ricette di Domenico Romoli, mentre quelle di Bartolomeo Scappi, in impersonale esortativo (\"abbisi\", \"piglisi\", \"si facci\"), hanno - come anche quelle seicentesche di Bartolomeo Stefani - qualcosa di ridondante e di pedante.\nNei ricettari della seconda met\u00e0 del Settecento e in quelli ottocenteschi si impone un gergo greve e barocco, irto di francesismi e idiotismi, che tocca vertici di autentica comicit\u00e0 con Giovanni Vialardi, del cui linguaggio Olindo Guerrini comporr\u00e0 un'irresistibile parodia. \u00c8 proprio in polemica col gergo della letteratura gastronomica precedente che Pellegrino Artusi adotta uno stile piano e affabile, accoppiato ad una lingua che \u00e8 un \"accattivante impasto [...] toscaneggiante\" (Piero Camporesi): ci\u00f2 che decreter\u00e0, in larga misura, la straordinaria e duratura fortuna del suo manuale, che costituir\u00e0 un modello (o piuttosto il modello) per tutti gli autori di ricettari a venire.\nRicettari tecnici.\nLa stessa parola \"ricetta\" aveva in passato un significato ben pi\u00f9 ampio di quello che le attribuiamo oggi, inteso come la spiegazione di qualsiasi procedimento nei pi\u00f9 disparati campi della conoscenza, dalla pittura alla lavorazione dei metalli e del vetro, dalla medicina alla carpenteria. Argomento chiave di gran parte delle ricette trattate \u00e8 di solito quello del colore.\nNel medioevo questi ricettari \"tecnici\" (o \"libri di segreti\") ebbero una notevolissima diffusione e rappresentano un preciso genere letterario, oggi molto prezioso per lo studio delle tecniche artistiche del passato e per le conseguenti applicazioni nei campi del restauro e della conservazione. La rivalutazione di questi ricettari risale all'incirca agli anni '90, anche quali testimonianze o veri e propri preamboli di sperimentazioni che hanno poi portato alle vere e proprie scienze sperimentali.\nTeoricamente ogni bottega artigiana del medioevo (e delle epoche successive) possedeva un libro dove si annotavano via via tutti quei passaggi tecnici (i cosiddetti \"segreti del mestiere\"), che venivano tramandati di generazione in generazione. Questi libri erano quindi delle miscellanee scritte da esperti del settore per altri esperti, vere e proprie opere di \"scienza popolare\". Oltre ai ricettari \"pezzi unici\" esistono alcuni manuali tecnici che ebbero una grande diffusione e furono da fonte per moltissimi altri.\nStoria.\nEsistono frammenti di ricettari nel mondo antico ma nessuno ci \u00e8 giunto in forma integrale. I pi\u00f9 importanti di questi frammenti sono i cosiddetti \"papiro di Leida\", dal nome della citt\u00e0 olandese dove \u00e8 conservato, e il \"papiro di Stoccolma\", due parti dello stesso testo risalente probabilmente alla fine del II o all'inizio del IV secolo d.C., per un totale di circa 250 ricette.\nPer quanto riguarda il sapere tecnico nell'epoca classica, ci sono giunti solo testi di carattere enciclopedico (come la \"Naturalis historia\" di Plinio il Vecchio) o trattati (come il \"De architectura\" di Vitruvio).\nIl pi\u00f9 antico ricettario che ci sia pervenuto in forma pressoch\u00e9 integrale \u00e8 il cosiddetto \"Eraclio\" (dalla citt\u00e0 dove \u00e8 conservato), risalente forse all'VIII secolo e scritto in tre parti: due in esametri latini pi\u00f9 antiche e una pi\u00f9 recente (forse XII secolo) in prosa.\nDi poche decine di anni pi\u00f9 recente \u00e8 il cosiddetto \"Manoscritto di Lucca\" o \"Codex Lucensis 490\", conservato presso la biblioteca arcivescovile di Lucca, che a differenza del precedente del quale ci sono pervenute alcune copie, \u00e8 un pezzo unico (fine dell'VIII secolo o inizio del IX).\nMolto diffuso \u00e8 poi il cosiddetto ricettario della \"Mappae clavicula\", databile tra l'XI e il XII secolo, ma ancora pi\u00f9 popolare nel medioevo fu il cosiddetto \"Teofilo\" (XII secolo), il primo ricettario scevro (anche se non completamente) da suggestioni esoteriche e iniziatiche, improntato a un pi\u00f9 razionale e chiaro aspetto pratico.\nDifficolt\u00e0 di lettura.\nQuesti ricettari sono venuti alla luce in epoche con una mentalit\u00e0 conoscitiva completamente diversa dalla nostra: molti passaggi oggi ci suonano come semplici superstizioni o fantasticherie (come la comparsa tra gli ingredienti del \"corpo del basilisco\"). Ci\u00f2 comunque \u00e8 spiegabile guardando all'ottica e alla cultura del tempo:\nLe principali difficolt\u00e0 nella lettura e interpretazione dei ricettari stanno essenzialmente nella perdita dell'esperienza diretta negli argomenti trattati (per cui si pu\u00f2 essere tentati di dare del \"fantasioso\" a istruzioni che invece danno i risultati descritti), nel problema del lessico usato e in quello della mancanza di studi generali sulla materia dei ricettari (esistono solo relazioni parziali e gran parte del materiale che ci \u00e8 pervenuto \u00e8 ancora in grandissima parte inedito e sconosciuto).\nPer quanto riguarda il lessico infatti \u00e8 spesso difficile capire a quali materie prime o piante o altro (nelle varie varianti locali, popolari o erudite) si riferiscano i termini usati, anche perch\u00e9 i dizionari storici che possediamo sono orientati quasi esclusivamente sulla lingua letteraria, ignorando tutta la terminologia tecnica.\nMancano infine esperimenti reali sulla stragrande maggioranza delle ricette, che ci impediscono di poter valutare univocamente la loro efficacia o meno.\nIn rarissimi casi i ricettari presentano illustrazioni, a volte compaiono dei semplici schemi per particolari attrezzature quali, ad esempio, le fornaci. Il sussidio visivo veniva in genere dato da altri codici miniati quali i bestiari, gli erbari e i lapidari, oltre ai tacuina sanitatis.\nCronologia.\nSono riportati i pi\u00f9 importanti ricettari e trattati nella materia della storia delle tecniche artistiche\nEvoluzione dei ricettari.\nL'elenco di ricettari manoscritti sopra illustrato permette di affrontare alcuni problemi relativi a questo \"genere letterario\". Le ricette che ci sono giunte erano davvero utilizzate dagli artisti o si trattava soltanto di tracce, quasi dei \"canovacci\" che poi erano interpretati in maniera differente (anche molto differente, si pensi alle tecniche di pittura murale di Leonardo da Vinci) dai vari artisti? Al momento questa seconda ipotesi sembra pi\u00f9 probabile anche alla luce dello studio con tecniche analitiche tecnologicamente avanzate delle opere d'arte.\nIl valore dei ricettari si \u00e8 quindi molto ridimensionato dal punto di vista della storia dell'arte. Ma si \u00e8 aperto anche un ulteriore filone di studi relativo alle ragioni dell'esistenza di tali raccolte relativo alle motivazioni che portarono alla loro redazione.\nCome si sa, soltanto il libro di Cennino Cennini sembra avere buone possibilit\u00e0 di essere stato usato come fonte diretta (almeno dal suo autore) per la preparazione di qualche opera d'arte.\nI trattati pi\u00f9 antichi (almeno quelli redatti prima del medio evo) avevano probabilmente finalit\u00e0 ben diverse che quelle di insegnare tecniche artistiche ma il loro inquadramento \u00e8 piuttosto difficile a causa della scarsit\u00e0 di fonti (l'imperatore Diocleziano aveva ordinato la distruzione di una gran quantit\u00e0 di opere alchemiche per impedire che si potesse contraffare l'oro).\nI successivi ricettari manoscritti medievali ebbero probabilmente una diffusione limitata, sia perch\u00e9 scritti in latino, lingua colta e non molto diffusa tra gli artisti (di nuovo si pensi a Leonardo da Vinci, \"omo sanza lettere\"), sia perch\u00e9 redatti, copiati e conservati in ambienti monastici, di accesso piuttosto ristretto.\n\u00c8 successivamente, dopo l'avvento della stampa e l'uso di lingua volgare, che i ricettari si diffondono in maniera capillare. Un'ipotesi interessante attribuisce questa nuova situazione alla necessit\u00e0 di far uso di manodopera non sufficientemente addestrata come accadeva nel vecchio e rigido sistema di arti e corporazioni. Nel XVI secolo quando la gestione delle risorse artigianali cade nelle mani della borghesia mercantile i nuovi lavoranti non provengono pi\u00f9 da un lungo addestramento di \"bottega\" di durata pluriennale. Di qui l'esigenza di disporre di una manualistica di rapida consultabilit\u00e0 e non pi\u00f9 a carattere monografico.\nI primi esempi di questi nuovi ricettari volgari appaiono in Germania ma in Italia si ebbero alcuni dei testi pi\u00f9 famosi: \"I segreti del reverendo Alessio Piemontese\", oggi attribuiti a Girolamo Ruscelli autore anche di un altro ricettario, ebbero 104 edizioni in almeno 7 lingue (italiano, latino, inglese, francese, tedesco, spagnolo, fiammingo) nell'arco di poco pi\u00f9 di un secolo.\nAltri autori, per esempio Leonardo Fioravanti e Domenico Auda ebbero larghissima diffusione e furono copiati ancora nel XIX secolo.\nOvviamente col cambiare delle condizioni storiche mut\u00f2 anche l'interesse verso i ricettari che da manuali di lavoro, nel XVIII secolo, erano diventati curiosit\u00e0 da collezionare (\u00e8 infatti in questo periodo che avviene il recupero delle fonti medievali quali Teofilo)."}
{"id": "783106", "revid": "1305772", "url": "https://it.wikipedia.org/wiki?curid=783106", "title": "Greatest Hits (Lenny Kravitz)", "text": "Greatest Hits \u00e8 la prima raccolta del cantante statunitense Lenny Kravitz, pubblicata il 20 ottobre 2000 dalla Virgin Records.\nDescrizione.\nIn un'intervista l'artista dichiar\u00f2 di aver scelto solo le canzoni che ebbero pi\u00f9 successo nelle classifiche, a cui si aggiunge il singolo inedito \"Again\". L'album ha venduto in tutto il mondo oltre 10 milioni di copie.\nHa raggiunto il secondo posto della Billboard 200, stabilendo il miglior risultato di Kravitz nella classifica statunitense. Ha inoltre ottenuto la prima posizione in Italia con pi\u00f9 di 500.000 copie.\n\u00c8 stato ristampato in edizione limitata per promuovere il tour del 2005, con l'aggiunta dei brani \"Dig In\" e \"Where Are We Runnin'?\", presi rispettivamente da \"Lenny\" e \"Baptism\", gli ultimi due album del cantante.\nTracce.\n\"Tour Edition\".\nL'edizione speciale contiene anche 6 video:"}
{"id": "783107", "revid": "36426", "url": "https://it.wikipedia.org/wiki?curid=783107", "title": "Ricette", "text": ""}
{"id": "783108", "revid": "3831", "url": "https://it.wikipedia.org/wiki?curid=783108", "title": "Caio Giulio Solino", "text": ""}
{"id": "783115", "revid": "72396", "url": "https://it.wikipedia.org/wiki?curid=783115", "title": "Serie D (pallavolo maschile)", "text": "La Serie D, viene organizzata annualmente dai comitati regionali della FIPAV (Federazione Italiana Pallavolo): \u00e8 articolata su gironi composti da squadre di una stessa regione ad eccezione delle squadre del Molise inserite nel girone dell'Abruzzo, e della Valle d'Aosta inserite nei gironi del Piemonte. Ogni \"Comitato Regionale\" stabilisce il numero delle squadre del proprio territorio partecipanti al campionati e il numero di gironi in cui vengono suddivise (di solito sono il doppio dei gironi di Serie C gestiti dallo stesso Comitato), il numero delle promozioni in Serie C e il numero delle retrocessioni in \"Prima Divisione\"."}
{"id": "783118", "revid": "254059", "url": "https://it.wikipedia.org/wiki?curid=783118", "title": "E6 (fotografia)", "text": "E6 \u00e8 un processo per lo sviluppo di pellicole invertibili (diapositive) a colori brevettato dalla Kodak.\nContrariamente ad altri processi similari, pu\u00f2 essere utilizzato anche a livello amatoriale con la stessa attrezzatura di base impiegata per lo sviluppo di pellicole in bianco e nero. La bassa tolleranza allo scarto di temperatura ed il conseguente uso di una vaschetta per la stabilizzazione della temperatura dei liquidi, lo rende meno semplice dei processi per pellicola b/n."}
{"id": "783119", "revid": "63756", "url": "https://it.wikipedia.org/wiki?curid=783119", "title": "Clean Development Mechanism", "text": ""}
{"id": "783126", "revid": "36426", "url": "https://it.wikipedia.org/wiki?curid=783126", "title": "Ricettari", "text": ""}
{"id": "783127", "revid": "228587", "url": "https://it.wikipedia.org/wiki?curid=783127", "title": "Teatro Vittorio Alfieri", "text": ""}
{"id": "783128", "revid": "125850223", "url": "https://it.wikipedia.org/wiki?curid=783128", "title": "Da grande (film)", "text": "Da grande \u00e8 un film del 1987, diretto da Franco Amurri.\nTrama.\nMarco Marinelli ha otto anni e si sente trascurato dai genitori, alle prese con i loro problemi. A scuola i suoi compagni lo prendono in giro, mentre lui \u00e8 invaghito della sua maestra Francesca. Il giorno del suo compleanno la madre gli prepara una torta che a lui non piace e lo sgrida per aver fatto ancora una volta la pip\u00ec a letto, bisticcia con la sorellina Silvietta (alla quale i genitori lo obbligano a fare da babysitter), ma soprattutto il padre Claudio - a causa delle difficolt\u00e0 economiche - non gli regala il grande Lego che gli aveva promesso. In preda alla disperazione, il bambino corre in lacrime nella sua stanza, getta per terra tutti i vecchi giocattoli ed esprime il desiderio di diventare grande per non essere pi\u00f9 sottoposto a queste umiliazioni. Incredibilmente, dopo un improvviso bagliore, si ritrova nel corpo di un quarantenne.\nChiaramente incapace di gestire la situazione, scappa di casa e cerca rifugio dalla maestra Francesca; quest'ultima, che cercava un inquilino con cui dividere l'affitto, lo accoglie amorevolmente. Marco viene cos\u00ec a scoprire che Francesca ha una mezza storia con suo padre Claudio, e che la madre ne \u00e8 al corrente ma fa finta di non sapere. Mentalmente Marco ha ancora otto anni, ed \u00e8 molto difficile avere a che fare con lui, finch\u00e9 non si scopre che ha \"misteriosamente\" un particolare talento con i bambini. Diventa quindi un babysitter a tempo pieno, molto richiesto. Ben presto per\u00f2 sopraggiunge la nostalgia della sua famiglia, e Marco incomincia a desiderare di tornare piccolo. Un giorno va a fare il babysitter a sua sorella, che riesce in qualche modo a riconoscerlo, e scopre che oltre a lui sono cresciuti anche il pesce rosso e la piantina che si trovano nella loro cameretta. Ma soprattutto scopre che i genitori - che nel frattempo si sono riconciliati - sono disperati per la sua scomparsa, e che i suoi compagni di scuola sentono la sua mancanza.\nNel tentativo di raggranellare qualche soldo per risolvere i problemi economici del padre, mette in scena un maldestro rapimento di se stesso, ma mentre \u00e8 inseguito dalla polizia si ritrova improvvisamente di nuovo nel suo corpo di bambino, venendo \"salvato\" e riconsegnato ai genitori. Francesca, che nel frattempo si era innamorata del Marco adulto, capisce grazie a un pensiero scrittole da Marco stesso che il suo misterioso inquilino era in realt\u00e0 proprio il suo alunno, trasformato in quarantenne. A quel punto, per non perderlo, esprime il desiderio di diventare una bambina e dopo il medesimo bagliore che aveva trasformato Marco in adulto viene esaudita. I due si abbracciano e vanno via da scuola mano nella mano.\nProduzione.\nIl film \u00e8 stato girato a Roma prevalentemente nel quartiere Fonte Meravigliosa.\nAltro set utilizzato per girare le scene in esterna \u00e8 quello delle Terrazze, centro commerciale \"aperto\" del quartiere di Casal Palocco.\nLa bambina bionda di nome Piera a cui Marco, ormai diventato grande fa da baby-sitter, e con la quale gioca a nascondino in casa, \u00e8 una piccola Ilary Blasi che nel film viene accreditata col nome di Hilary Blasi\nAccoglienza.\nBotteghino.\n\"Da grande\" ottenne al botteghino 6.606.085.000 \u00a3, cifra che lo pone al 13\u00ba posto nella classifica dei film di maggiore incasso nel biennio 1987-1988 in Italia.\nPremi.\nPer questo film Stefano Sudri\u00e8 e Franco Amurri vinsero il Nastro d'argento, assegnato dal Sindacato nazionale giornalisti cinematografici italiani, come \"Migliore Soggetto Originale\" del 1988.\nRemake.\nNel 1988, appena sei mesi dopo l'uscita nella sale di \"Da grande\", usc\u00ec il film statunitense \"Big\", diretto da Penny Marshall, con Tom Hanks ed Elizabeth Perkins, spesso citato come remake di \"Da grande\" ma mai dichiarato ufficialmente tale. Nel \"Dizionario dei film\" di Paolo Mereghetti si parla di \"\u00abcasuale, ma strana rassomiglianza tematica\u00bb\". In realt\u00e0 la storia di un bambino che magicamente diventa grande era gi\u00e0 presente nel film statunitense \"Storia di tre amori\" del 1953. Inoltre, i ristretti tempi d'uscita erano difficilmente compatibili coi tempi di lavorazione."}
{"id": "783129", "revid": "290023", "url": "https://it.wikipedia.org/wiki?curid=783129", "title": "E Polis", "text": "E Polis SpA \u00e8 stata una societ\u00e0 editrice italiana, con sede a Cagliari, fondata nel 2004 dall'imprenditore Nicola Grauso. La societ\u00e0 pubblicava diciotto testate giornalistiche locali. Particolarit\u00e0 dei quotidiani EPolis era la formula \"free pay\": gran parte dei giornali stampati venivano diffusi gratis attraverso le reti distributive commerciali (esercizi commerciali e ipermercati) mentre una minima parte era in vendita in edicola.\nStoria.\nDopo la cessione dell\u2019Unione Sarda all\u2019imprenditore Sergio Zuncheddu, che negli accordi prevedeva l\u2019impegno di non pubblicare niente in Sardegna per cinque anni, alla scadenza della data stabilita Grauso torna in campo con nuove idee. Cre\u00f2 un network di testate locali collegate a una sola testata \"EPolis\", in questo modo mise sul mercato un unico quotidiano a diffusione nazionale con ramificazioni nelle varie regioni. \nHa iniziato pubblicando due testate giornalistiche locali legate alla Sardegna, \"Il Giornale di Sardegna\" e \"Il Nord Sardegna\", in seguito riunite in \"Il Sardegna\". Il primo progetto \"Il Giornale di Sardegna\" fu realizzato tra il 2002 e il 2003 da Piergiorgio Maoloni e da Antonio Cipriani che lo ha anche diretto sin dal primo numero. Nel 2005 la grafica \u00e8 stata rivista dallo Studio Cases. Con il lavoro in coppia di Sergio Juan e di Antonio Cipriani \u00e8 nato prima \"Il Sardegna\", poi il \"Progetto E Polis\".\nIl Sardegna fece il suo debutto in edicola il 1\u00ba ottobre 2004, allo scadere di un patto quinquennale di non concorrenza siglato con Sergio Zuncheddu, editore dell'Unione Sarda (di cui Grauso \u00e8 stato proprietario fino al 1999). Il nome della testata \u00e8 stato abbreviato ne \"il Sardegna\" dalle due edizioni \"Il Giornale di Sardegna\" per il capo di sotto ed \"Il Nord Sardegna\" per il capo di sopra. Inizialmente con redazione a Cagliari e uffici di corrispondenza a Nuoro, Sassari, Oristano, Carbonia, Macomer, Lanusei e Olbia, il 19 settembre 2005 ha lanciato una edizione dedicata al nord della Sardegna, con redazione a Sassari e Olbia, distribuita nelle province di Sassari e Nuoro, raggiungendo una diffusione di circa 50.000 copie nel 2006. La testata era divenuta, nel corso del tempo, il terzo quotidiano sardo dopo L'Unione Sarda e La Nuova Sardegna.\nNel corso del 2006 l'editore ha lanciato una serie di giornali locali che condividono con la redazione cagliaritana le pagine nazionali, mentre redazioni distribuite nelle varie citt\u00e0 producono le pagine relative al territorio interessato. Sono cos\u00ec nati \"il Padova\" (21 febbraio 2006), \"il Venezia\" e \"il Mestre\" (2 marzo 2006), \"il Treviso\" (14 marzo 2006), \"il Vicenza\" (16 marzo 2006), \"il Verona\" (21 marzo 2006), \"il Bergamo\" (23 marzo 2006), \"il Brescia\" (30 marzo 2006), \"il Firenze\" (20 giugno 2006), \"E Polis Roma\" e \"E Polis Milano\" (28 settembre 2006), e infine \"Il Bologna\" e \"Il Napoli\" (6 dicembre 2006).\nL'intero gruppo E Polis dichiarava nell'ottobre 2006 una tiratura di circa 780.000 copie, con 136 giornalisti (di cui 40 nella redazione cagliaritana).\nIl 20 luglio 2007 a causa di una crisi economica della societ\u00e0, le pubblicazioni di tutti 15 quotidiani E Polis furono sospese. Il 2 agosto dello stesso anno i dipendenti del gruppo furono messi in Cassa integrazione, condizione ribaltata poche settimane dopo, nel settembre 2007 quando la societ\u00e0 venne rilevata dall'imprenditore trentino Alberto Rigotti (presidente della Abm Merchant) che sigl\u00f2 con Grauso un protocollo d'intesa per il rilancio del gruppo editoriale. L'accordo ha determinato un aumento di capitale, la conferma alla linea editoriale e l'estensione del network di quotidiani.\nCon il nuovo assetto societario a far parte del Consiglio di Amministrazione della societ\u00e0 e della concessionaria pubblicitaria (che prende il nome di PubliEpolis) era entrato anche il senatore di Forza Italia Marcello Dell'Utri. Il 1\u00ba gennaio 2008 Antonio e Gianni Cipriani, direttore responsabile e condirettore dei quotidiani \"E Polis\" lasciarono entrambi la direzione dei quotidiani; al loro posto subentr\u00f2 il giornalista Vincenzo Cirillo, ex Repubblica. Nel febbraio del 2008 anche Dell'Utri si dimise in maniera irrevocabile da E Polis e dalla concessionaria pubblicitaria. Nel 2008 E Polis ha avviato una campagna pubblicitaria sulle reti televisive nazionali e registrato una diffusione media certificata di 471.757 copie. salita a 487.775 nel settembre 2009.\nIl 31 marzo 2008, il network E Polis si \u00e8 arricchito di due nuove edizioni locali: \"E Polis Torino\" e \"il Bari\".\nLe pubblicazioni vengono sospese da fine luglio 2010. Il 9 settembre 2010 viene eseguito lo sfratto dalla sede cagliaritana e il 21 settembre 2010 la stessa sede chiude.. Nel gennaio 2011 viene ufficializzato il fallimento dell'azienda. Nel giugno 2014, una inchiesta sul crac finanziario E Polis e Publiepolis, porta in carcere Alberto Rigotti e gli altri vertici aziendali.\nNome.\nIl nome della societ\u00e0, scelto dallo stesso Grauso, \u00e8 scritto, in diverse pagine dei giornali e nei siti internet, con i caratteri dell'alfabeto greco, \u1f21 \u03c0\u03cc\u03bb\u03b9\u03c2.\nTestate.\nTutte le testate del gruppo E Polis adottavano una politica distributiva innovativa e molto aggressiva, che consisteva da una parte (70%) nella distribuzione gratuita attraverso internet e con dispenser in bar, esercizi commerciali, grande distribuzione, universit\u00e0, uffici privati e pubblici, dall'altra nella vendita, a un prezzo pari alla met\u00e0 di quello di un normale quotidiano, attraverso il canale tradizionale delle edicole. L'obiettivo non era quello tradizionale della free press, ossia intercettare i pendolari urbani, ma quello di aggredire il mercato dei tradizionali lettori di quotidiani.\nL'utilizzo di un doppio canale distributivo aveva provocato, per quanto concerne \"il Sardegna\", numerose proteste da parte degli edicolanti, culminate in un ricorso presentato dal sindacato Sinagi-Cgil e accolto dal Tribunale di Cagliari il 28 gennaio 2006 con un'ordinanza con cui veniva vietata la distribuzione al di fuori delle edicole. Dopo la sospensione delle pubblicazioni e l'accoglimento di una richiesta di sospensiva avanzata d'urgenza dai legali del giornale, questo \u00e8 tornato regolarmente in edicola il 2 febbraio 2006.\nE Polis Bari.\nLa testata \"E Polis Bari\" \u00e8 l'unica ad aver ripreso le pubblicazioni con un nuovo editore (P.Q.S. - \"Periodici e Quotidiani del Sud\") e un nuovo direttore (Dionisio Ciccarese) ed \u00e8 distribuita ogni giorno feriale a partire da dicembre 2010."}
{"id": "783134", "revid": "123571342", "url": "https://it.wikipedia.org/wiki?curid=783134", "title": "Pro capite", "text": "Pro capite \u00e8 una locuzione latina che significa \"per ogni testa\". \n\u00c8 usata nel campo statistico per indicare la media \"per persona\". Per esempio, il reddito pro capite indica l'ammontare di denaro di cui dispone ogni abitante di una regione o nazione.\nLa locuzione \u00e8 comunemente usata nel campo della statistica al posto di dire \"a persona\". Il termine latino viene utilizzato anche nei testamenti per indicare che ciascuno dei beneficiari nominati dovrebbe ricevere, per atto o lascito, quote uguali dell'eredit\u00e0. Ci\u00f2 \u00e8 in contrasto con una divisione per stirpes, in cui ogni ramo (latino stirps, plurale stirpes) della famiglia ereditaria eredita una quota uguale della propriet\u00e0. Questo \u00e8 spesso utilizzato con la \"regola 2-0\", un principio statistico che determina quale gruppo \u00e8 pi\u00f9 grande pro capite. Secondo la regola del 2-0, un gruppo \u00e8 il pi\u00f9 grande pro capite se ha sia la dimensione totale pi\u00f9 grande che la dimensione del gruppo degli oggetti in questione, risultando quindi in un punteggio di 2-0."}
{"id": "783135", "revid": "34928", "url": "https://it.wikipedia.org/wiki?curid=783135", "title": "Ferdinando Piana", "text": ""}
{"id": "783137", "revid": "69794", "url": "https://it.wikipedia.org/wiki?curid=783137", "title": "Golden Globe 1996", "text": "La 53\u00aa edizione della cerimonia di premiazione di Golden Globe si \u00e8 tenuta il 21 gennaio 1996 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "783139", "revid": "1652134", "url": "https://it.wikipedia.org/wiki?curid=783139", "title": "Lago di Montepulciano", "text": "Il lago di Montepulciano \u00e8 un bacino lacustre toscano della val di Chiana senese, situato a valle rispetto all'omonima localit\u00e0, pochi chilometri a nord-ovest rispetto al lago di Chiusi, a ridosso del confine regionale con l'Umbria. \nIl lago ha origini tettoniche, essendo un residuo del grande mare del Pliocene. Lo \"zero idrometrico\" attuale di tale bacino si trova in quota pi\u00f9 elevata, di una ventina di metri, rispetto a quella storica che lo aveva caratterizzato fino a circa met\u00e0 del secolo XI. Il suo emissario \u00e8 il Canale maestro della Chiana dal quale \u00e8 normalmente diviso da una chiusa meccanizzata a ghigliottina, munita di sfioratore per le acque di piena. I suoi principali immissari sono il Canale di collegamento, proveniente dal lago di Chiusi, e il torrente Parce (lambente l'abitato di Montallese), i cui residui solidi si depositano in una grande vasca di laminazione e di decantazione, di recente realizzazione, che salvaguarda il lago dall'interramento e dall'inquinamento. \nLa sponda sud-orientale del lago di Montepulciano segna il confine tra la Toscana e l'Umbria; a circa 15\u00a0km ad est del bacino lacustre, in territorio umbro, si trova il lago Trasimeno. Il lago di Montepulciano \u00e8 ben visibile dalla localit\u00e0 umbra Binami (frazione di Castiglione del Lago), che sorge sul lato occidentale di un colle prospiciente al lago.\nLa riserva naturale Lago di Montepulciano.\nLa riserva naturale Lago di Montepulciano \u00e8 un'area naturale protetta istituita nel 1996, comprendente il lago di Montepulciano e alcuni territori limitrofi.\nOccupa una superficie di 470 ha nella provincia di Siena."}
{"id": "783148", "revid": "22475", "url": "https://it.wikipedia.org/wiki?curid=783148", "title": "Cyclop\u00e6dia of Biblical, Theological, and Ecclesiastical Literature", "text": "La Cyclop\u00e6dia of Biblical, Theological, and Ecclesiastical Literature curata da John M'Clintock e James Strong \u00e8 un'enciclopedia in lingua inglese, pubblicata la prima volta in 12 volumi a New York dal 1867 al 1887 e ripubblicata diverse volte (ad esempio nel 1981 da Baker Book House Co).\n\u00c8 possibile ancora oggi acquistare questa enciclopedia in formato elettronico.\nI due curatori erano eruditi di indiscussa fama: James Strong, di religione metodista, fu professore di letteratura biblica e presidente della Troy University, destinatario di importanti riconoscimenti accademici e teologici; John McClintock, anche lui metodista, era professore di teologia storica al Drew Seminary.\nQuesta enciclopedia biblica e teologica fu di gran voga negli Stati Uniti e considerata per anni come la migliore enciclopedia biblica disponibile. Questo era il risultato anche della collaborazione di oltre 200 eruditi di varie religioni inclusi diversi dottori in teologia famosi all'epoca come Charles Hodge (teologia sistematica) e Philip Schaff (History of the Christian Church).\nCritiche.\nSi tratta di un testo oggi raro, e conosciuto in Italia principalmente perch\u00e9 citato talvolta nelle pubblicazioni tradotte dall'inglese dei Testimoni di Geova.\nAnche Charles Taze Russell, fondatore del movimento, lo utilizzava nei suoi studi biblici, nel corso dei quali esaminava insieme ad alcuni amici i versetti biblici per trovare risposte a vari quesiti. \nNella Cyclop\u00e6dia si trovano molte inesattezze : nel secondo volume, per esempio, il Concilio di Laodicea viene riportato come avvenuto nell'anno 481, anzich\u00e9 nel 363, oltre un secolo prima. \nInoltre alla voce cross (croce)riporta che crux nei scritti di Livio vuol dire un semplice palo , ma nel passo riportato \u00e8 scritto \"deligati ad palum\" cio\u00e8 \"palus \" (che significa palo) invece di crux come ci si aspetterebbe. L'errore \u00e8 pi\u00f9 evidente se si considera che secondo questa Cyclopedia crux \u00e8 il solo termine che si riferisce esplicitamente alla croce."}
{"id": "783152", "revid": "599013", "url": "https://it.wikipedia.org/wiki?curid=783152", "title": "Nora (Italia)", "text": "Nora \u00e8 un'antica citt\u00e0, sorta nei pressi di preesistenti insediamenti nuragici, successivamente punica e romana, capitale del popolo dei Noritani. \u00c8 situata sul promontorio di capo Pula, sulla costa meridionale della Sardegna ad ovest di Cagliari, attualmente nel comune di Pula.\nStoria.\nPausania attribuisce la sua fondazione all'eroe eponimo Norace, alla guida degli Iberi. Il pi\u00f9 tardo Solino attribuisce a Norace una provenienza dalla mitica citt\u00e0 di Tartesso.\nIl nome deriva da Norace, come confermato anche dallo stesso Solino: \"a Norace Norae oppido nomen datum\" (da Norace fu dato alla citt\u00e0 il nome di Nora).\nSono state ritrovate tracce della presenza nuragica, attestanti una frequentazione del sito nell'et\u00e0 del bronzo (in particolare un pozzo nuragico presso le \"Terme a Mare\" e dei manufatti d'importazione del miceneo III b databili alla piena et\u00e0 nuragica). Nel territorio circostante sono attestati alcuni nuraghi (nuraghe \"Sa Guardia mongiasa\" sull'unico modesto rilievo nell'immediato entroterra; nuraghe Antigori di Sarroch, pi\u00f9 distante, nel quale sono state rinvenute ceramiche micenee).\nTracce della ripopolazione nuragica-fenicia si riferiscono all'VIII secolo a.C. (stele di Nora, con iscrizione in un alfabeto simile al fenicio, con la pi\u00f9 antica attestazione del nome della Sardegna), mentre i resti pi\u00f9 antichi rinvenuti si riferiscono ad una necropoli con tombe databili tra la fine del VII e gli inizi del VI secolo a.C.\nRimangono pochi resti della citt\u00e0 originaria (tophet, fondazioni di una struttura sacra dedicata alla dea Tanit, resti di fortificazioni, impianti artigianali nella zona pi\u00f9 prossima al mare). I materiali rinvenuti nelle tombe attestano tuttavia il fiorire della citt\u00e0 nel V e soprattutto nel IV secolo a.C. e i precoci contatti con Roma antica.\nAll'epoca della conquista romana della Sardegna (238 a.C.) si trattava probabilmente della pi\u00f9 importante citt\u00e0 dell'isola, scelta inizialmente come capitale della provincia romana di Sardegna e Corsica. In epoca romana fu municipio. I resti attualmente presenti testimoniano dello sviluppo della citt\u00e0 in particolare nel II e III secolo d.C. Della citt\u00e0 romana si conservano i resti di numerosi edifici quali foro, teatro, anfiteatro (non ancora scavato), impianti termali e case di abitazione, mentre i materiali archeologici testimoniano la continuazione e la prosperit\u00e0 dei commerci con le regioni affacciate sul mar Mediterraneo.\nL'abbandono della citt\u00e0 dovette iniziare nel corso del V secolo, con l'occupazione da parte dei Vandali e la maggiore difficolt\u00e0 dei traffici marittimi: gli abitanti si dovettero ritirare progressivamente nelle localit\u00e0 pi\u00f9 sicure dell'interno. Nel VII secolo l'anonima Cosmografia ravennate cita Nora come \"praesidium\" (fortezza e non pi\u00f9 citt\u00e0). La frequentazione successiva del sito \u00e8 legata alla tradizione del martirio qui avvenuto di sant'Efisio, al quale venne dedicata una piccola chiesa eretta nel 1089.\nI ruderi ancora visibili vennero identificati con la citt\u00e0 di Nora gi\u00e0 dall'erudito cinquecentesco Giovanni Francesco Fara e citati ancora dai viaggiatori ottocenteschi. Alla fine dell'Ottocento risalgono i primi scavi (Giovanni Spano, Filippo Vivanet nel 1889, Filippo Nissardi 1891-1892). Lo scavo sistematico venne condotto negli anni tra il 1952 e il 1960 (Gennaro Pesce).\nTempio di Eshmun-Esculapio.\nIl grande complesso sacro \u00e8 interessato da varie vicende costruttive, rifacimenti e distruzioni che hanno complicato la comprensione della planimetria generale e la funzione dei vani. Il tempio \u00e8 disposto su diversi livelli. Interessanti alcuni ambienti, mosaicati, databili ad et\u00e0 imperiale; un'abside si apre sul lato meridionale dell'edificio. La duplicazione del penetrale, ottenuta disponendo un tramezzo, porta a supporre una preesistenza punica nella zona, essendo questa una caratteristica tipica dell'architettura sacra del mondo punico.\nLo scavo ha riportato in luce una serie di quattro statuette piccole e due pi\u00f9 grandi, in ceramica, rivelatesi di notevole importanza, soprattutto cronologica. I reperti si inquadrano nel II secolo a.C., nel periodo romano repubblicano. La Sardegna, pur ormai politicamente romana era ancora permeata di cultura, materiale e tradizioni puniche. Le statuette raffigurano dei devoti offerenti; le due sculture pi\u00f9 grandi, pi\u00f9 significative, consentono l'identificazione della divinit\u00e0 a cui il tempio era dedicato. Una raffigura un uomo dormiente, disteso, attorno al cui corpo \u00e8 avvolto un serpente. \u00c8 noto che nei santuari della divinit\u00e0 salutifera Esculapio era praticato il rito dell'incubazione e che il serpente era animale sacro al dio; quindi il collegamento \u00e8 evidente. Se si \u00e8 certi di questo e di una fase almeno del II secolo a.C., non esistono tracce sicure di un impianto punico precedente, n\u00e9 di fasi intermedie fra il II secolo a.C. e il IV secolo d.C. epoca in cui si data il mosaico. L'unica traccia di questi secoli \u00e8 un'epigrafe frammentaria che si pu\u00f2 datare agli inizi del III secolo d.C. ma non si \u00e8 certi della sua collocazione originale.\nTofet.\nIl tofet di Nora fu scoperto nel 1889 grazie ad una mareggiata, con gli scavi realizzati nell'anno successivo. Qui sono stati ritrovati molti materiali, in particolar modo alcune stele in arenaria locale, perlopi\u00f9 con raffigurazioni simboliche, comprese in piccole edicole, con accenni agli elementi architettonici. I materiali sono datati fra la fine del V e la fine del IV secolo a.C.\nLe stele di Nora presentano una preferenza per le raffigurazioni simboliche: il betilo, pietra sacra sede della divinit\u00e0, ed il segno di Tanit, dea del pantheon cartaginese, raffigurata come un triangolo sormontato da un cerchio, spesso arricchito da simboli astrali (disco solare e falce di luna). Meno frequenti sono le raffigurazioni di figure umane. Le dimensioni variano da stele piccole a veri e propri monumenti alti pi\u00f9 di un metro. La datazione del tofet si pu\u00f2 porre fra il V ed il III secolo a.C."}
{"id": "783163", "revid": "17351", "url": "https://it.wikipedia.org/wiki?curid=783163", "title": "Japan Airlines Volo 123", "text": ""}
{"id": "783179", "revid": "1543377", "url": "https://it.wikipedia.org/wiki?curid=783179", "title": "Kigelia africana", "text": "Kigelia africana , nota volgarmente con il nome albero delle salsicce, \u00e8 una pianta appartenente alla famiglia Bignoniaceae. \u00c8 l'unica specie del genere Kigelia.\n\u00c8 un albero che si trova in gran parte dell'Africa tropicale, dall'Eritrea e dal Ciad fino al Sudafrica a sud e al Senegal e alla Namibia a ovest. Il nome \"kigelia\" deriva dal nome bantu \"kigeli-kaia\" usato in Mozambico; il nome volgare si riferisce invece ai peculiari frutti della pianta, che hanno la forma di grandi salsicce allungate (a questa caratteristica si riferisce anche il nome afrikaans della pianta, \"Worsboom\").\nL'albero delle salsicce pu\u00f2 crescere fino a circa 20\u00a0m di altezza. La corteccia \u00e8 grigia e liscia, e si spella gradualmente nelle piante pi\u00f9 vecchie. Nelle regioni dove piove in tutte le stagioni, l'albero \u00e8 un sempreverde; altrove, \u00e8 deciduo.\nIl frutto della Kigelia \u00e8 una grande bacca legnosa che pu\u00f2 raggiungere il metro di lunghezza e i 18\u00a0cm di larghezza, e pesare fino a 10\u00a0kg. Pende dai rami, a cui \u00e8 collegata da filamenti simili a corde. La polpa \u00e8 fibrosa e contiene numerosi semi, e d\u00e0 nutrimento a numerose specie di mammiferi, inclusi babbuini, facoceri, elefanti, giraffe, ippopotami, e porcospini, che con le loro feci contribuiscono a diffondere i semi dell'ambiente.\nUsi.\nNella medicina tradizionale africana, il frutto della Kigelia viene usata per curare reumatismi, morsi di serpente, sifilide e persino l'influenza di spiriti maligni. Se ne ricava anche una bevanda alcolica simile a birra. Il frutto crudo \u00e8 velenoso e ha un potente effetto purgante; per consumarlo deve essere essiccato, arrostito o lasciato fermentare.\nLa Kigelia viene anche usata come albero ornamentale, a causa dei suoi fiori colorati e del frutto insolito. Tuttavia, occorre prestare attenzione al luogo scelto per questa pianta, a causa del pericolo costituito dalla caduta dei frutti, molto pesanti, che possono ferire gravemente una persona o danneggiare un veicolo parcheggiato.\nSinonimi.\nLa Kigelia africana \u00e8 nota con diversi altri nomi, alcuni dei quali ancora in uso:"}
{"id": "783184", "revid": "14691", "url": "https://it.wikipedia.org/wiki?curid=783184", "title": "Albero delle salsicce", "text": ""}
{"id": "783186", "revid": "14691", "url": "https://it.wikipedia.org/wiki?curid=783186", "title": "Bignonia africana", "text": ""}
{"id": "783188", "revid": "14691", "url": "https://it.wikipedia.org/wiki?curid=783188", "title": "Tecoma africana", "text": ""}
{"id": "783190", "revid": "275619", "url": "https://it.wikipedia.org/wiki?curid=783190", "title": "Bunkasai Story", "text": "Bunkasai Story \u00e8 un manga in due volumi scritto e disegnato da Tatsuya Egawa, autore tra l'altro di \"Golden Boy\". In Italia \u00e8 pubblicato da Flashbook.\nTrama.\nTakano Takuro che sta frequentando la terza media ha fatto un giuramento: prima di finire la scuola dovr\u00e0 riuscire a baciare per la prima volta una ragazza. Dal momento che \u00e8 segretamente innamorato della sua compagna di classe Tanaka Kirara, aderisce al comitato organizzativo del \"Bunkasai\", la tradizionale festa degli studenti a cui anche la ragazza fa parte. A complicare la cosa c'\u00e8 per\u00f2 la sua nomina a \"Committente Segreto\" da parte della bella professoressa Okayama. Lui non ha idea di che cosa sia un \"Committente Segreto\", ma la cosa far\u00e0 s\u00ec che lui debba passare molto tempo anche assieme alla professoressa."}
{"id": "783191", "revid": "14691", "url": "https://it.wikipedia.org/wiki?curid=783191", "title": "Crescentia pinnata", "text": ""}
{"id": "783192", "revid": "125932523", "url": "https://it.wikipedia.org/wiki?curid=783192", "title": "Freddie Mercury", "text": "Ricordato per il suo talento vocale e per l'esuberante personalit\u00e0 sul palco, \u00e8 considerato uno dei pi\u00f9 celebri e influenti artisti nella storia del rock e viene riconosciuto come uno dei migliori \"frontman\" di sempre. Come membro dei Queen venne inserito nella Rock and Roll Hall of Fame nel 2001, e come singolo artista entr\u00f2 a far parte della Songwriters Hall of Fame nel 2003. Nel 2008 la rivista statunitense \"Rolling Stone\" lo classific\u00f2 18\u00b0 nella classifica dei migliori cento cantanti di tutti i tempi, mentre l'anno successivo si piazz\u00f2 al primo posto tra le voci rock per \"Classic Rock\".\nNel 1970, insieme al chitarrista Brian May e al batterista Roger Taylor, fond\u00f2 i Queen, ai quali un anno pi\u00f9 tardi si aggiunse il bassista John Deacon. Per il gruppo rock britannico, di cui fece parte fino alla sua prematura scomparsa dovuta alle complicanze dell'AIDS da cui era affetto, scrisse canzoni di successo come \"Bohemian Rhapsody\", \"Crazy Little Thing Called Love\", \"Don't Stop Me Now\", \"It's a Hard Life\", \"Killer Queen\", \"Love of My Life\", \"Bicycle Race\", \"Play the Game\", \"Somebody to Love\" e \"We Are the Champions\".\nOltre all'attivit\u00e0 con i Queen, negli anni ottanta intraprese un breve percorso da solista con la pubblicazione di due album, \"Mr. Bad Guy\" nel 1985 e \"Barcelona\" nel 1988, quest'ultimo frutto della collaborazione con il soprano spagnolo Montserrat Caball\u00e9. In sua memoria venne organizzato, il 20 aprile 1992, il Freddie Mercury Tribute Concert, al quale parteciparono molti artisti di tutta la scena musicale internazionale; parte dei proventi dell'evento furono utilizzati per fondare The Mercury Phoenix Trust, organizzazione impegnata nella lotta all'AIDS.\nBiografia.\nInfanzia e adolescenza.\nFarrokh Bulsara, talvolta anglicizzato come Frederick, nacque il 5 settembre 1946 presso il Government Hospital di Stone Town, centro storico della capitale dell'arcipelago di Zanzibar, all'epoca protettorato britannico. Qui trascorse i primi anni dell'infanzia con i suoi genitori Bomi Rustomji (1908 \u2013 2003) e Jer Bulsara (1922 \u2013 2016), a cui nel 1952 si aggiunse la sorella minore Kashmira. Appartenenti all'etnia parsi e di religione zoroastriana, i Bulsara erano originari del Gujarat, una regione dell'India occidentale, ma dovettero trasferirsi a Zanzibar a causa del lavoro del padre, cassiere della segreteria di Stato per le Colonie. Alcuni giornalisti criticarono al cantante la decisione di nascondere al pubblico le sue origini; Roger Taylor ha sostenuto che Mercury avesse respinto le sue origini perch\u00e9 le riteneva incompatibili con la musica rock e la sua immagine pubblica.\nNel 1953 si tennero le celebrazioni per il suo Navjote, il rito di iniziazione allo zoroastrismo, nel Tempio del Fuoco di Zanzibar. Per accedere a una migliore istruzione, il 4 febbraio 1955 Farrokh inizi\u00f2 a frequentare la St. Peter's Boys School, un collegio britannico a Panchgani, 380\u00a0km a sud di Bombay; durante le pause scolastiche viveva in compagnia della nonna e della zia Sheroo Khory. A scuola Bulsara inizi\u00f2 a essere chiamato \"Freddie\". Oltre a possedere un notevole talento artistico, risultando eccellente nel disegno, il ragazzo pratic\u00f2 anche alcuni sport a ottimi livelli; era infatti un abile velocista e pugile e raggiunse buoni risultati anche in altre discipline come l'hockey su prato e il tennis da tavolo.\nIl giovane Farrokh dimostr\u00f2 anche interesse e predisposizione alla musica, tanto che venne notato dal preside del St. Peter College, il quale scrisse una lettera ai suoi genitori suggerendo che, con un aumento della retta mensile, il ragazzo avrebbe potuto prendere lezioni aggiuntive. Con l'approvazione di Bomi e Jer, il ragazzo raggiunse il quarto grado di apprendimento di pianoforte, impar\u00f2 a leggere la musica ed entr\u00f2 a far parte del coro della scuola. Durante la permanenza al collegio ebbe anche la sua prima esperienza con un gruppo musicale: form\u00f2 nel 1959 insieme a Derrick Branche, Bruce Murray, Farang Irani e Victory Rana i The Hectics, una \"band\" che si esibiva durante le feste e gli eventi scolastici e di cui Freddie era il pianista, suonando canzoni di Cliff Richard e Little Richard. Farrokh dovette lasciare il St. Peter College il 25 febbraio 1963, non avendo superato l'esame d'ammissione alla decima classe, e continu\u00f2 la sua formazione alla St. Mary's School di Bombay.\nL'arrivo in Inghilterra e i gruppi pre-Queen.\nDopo aver trascorso gran parte dell'adolescenza in India e aver fatto ritorno sull'isola africana, nel 1964 dovette nuovamente trasferirsi, spostandosi con la famiglia in Gran Bretagna per via della rivoluzione di Zanzibar. I Bulsara si stabilirono cos\u00ec in una casa a Feltham, nel Middlesex, nei pressi dell'aeroporto di Heathrow, nella periferia sud-ovest di Londra. Freddie si iscrisse al Isleworth Polytechnic e, oltre ai suoi studi d'arte, nei suoi primi anni britannici lavor\u00f2 saltuariamente come magazziniere e come addetto ai bagagli presso il vicino aeroporto.\nNella primavera del 1966 ottenne il massimo dei voti nell'esame di arte dell'Isleworth Polytechnic, punteggio che gli consent\u00ec l'ammissione all'Ealing Art College di Londra; qui si iscrisse al corso di studi in \"Art and Graphic Design\", trasferendosi in un piccolo appartamento condiviso con un amico nei pressi di Kensington Market. Al college conobbe Tim Staffell, suo compagno di corso nonch\u00e9 cantante e bassista degli Smile, \"band\" di cui facevano parte anche il chitarrista Brian May e il batterista Roger Meddows-Taylor; Bulsara cerc\u00f2 pi\u00f9 volte di convincere Staffell a farlo entrare nel gruppo come secondo cantante, senza tuttavia riuscirci, assistendo comunque spesso alle prove della \"band\".\nPoco dopo aver ottenuto il diploma presso l'Ealing Art College, Freddie si un\u00ec agli Ibex, una \"band\" di Liverpool formata inizialmente da Miler Bersin alla chitarra, John Taylor al basso e Mick Smith alla batteria, fortemente influenzata dai Cream; il trio fece una breve audizione a Bulsara, che comunque seguiva gi\u00e0 la \"band\" nei concerti e dava loro suggerimenti sui brani suonati, affidandogli il ruolo di cantante. Dopo aver provato con il gruppo nella primavera del 1969, il 23 agosto all'Octagon Theatre di Bolton si tenne la prima esibizione in pubblico di Freddie; il cantante si dimostr\u00f2 subito a suo agio sul palco, con atteggiamenti da \"showman\" che inizialmente lasciarono perplessi anche il resto della \"band\". Tornati per un breve periodo a Londra per lavorare con Bulsara ad alcuni brani inediti, gli Ibex si stabilirono a Liverpool, dove Freddie alloggi\u00f2 sopra il \"Dovedale Towers\", un pub lungo Penny Lane.\nNegli ultimi mesi del 1969, dopo che Smith lasci\u00f2 il gruppo e venne sostituito da Richard Thompson, ex batterista dei 1984, Freddie sugger\u00ec di cambiare il nome della \"band\" in Wreckage, cominciando anche a scrivere brani che in futuro si sarebbero evoluti in successi come \"Seven Seas of Rhye\", \"Stone Cold Crazy\" e \"Liar\". Nessuna delle canzoni proposte all'epoca ebbe tuttavia il successo sperato, eccetto una traccia dal titolo \"Green\", e il gruppo, per la mancanza di offerte nei locali, si sciolse dopo pochi mesi. La seconda met\u00e0 del 1969 fu un periodo economicamente difficile sia per il cantante, che ne frattempo era tornato a Londra, sia per gli Smile; Bulsara e Taylor, per guadagnare qualche sterlina, cominciarono a vendere vestiti usati a Kensington Market, attivit\u00e0 che portarono avanti fino al 1971.\nFreddie Bulsara cominci\u00f2 nuovamente a cercare un nuovo gruppo e rispose a un annuncio pubblicato sul \"Melody Maker\" dai Sour Milk Sea; il 1\u00ba marzo 1970, dopo una bizzarra audizione a cui il cantante si present\u00f2 in maniera pomposa ed eccentrica, Chris Dummett, Jeremy Gallop e Paul Milne lo ingaggiarono. Nato come gruppo blues britannico con influenze di \"band\" come John Mayall &amp; the Bluesbreakers e Fleetwood Mac, i Sour Milk Sea avevano in passato aperto concerti di Deep Purple e P. P. Arnold in locali come il Guildford Civic Hall. Tuttavia, con l'arrivo di Bulsara, ci fu un cambio di direzione artistico, con il cantante che proponeva sonorit\u00e0 lontane da quelle trattate solitamente dalla \"band\"; i rapporti tra i membri del gruppo si deteriorarono, Gallop e Dummett dopo anni di amicizia litigarono e i Sour Milk Sea nella primavera decisero di separarsi.\nGli anni settanta.\nIl primo singolo degli Smile, \"Earth/Step On Me\", registrato ai Trident Studios e pubblicato nel maggio 1969 solo negli Stati Uniti dalla Mercury Records, non ebbe il successo sperato; per questo motivo il 29 marzo 1970 Staffell decise di abbandonare i due compagni. Con lo scioglimento di questo gruppo e il contemporaneo fallimento dei progetti musicali del cantante, Bulsara convinse Taylor e May a formare una nuova \"band\" insieme; nell'aprile 1970, superando le perplessit\u00e0 iniziali degli altri membri e dei Trident Studios, che si occupavano inizialmente del loro \"management\", Freddie propose con successo il nome \"Queen\".\nNell'aprile 1970 Farrokh Bulsara cominci\u00f2 a farsi chiamare Freddie Mercury, decisione presa con la composizione della canzone \"My Fairy King\". Il 27 giugno 1970 i tre, affiancati al basso da Mike Grose, si esibirono per la prima volta in pubblico a Truro, in un concerto di beneficenza per la Croce Rossa; in quel periodo May present\u00f2 al cantante Mary Austin, con la quale Mercury ebbe una lunga relazione e convisse in una casa a Victoria Road. Nel 1971 la \"band\" venne completata dal bassista John Richard Deacon e organizz\u00f2 il primo \"tour\", suonando per i locali della Cornovaglia con lo scopo di acquisire maggior sicurezza sul palcoscenico. Nel 1972 Mercury disegn\u00f2 il logo definitivo dei Queen, chiamato \"Queen Crest\", traendo spunto dallo stemma reale del Regno Unito e includendo nel disegno i segni zodiacali dei quattro componenti della \"band\". L'anno successivo usc\u00ec il primo album della \"band\", \"Queen\", con brani registrati presso i Trident Studios; prima dell'uscita del disco, Mercury pubblic\u00f2 i singoli \"I Can Hear Music\" e \"Goin' Back\", rispettivamente \"cover\" dei brani di The Ronettes e Dusty Springfield, sotto lo pseudonimo di Larry Lurex.\nI primi album della \"band\" come \"Queen\", \"Queen II\" e \"Sheer Heart Attack\" vennero ben accolti dalla critica, generando un rapido incremento nella popolarit\u00e0 del gruppo; la volont\u00e0 del cantante era comunque quella di innovare il pi\u00f9 possibile il loro stile musicale, attingendo ai pi\u00f9 diversi generi musicali. Nel 1975 venne pubblicato \"A Night at the Opera\", che consacr\u00f2 definitivamente il quartetto. Il singolo \"Bohemian Rhapsody\", caratterizzato da sovraincisioni e porzioni di musica rock alternata all'opera, divenne il simbolo della creativit\u00e0 del gruppo e soprattutto di Mercury che ne era l'autore; la registrazione della canzone dur\u00f2 tre settimane di cui una dedicata esclusivamente alla parte vocale centrale. Nel 1976, durante il \"A Night at the Opera Tour\", i Queen visitarono il Giappone, la cui cultura influenz\u00f2 notevolmente Freddie Mercury. Negli anni successivi, Mercury scrisse alcune tra le pi\u00f9 importanti canzoni della \"band\" britannica, come \"Somebody to Love\" (\"A Day at the Races\", 1976), \"We Are the Champions\" (\"News of the World\", 1977), \"Don't Stop Me Now\" (\"Jazz\", 1978), \"Crazy Little Thing Called Love\" (\"The Game\", 1980).\nVerso la met\u00e0 degli anni settanta, il cantante cominci\u00f2 ad avere consapevolezza del proprio orientamento sessuale e, nel dicembre 1976, pose fine al suo rapporto con la Austin. Lasciata la casa di Victoria Road, Freddie si trasfer\u00ec in un grande appartamento al 12 di Stafford Terrace; i due rimasero tuttavia molto legati e Mercury fece in modo che la ragazza si trasferisse in un appartamento a lui vicino, cos\u00ec da potersi vedere dalle rispettive finestre. In questi anni il cantante, subendo il fascino del \"glam rock\", divenne sempre pi\u00f9 eccentrico, vestendo abiti della stilista Zandra Rhodes e presentandosi con capelli lunghi e unghie smaltate; anche le esibizioni degli stessi Queen, nel loro primo decennio, furono caratterizzate da stravaganti e teatrali spettacoli, in cui Mercury e May si presentavano truccati e vestiti totalmente in bianco e nero. La \"band\" chiudeva i propri concerti lanciando rose agli spettatori, brindando con loro con champagne e intonando \"God Save the Queen\". Il pubblico, colpito dall'entusiasmo e dall'energia del gruppo e in particolare del \"frontman\", cominci\u00f2 a stringere un forte legame con i Queen.\nIl 7 ottobre 1979, il cantante si esib\u00ec con i ballerini del Royal Ballet in un gal\u00e0 di beneficenza presso il London Coliseum, cantando e ballando \"Crazy Little Thing Called Love\" e \"Bohemian Rhapsody\" davanti a persone; per lo spettacolo, a cui venne invitato direttamente da Wayne Eagling su consiglio di Joseph Lockwood, dovette allenarsi una settimana, eseguendo poi in scena capriole a corpo libero e venendo sollevato in aria da tre uomini a torso nudo. Due mesi pi\u00f9 tardi i Queen si esibirono su invito di Paul McCartney al Hammersmith Odeon di Londra per il Rock for Kampuchea, un concerto di beneficenza per la popolazione della Cambogia.\nGli anni ottanta.\nNel 1980, anno in cui usc\u00ec \"Flash Gordon\", colonna sonora dell'omonimo film, Mercury cambi\u00f2 notevolmente il suo aspetto, tagliandosi i capelli e facendosi crescere i baffi, seguendo la moda \"Castro clone\" lanciata a San Francisco dalla comunit\u00e0 omosessuale dell'epoca; questa trasformazione fu inizialmente osteggiata da alcuni sostenitori, che inviarono al cantante rasoi da barba usa e getta. Il 1983 fu un anno di transizione, poich\u00e9 Freddie si trasfer\u00ec a Monaco di Baviera, la cui vita notturna lo condizion\u00f2 a tal punto da ammettere che non riusc\u00ec a lavorare \u00abquasi mai in condizioni psicologiche perfette\u00bb.\nAlla fine del 1982, i Queen, dopo il successo del \"The Game Tour\" e dell\"Hot Space Tour\", decisero di comune accordo di separarsi per un certo periodo, a causa sia dell'insoddisfazione del pubblico riguardo all'album \"Hot Space\", nel quale anche la \"band\" non si riconosceva pienamente, sia ad alcune tensioni maturate all'interno del gruppo. I quattro cominciarono cos\u00ec a dedicarsi individualmente a propri progetti solisti; Mercury, che aveva gi\u00e0 ipotizzato precedentemente di pubblicare un album proprio, lavor\u00f2 a Monaco con Giorgio Moroder alla colonna sonora della versione restaurata del film di Fritz Lang \"Metropolis\". Con il disc jockey italiano scrisse il brano \"Love Kills\", il suo primo singolo da solista, che raggiunse la decima posizione nella classifica britannica, nonostante la critica avesse giudicato il pezzo negativamente, candidandolo come peggior canzone originale ai Razzie Awards. Nel 1983 Freddie si trasfer\u00ec a vivere anche a New York per alcuni mesi.\nDopo i progetti solisti, i Queen si ritrovarono nell'agosto 1983 e registrarono insieme \"The Works\", inaugurando un nuovo \"tour\" mondiale nominato \"The Works Tour\". Tennero alcuni concerti a Sun City, citt\u00e0 sudafricana considerata il simbolo dell'apartheid, osteggiata in passato anche dalle Nazioni Unite, motivo per cui la \"band\" fu fortemente criticata in tutto il mondo e accusata di mirare esclusivamente al denaro, legittimando di fatto la segregazione razziale; il gruppo rispose che non erano una \"band\" politicizzata, precisando inoltre che il pubblico dei loro spettacoli era composto da uomini di tutte le etnie, organizzando ad ogni modo vari eventi e iniziative benefiche dopo le contestazioni. Alla fine del 1985, anno in cui conobbe Jim Hutton, che fu il compagno pi\u00f9 importante della sua vita, Mercury torn\u00f2 a vivere a Londra, dove acquist\u00f2 per cinque milioni di sterline una villa in stile georgiano con ventotto stanze sita a Kensington, nei pressi di Earl's Court, che soprannomin\u00f2 \"Garden Lodge\". \nTra il 12 e il 19 gennaio 1985, la \"band\" prese parte a Rock in Rio, dove suonarono davanti a circa persone in due serate, un primato assoluto per l'epoca, e tra i momenti principali dell'evento vi fu il duetto tra Mercury e il pubblico sulle note di \"Love of My Life\". Il 13 luglio 1985 il quartetto partecip\u00f2 al Live Aid, un concerto umanitario organizzato da Bob Geldof che vide la partecipazione dei pi\u00f9 importanti artisti internazionali, allo scopo di ricavare fondi in favore delle popolazioni dell'Etiopia, colpite da una grave carestia. I Queen si esibirono al Wembley Stadium di Londra e i loro venti minuti di esibizione sul palco \u00abconsegnarono alla storia i Queen e fecero di Freddie Mercury una leggenda\u00bb. La loro \"performance\" \u00e8 considerata una delle migliori di tutti i tempi e Mercury costru\u00ec in questa esibizione il \u00abmito di insuperabile frontman\u00bb.\nIl 29 aprile dello stesso anno usc\u00ec il primo album da solista di Mercury, \"Mr. Bad Guy\", caratterizzato da sonorit\u00e0 pop, disco e dance. Questo suo primo lavoro, prodotto da Reinhold Mack, contiene alcune tracce scritte dal cantante originariamente composte per far parte di \"The Works\", ma che in seguito furono scartate dalla \"band\", tra cui \"Made in Heaven\", \"I Was Born to Love You\" e \"There Must Be More to Life Than This\". Quest'ultimo brano fu frutto di una collaborazione di Mercury con Michael Jackson risalente al 1983, che avrebbe dovuto riguardare anche \"State of Shock\" e \"Victory\" dell'omonimo album, ma il progetto tra i due artisti non si concretizz\u00f2 mai. \"Living on My Own\" fu una della canzoni di maggior successo di \"Mr. Bad Guy\", che complessivamente non ottenne notevoli risultati da un punto di vista commerciale, nonostante che venisse generalmente apprezzato dalla critica, arrivando comunque al sesto posto nella classifica inglese e restandovi per ventitr\u00e9 settimane; negli Stati Uniti il disco si ferm\u00f2 solo alla 159\u00aa posizione.\nIl 6 giugno 1986 i Queen inaugurarono a Stoccolma il \"Magic Tour\", organizzato per promuovere \"A Kind of Magic\", disco che fu anche la colonna sonora di \"Highlander - L'ultimo immortale\"; nelle ventisei date la \"band\" raccolse circa un milione di spettatori. L'11 e 12 luglio tornarono a suonare al Wembley Stadium, davanti a un pubblico di persone, in quelli che divennero due dei loro concerti pi\u00f9 famosi e celebrati; nelle esibizioni di questo ultimo tour Mercury indoss\u00f2 la celebre giacca gialla che divenne un'icona distintiva del cantante. Freddie concluse la scaletta di ogni data sulle note di \"God Save the Queen\", vestito da re e indossando un lungo mantello di pelliccia e la corona.\nL'ultima esibizione dal vivo dei Queen si tenne il 9 agosto 1986 nel parco di Knebworth: questo fu l'ultimo concerto di Freddie Mercury, davanti a spettatori.\nNel corso di quell'anno, Mercury inizi\u00f2 a provare malesseri diffusi, decidendo, nel mese di ottobre, di effettuare degli esami sierologici in una clinica di Harley Street, mantenendo tuttavia un estremo riserbo sulle sue condizioni fisiche con chiunque; nel tardo aprile 1987 Mercury fece degli ulteriori accertamenti medici pi\u00f9 specifici, durante i quali gli fu diagnosticata la sindrome dell'AIDS, che gli caus\u00f2 l'insorgenza di altre patologie come il sarcoma di Kaposi, nonch\u00e9 gravi problemi respiratori cronici; non seppe mai con certezza da chi venne contagiato.\nNonostante fosse stato messo a conoscenza della sua condizione, Mercury decise di continuare la sua carriera musicale e a seguito del grande trionfo del \"Magic Tour\" decise di dedicarsi a nuovi progetti personali. Sempre nel 1986 infatti partecip\u00f2 alla stesura del \"musical\" \"Time\" di Dave Clark, scrivendo e talvolta interpretando le ballate \"Time\" e \"In My Defence\", mentre l'anno successivo pubblic\u00f2 la \"cover\" dei The Platters \"The Great Pretender\", distribuita come singolo nel mese di febbraio, arrivando alla quarta posizione nella classifica inglese e risultando tra i maggiori successi della sua carriera solista, e incise \"Hold On\" insieme all'attrice Jo Dare, singolo prodotto da Reinhold Mack per il film \"Zabou\".\nNel corso del 1987, inoltre, Mercury smise di seguire la moda Castro Clone, radendosi i baffi e facendosi crescere la barba, nel tentativo di nascondere i segni del tumore di Kaposi.\nNel 1988, in collaborazione con Montserrat Caball\u00e9, soprano spagnola conosciuta nel maggio 1983 a una rappresentazione di \"Un ballo in maschera\", pubblic\u00f2 \"Barcelona\", album con canzoni in inglese e in spagnolo che unisce la pop music con la musica lirica, genere musicale apprezzato da Mercury fin dagli anni settanta e gi\u00e0 trattata ad esempio con \"Bohemian Rhapsody\". La critica fu divisa per quanto riguarda i giudizi sul disco, tra chi lo riteneva un esperimento estremamente riuscito e lo descriveva come \"il pi\u00f9 bizzarro CD dell'anno\"; \"Barcelona\" ebbe comunque un buon successo commerciale, arrivando all'ottava posizione della classifica del Regno Unito e diventando una \"hit\" in Spagna. La \"title track\", presentata nel 1987 durante un'esibizione con i due cantanti ai Ku Club di Ibiza e replicata al \"La Nit Festival\" nell'ottobre 1988 davanti al Re e alla Regina di Spagna, in quella che fu l'ultima esibizione dal vivo di Freddie Mercury, divenne nel 1992 l'inno ufficiale dei Giochi della XXV Olimpiade di Barcellona; era previsto che Mercury e Caball\u00e9 si esibissero durante la cerimonia d'apertura dei giochi, ma la scomparsa del cantante fece s\u00ec che il soprano spagnolo cant\u00f2 il brano accompagnata su uno schermo dalla voce dal \"frontman\" britannico, mentre veniva mostrato un montaggio video delle immagini della citt\u00e0.\nContrariamente a quanto erano soliti fare, non vi fu alcun \"tour\" dei Queen dopo la pubblicazione di \"The Miracle\" nel 1989, su volont\u00e0 di Mercury, a suo dire stremato dal \"Magic Tour\", cos\u00ec il quartetto cominci\u00f2 subito le registrazioni per un nuovo album in studio. Il cantante, nel corso del 1989, quando i segni delle malattia cominciarono a essere evidenti, confess\u00f2 di essere sieropositivo agli amici pi\u00f9 intimi; a May, Taylor e Deacon, che avevano gi\u00e0 intuito lo stato di salute del cantante, questi rivel\u00f2 la sua condizione durante una cena nel maggio di quell'anno a Montreux, in Svizzera, sede dei Mountain Studios dei Queen, nel periodo conclusivo delle registrazioni di \"Innuendo\". Alcune testate giornalistiche cominciarono a sospettare che il \"frontman\" fosse effettivamente malato, sospetti derivati principalmente dal suo aspetto, dalla decisione di sospendere i \"tour\" della \"band\" e dalle confessioni di alcuni suoi amanti pubblicate sulle pagine dei \"tabloid\" inglesi del tempo; Mercury continu\u00f2 comunque a dichiarare pubblicamente di non aver ricevuto nessuna diagnosi, decidendo per\u00f2 di abbandonare la vita pubblica.\nGli ultimi anni di vita e la morte.\nIl 18 febbraio 1990 Freddie Mercury fece la sua ultima apparizione televisiva in diretta, in occasione del conferimento del premio per il contributo dei Queen alla musica britannica ai BRIT Awards. La crescente diffusione di notizie su una possibile malattia di Mercury, amplificate dalla morte per AIDS di Nikolai Grishanovich, uno dei suoi tanti amanti, port\u00f2 il gruppo a decidere di diffondere un comunicato stampa ufficiale, nel quale si smentiva ogni illazione sul cantante. Per sfuggire ai \"tabloid\", Mercury si trasfer\u00ec a Montreux, nella primavera del 1991, dove affitt\u00f2 un'abitazione in riva al lago denominata \"Duck House\".\nLa sua ultima apparizione pubblica fu nel video della canzone \"These Are the Days of Our Lives\", in cui il \"frontman\" appare molto dimagrito; il videoclip del brano, registrato il 30 maggio 1991 e tratto dal suo ultimo album con i Queen, \"Innuendo\", venne tuttavia reso pubblico solo dopo la sua morte, su sua precisa volont\u00e0, per non dare adito ai vari \"rumor\", e montato in bianco e nero per nascondere i segni della malattia sulla sua pelle. Durante il soggiorno a Montreux, Mercury continu\u00f2 a registrare le tracce vocali dei vari brani presso i Mountain Studios, nonostante fosse molto debilitato dalla malattia e costretto a riposo per molte ore al giorno. L'ultima canzone che il \"frontman\" registr\u00f2 fu \"Mother Love\", tra il 13 e il 16 maggio 1991, brano che, per la debolezza causata dalla malattia, dovette eseguire da seduto e non riusc\u00ec a cantare per intero, dovendo cedere il posto a May.\nMercury rientr\u00f2 a Londra a fine giugno per stare vicino ai suoi cari. Le sue condizioni di salute si aggravarono ulteriormente e venne sottoposto ad alcune cure sperimentali con medicinali che arrivavano di nascosto alla \"Garden Lodge\". Nelle ultime settimane Mary Austin gli fece spesso visita, trascorrendo svariate ore in sua presenza; oltre alla donna, anche Jim Hutton, compagno di Mercury, Joe Fanelli, chef personale della rockstar, e Peter Freestone, suo assistente personale, supportavano il cantante. Negli ultimi giorni Mercury cominci\u00f2 a perdere la vista e la propria condizione fisica peggior\u00f2 ulteriormente, a tal punto che non riusc\u00ec pi\u00f9 ad alzarsi dal letto; decise cos\u00ec di non assumere pi\u00f9 farmaci salvo alcuni antidolorifici. Il 22 novembre 1991, consapevole del suo stato terminale e della grande attenzione mediatica a lui dedicata, il cantante convoc\u00f2 nella sua casa Jim Beach, \"manager\" dei Queen, per redigere un comunicato ufficiale che venne consegnato alla stampa il giorno dopo:\nA poco pi\u00f9 di ventiquattr'ore dal comunicato, alle 18:48 del 24 novembre 1991, Mercury mor\u00ec nella sua casa di Logan Place a causa di una broncopolmonite aggravata da complicazioni dovute all'AIDS, all'et\u00e0 di 45 anni, con Jim Hutton al suo fianco.\nI funerali, che si svolsero al Kensal Green Cemetery in forma strettamente privata, furono celebrati da due sacerdoti zoroastriani; alle esequie parteciparono soltanto trentacinque persone tra cui i suoi genitori, la sorella Kashmira con il marito, i suoi compagni di \"band\" John Deacon, Brian May e Roger Taylor, Mary Austin e i cantanti Elton John e David Bowie. Il feretro venne accompagnato nella cappella al suono delle \"cover\" di Aretha Franklin di \"Take My Hand, Precious Lord\" e \"You've Got a Friend\".\nSecondo le sue ultime volont\u00e0, Mercury fu cremato e le sue ceneri affidate a Mary Austin, la quale le conserv\u00f2 nella sua camera da letto per circa due anni e, successivamente, le sparse segretamente nel luogo scelto dal cantante. Nel suo testamento, il cantante affid\u00f2 la met\u00e0 esatta del suo patrimonio, pari a circa dieci milioni di sterline, oltre alla \"Garden Lodge\", a Mary Austin, mentre il resto del patrimonio fu diviso tra i genitori e la sorella Kashmira Bulsara-Cooke; anche Jim Hutton, Peter Freestone, Joe Fanelli e Terry Giddings, suo autista e guardia del corpo, ottennero parte della sua eredit\u00e0. Il muro esterno della \"Garden Lodge\" divenne di fatto un santuario di Mercury, con i \"fan\" che tappezzarono il muro di scritte e fogli di carta, divenendo secondo il \"Time Out\" \"il pi\u00f9 grande tempio rock 'n' roll di Londra\".\nFreddie Mercury Tribute Concert e pubblicazioni postume.\nLa morte di Freddie Mercury rappresent\u00f2 un significativo passo nella storia dell'AIDS, poich\u00e9 aument\u00f2 in milioni di persone nel mondo la consapevolezza dei rischi dovuti all'HIV. Il \"frontman\" venne criticato per aver rivelato la sua positivit\u00e0 al test HIV solo in punto di morte, considerando che la sua fama internazionale gli avrebbe permesso di raccogliere fondi a favore della ricerca contro la malattia; al contrario, il suo atteggiamento avrebbe potuto suggerire al pubblico che l'AIDS fosse una malattia di cui bisognava vergognarsi. Secondo Dave Clark \"Freddie voleva tenere la faccenda privata perch\u00e9 a quei tempi la malattia era considerata una piaga e lui non voleva essere marchiato\". Due settimane dopo la morte del cantante, i proventi relativi alla rimasterizzazione di \"Bohemian Rhapsody\", che si piazz\u00f2 al primo posto nella classifica inglese, furono devoluti interamente al Terrence Higgins Trust, organizzazione inglese dedicata ai malati di AIDS.\nDopo aver superato il lutto della scomparsa del leader, nel febbraio 1992 i rimanenti componenti dei Queen annunciarono, durante i BRIT Awards, il desiderio di organizzare un grande evento per rendere omaggio alla vita e alla carriera del cantante. Il Freddie Mercury Tribute Concert si tenne il 20 aprile 1992 al Wembley Stadium di Londra e vide la presenza di numerosi artisti internazionali come Tony Iommi, Metallica, Guns N' Roses, David Bowie, Roger Daltrey, Robert Plant, George Michael, Zucchero, Elton John, Lisa Stansfield, Annie Lennox, Elizabeth Taylor, Seal, Liza Minnelli, Extreme, Def Leppard e via satellite gli U2; i biglietti per questo evento, che fu trasmesso a oltre un miliardo di persone, terminarono in meno di sei ore. Il concerto, oltre che per l'eccezionalit\u00e0 dell'evento musicale, si segnal\u00f2 anch'esso per il grande messaggio che forn\u00ec al mondo riguardo all'AIDS, raccogliendo 12 milioni di sterline che furono in parte devolute al Terrence Higgins Trust, in parte usate per dare vita all'associazione The Mercury Phoenix Trust.\nIl 16 novembre 1992, a quasi un anno dalla morte, usc\u00ec \"The Freddie Mercury Album\" (negli Stati Uniti \"The Great Pretender\"), una raccolta di \"remix\" delle sue pi\u00f9 celebri canzoni da solista; criticato dai fan storici del \"frontman\" per aver snaturato i brani del cantante, questo fu comunque il disco di Mercury che ha ottenuto maggiore successo, arrivando al quarto posto nella UK Albums Chart. \u00c8 invece dell'anno seguente \"Remixes\", un'ulteriore \"compilation\" di sei brani remixati da altri artisti; il rifacimento di \"Living on My Own\" dei No More Brothers conquist\u00f2 la prima posizione nella classifica dei singoli nel Regno Unito e in molti altri paesi. Il 7 novembre 1995 venne pubblicato l'album \"Made in Heaven\", che divenne l'album di inediti dei Queen pi\u00f9 venduto in Gran Bretagna; il disco contiene le ultime tracce vocali di Mercury, registrate poco prima di morire, come \"A Winter's Tale\", \"You Don't Fool Me\" e \"Mother Love\". Nel 1997 i tre rimanenti membri dei Queen pubblicarono \"No-One but You (Only the Good Die Young)\", brano dedicato al cantante scomparso, ultima opera di Deacon, May e Taylor insieme.\nAgli inizi degli anni 2000 venne pubblicato \"Freddie Mercury Solo Collection\", la pi\u00f9 vasta raccolta di materiale in sua memoria; un \"box-set\" contenente dieci CD con sessioni di brani mai pubblicati ufficialmente per un totale di dieci ore di musica, oltre a due DVD, \"The Untold Story\" e \"The Video Collection\". Il 5 settembre 2006, in concomitanza del suo 60\u00ba compleanno, fu messo in commercio ', che raggiunse la Top 10 in vari paesi europei. Nel corso degli anni 2010, sono state pubblicate due ulteriori \"collection\", ' nel 2016 e \"Never Boring\" nel 2019.\nStile.\nInfluenze musicali.\nFreddie Mercury dimostr\u00f2 sin da bambino particolare interesse per la musica e crebbe ascoltando le sonorit\u00e0 orientali della cantante Lata Mangeshkar, che conobbe durante la sua giovent\u00f9 in India.\nCon lo spostamento a Londra, inizi\u00f2 a conoscere in modo pi\u00f9 approfondito la musica dei maggiori artisti del periodo; tra i suoi cantanti preferiti vi erano Jimi Hendrix, John Lennon e Robert Plant, apprezzando inoltre Jim Croce ed Eric Clapton.\nMercury era inoltre attratto dalla cantante e attrice Liza Minnelli. Anche Elvis Presley rappresent\u00f2 un esempio per Mercury, al quale rese omaggio con \"Crazy Little Thing Called Love\", una canzone scritta in stile \"rockabilly\"; durante i concerti, spesso la band inglese era solita suonare brani di Presley, come \"Jailhouse Rock\" e \"(You're So Square) Baby I Don't Care\". Tra i gruppi musicali, venne fortemente influenzato dai Led Zeppelin, The Beatles, Rolling Stones, Black Sabbath e The Who; nutriva poi anche una grande passione per l'opera. Lo stile \"glam\" di Mercury, e in generale dei Queen, fatto di abiti bizzarri ed eccentrici, occhi truccati e unghie laccate, nacque alla fine degli anni sessanta, ed ebbe come primi esponenti David Bowie e T. Rex, artisti ai quali facevano riferimento i quattro musicisti anche da un punto di vista musicale.\nNel corso della sua carriera, Mercury ha toccato varie forme di musica rock gi\u00e0 consolidate nel panorama musicale, come il \"progressive\", l\"art\" e il \"glam rock\", attingendo tuttavia a numerosi altri generi musicali, passando dall'hard al pop rock, dall'arena rock all'heavy metal, dal rock and roll al rock psichedelico. Speriment\u00f2 anche sonorit\u00e0 lontane dalla sua radice musicale, come blues, dance rock, gospel, ragtime, funk, folk, musica classica e pi\u00f9 raramente punk rock, vaudeville, rock sinfonico, rockabilly, dixieland e calypso. Per quanto riguarda invece la carriera solista di Mercury, \"Mr. Bad Guy\" \u00e8 caratterizzato maggiormente, rispetto agli album dei Queen, da sonorit\u00e0 pop, disco e dance, con un vasto utilizzo del sintetizzatore; l'album \"Barcelona\" invece risent\u00ec notevolmente della collaborazione con Montserrat Caball\u00e9, in quanto vi sono numerosi elementi caratteristici del crossover classico, dell'opera rock e della stessa musica lirica.\nCaratteristiche artistiche.\nProfilo vocale.\nNonostante la sua voce baritonale, Freddie Mercury cantava su tessiture da tenore leggero durante le incisioni e le registrazioni degli album; soprattutto nel primo decennio della propria carriera, utilizz\u00f2 anche la tecnica del falsetto, che dava alla sua voce una timbrica ariosa e femminile, raggiungendo cos\u00ec tonalit\u00e0 a lui poco congeniali in modo pi\u00f9 agevole. Mercury attribuiva la sua estensione vocale all'iperdontia di cui soffriva, essendo nato con quattro incisivi oltre la norma; per timore di modificare il timbro o l'estensione del suo canto, non volle mai correggere questo difetto. David Bret ha detto che la sua voce era in grado di compiere \"scale musicali in poche battute, passando da un ruggito rock gutturale a un acuto puro e cristallino, una coloratura perfetta\". Dopo la morte, Montserrat Caball\u00e9 disse di lui: \u00abLa sua tecnica era impressionante. Non aveva alcun problema di tempo, cantava con un senso del ritmo incisivo, scivolando da un registro vocale all'altro senza alcuno sforzo. Aveva grande musicalit\u00e0. Il suo fraseggio poteva essere sottile, delicato e dolce o pi\u00f9 energico e deciso. Era in grado di trovare il giusto timbro, la giusta sfumatura espressiva per ogni parola\u00bb. Il \"leader\" dei Who, Roger Daltrey descrisse Mercury come \"il miglior cantante rock 'n' roll di tutti i tempi. Poteva cantare qualsiasi cosa in qualsiasi modo. Poteva cambiare il suo stile da una strofa all'altra, talento in cui era virtuoso. AllMusic giudic\u00f2 il \"frontman\" dei Queen come \"una delle pi\u00f9 grandi voci della storia della musica\".\nEsistono opinioni divergenti riguardo alla sua estensione vocale. Alcune fonti lo descrivono come in grado di cantare una scala di note al di fuori dell'intervallo normale, arrivando a quattro ottave con l'aiuto del falsetto; altre invece sono pi\u00f9 caute, considerando il suo tabagismo e alcuni problemi di salute causati dalla comparsa di noduli alla gola che privarono la voce di Mercury di agilit\u00e0 e leggerezza, motivi per cui utilizz\u00f2 un timbro vocale pi\u00f9 baritonale almeno negli ultimi anni di carriera. \u00c8 anche probabile che i lunghi \"tour\" con i Queen gli avessero causato ulteriori difficolt\u00e0. Caball\u00e9 conferm\u00f2 comunque la tesi delle quattro ottave, dicendo che la sua voce si estendeva dal fa della prima ottava al fa della quinta (F2 \u2013 F6 in notazione anglosassone), raggiungendo il fa della quarta ottava in voce piena, come ad esempio in \"All God's People\". Nel 2016, un gruppo di ricerca ha studiato la voce di Mercury per analizzarne la tessitura e l'estensione; utilizzando interviste e brani musicali, il \"team\" ha confermato un vibrato notevolmente pi\u00f9 veloce rispetto ai cantanti d'opera, oltre a un uso eccezionale dei subarmonici. Come ampiezza della voce gli studiosi hanno identificato per difetto un intervallo che va da F2 a A5, quindi poco superiore alle tre ottave, senza aver potuto confermare il \"range\" di quattro intervalli in quanto sono stati registrati nella voce del cantante picchi fuori dal \"range\" di ricerca.\nCompositore.\nPer i numerosi singoli di successo da lui scritti, a Mercury viene riconosciuto il talento, oltre che nel canto, nel comporre e scrivere canzoni. Numerosi sono infatti i premi e i riconoscimenti attribuiti alle sue opere; \"Bohemian Rhapsody\" vinse il premio come miglior singolo pop britannico pubblicato tra il 1952 e il 1977, venne eletta miglior singolo britannico di tutti i tempi nel 2002 dal Guinness Book of Records e nel 2012 dalla Official Charts Company, oltre a essere definita da quest'ultima organizzazione la miglior canzone degli ultimi cinquanta anni nel 2002 ed entrare nella Grammy Hall of Fame nel 2004. Nel 2018 il primo singolo di \"A Night at the Opera\" divenne la canzone del XX secolo pi\u00f9 ascoltata di sempre in \"streaming\", raggiungendo 1,6 miliardi di riproduzioni tra tutte le maggiori piattaforme, oltre a primeggiare in questa classifica anche come brano rock. Anche \"We Are the Champions\" nel 2009 fu inserita nella Grammy Hall of Fame, venendo inoltre indicata da un sondaggio mondiale organizzato da Sony Ericsson la miglior canzone al mondo.\nDelle 180 tracce scritte dai Queen, il cantante ha composto almeno 51 canzoni, risultando il maggior autore dei testi della band; inoltre, 10 canzoni sulle 17 presenti nella raccolta \"Greatest Hits\", l'album pi\u00f9 venduto di sempre in Gran Bretagna, furono scritte da Mercury: \"Bohemian Rhapsody\", \"Seven Seas of Rhye\", \"Killer Queen\", \"Somebody to Love\", \"Good Old-Fashioned Lover Boy\", \"We Are the Champions\", \"Bicycle Race\", \"Don't Stop Me Now\", \"Crazy Little Thing Called Love\" e \"Play the Game\". La caratteristica principale della sua attivit\u00e0 da compositore era la variegata gamma di stili musicali che riusciva a incorporare nelle proprie opere; in un'intervista del 1986 dichiar\u00f2: \"Odio fare le stesse cose pi\u00f9 volte. Mi piace osservare il modo in cui si evolve il mondo della musica, del cinema, del teatro e integrare gli elementi caratteristici di ognuno di essi\". Rispetto ad altri celebri cantautori, l'artista britannico tendeva a creare anche melodie complesse, come \"Innuendo\" e \"Bohemian Rhapsody\", canzoni con un'articolata struttura di base e una molteplicit\u00e0 di accordi, in contrapposizione a brani incentrati sul ripetersi di alcuni semplici accordi come con \"Crazy Little Thing Called Love\". Nonostante il fatto che Mercury abbia scritto composizioni articolate da un punto di vista armonico e musicale in un susseguirsi di tonalit\u00e0 sempre differenti, lui stesso afferm\u00f2 di riuscire a stento a leggere le partiture.\nMusicista.\nMercury, a partire da quando aveva nove anni, segu\u00ec dei corsi di pianoforte in India, e pi\u00f9 tardi, con il suo trasferimento a Londra, inizi\u00f2 a suonare la chitarra, cominciando poi a partire dagli anni ottanta a fare grande uso di sintetizzatori in studio di registrazione. Il frontman per\u00f2 non si consider\u00f2 mai un ottimo musicista, temendo anche per alcuni anni l'esecuzione live di \"Bohemian Rhapsody\" a causa del gran numero di accordi presenti nel brano, con il rischio di poterla rovinare. Per questo motivo e soprattutto per muoversi con maggiore libert\u00e0 sul palcoscenico, interagendo cos\u00ec pi\u00f9 facilmente con il pubblico, dall'inizio degli anni ottanta Mercury cominci\u00f2 ad usare tastieristi sia in studio, sia nei concerti; si alternarono in questo compito prima Fred Mandel, poi Morgan Fisher, affidando poi le tastiere a Mike Moran in sala di registrazione e a Spike Edney sul palco.\nIl cantante ha composto e suonato al pianoforte molte delle pi\u00f9 importanti canzoni dei Queen, come \"Killer Queen\", \"Bohemian Rhapsody\", \"Good Old Fashioned Lover Boy\", \"We Are the Champions\", \"Somebody to Love\" e \"Don't Stop Me Now\"; con questo strumento Mercury componeva anche i suoi arrangiamenti. In concerto suonava preferibilmente pianoforti a coda; occasionalmente, in studio, ha utilizzato altri strumenti a tastiera, come il clavicembalo. Nonostante dichiarasse di possedere solo conoscenze di base per quanto riguarda la chitarra e di aver imparato solo tre accordi nella sua carriera, Brian May ha rivelato che in realt\u00e0 Mercury era piuttosto bravo a suonare questo strumento, anche se lo utilizzava in maniera poco ortodossa. Brani come \"Ogre Battle\" e \"Crazy Little Thing Called Love\" sono stati composti da lui interamente con questo strumento a corda; il primo singolo di \"The Game\" \u00e8 stato l'unico brano che veniva suonato da Mercury con la chitarra anche sul palco.\nEsibizioni dal vivo.\nFreddie Mercury \u00e8 spesso ricordato per sue le performance live, tenute solitamente negli stadi, in cui riusciva a coinvolgere enormemente il pubblico con la sua teatralit\u00e0 ed il suo carisma, indipendentemente dalle dimensioni della manifestazione. Il cantante voleva che ogni esibizione della sua band fosse uno sorta di opera d'arte, uno spettacolo in cui il suo istrionismo e le sue doti di improvvisazione si univano al ballo e al canto. Freddie Mercury era capace di creare uno stretto legame con il pubblico, caratteristica ammirata da numerosi artisti come Bob Geldof, David Bowie, George Michael, Kurt Cobain, Dave Gahan e Robbie Williams. Il frontman dei Queen era molto dinamico durante le sue esibizioni e, mentre cantava, si spostava continuamente lungo tutto il palco, solitamente di grandi dimensioni e provvisto di scale e rampe. Fin dai primi concerti con gli Ibex, l'asta di sostegno del microfono di Mercury, solitamente uno Shure Unisphere 565 SD, veniva privata della base e portata con s\u00e9 dal cantante lungo tutto il palco, divenendo anch'essa parte integrante della sua presenza scenica.\nIl critico musicale John Harris disse: \"Quelli che fanno le classifiche dei pi\u00f9 grandi frontmen del rock e assegnano le prime posizioni a Mick Jagger, Robert Plant e altri sono colpevoli di una terribile dimenticanza. Freddie, come dimostrato dalla sua performance dionisiaca al Live Aid, \u00e8 senza dubbio il pi\u00f9 divino tra tutti loro\". David Bowie, al Freddie Mercury Tribute Concert, descrisse il cantante come \"un uomo capace di tenere il pubblico nel palmo della propria mano\", mentre Axl Rose lo ha giudicato \"il miglior frontman di tutti i tempi\". Mercury disse: \"Siamo i Cecil B. DeMille del rock and roll, desideriamo sempre fare cose pi\u00f9 grandi e migliori\".\nNel corso della carriera il cantante britannico tenne 707 concerti in 26 diverse nazioni con i Queen, la maggior parte negli Stati Uniti d'America e nel Regno Unito, 4 con gli Ibex, 5 con i Wreckage e 3 con i Sour Milk Sea, oltre ad alcune esibizioni scolastiche con i The Hectics. La rock band britannica fu la prima in assoluto a suonare negli stadi del Sud America, battendo i record mondiali per la partecipazione ai concerti allo Stadio Morumbi di San Paolo nel 1981. L'esibizione dei Queen al Live Aid del 1985, che vide il gruppo esibirsi allo stadio di Wembley davanti a persone, con un'audience totale di quasi 2 miliardi di persone, \u00e8 stata giudicata da un gruppo di esperti, ma anche dagli artisti presenti e dal pubblico, come la migliore esibizione dal vivo nella storia della musica rock. Nel 1986 i Queen suonarono anche oltre la cortina di ferro, quando si esibirono a Budapest davanti a spettatori, in quello che fu uno dei pi\u00f9 grandi concerti rock mai tenuti nell'Europa dell'Est. L'ultimo spettacolo dal vivo di Mercury con la band inglese ebbe luogo il 9 agosto 1986 al Knebworth Park in Inghilterra, con una folla stimata nella unit\u00e0, terminando il concerto con una corona e delle vesti regali, come era solito dare durante il \"Magic Tour\". L'8 ottobre 1988, con la presentazione di \"Barcelona\" al Re e alla Regina di Spagna durante \"La Nit Festival\", si tenne fu l'ultima esibizione dal vivo di Freddie Mercury.\nPopolarit\u00e0.\nRiconoscimenti.\nMercury \u00e8 considerato uno dei pi\u00f9 grandi e influenti artisti nella storia del rock; nel 2008, il \"magazine\" statunitense \"Rolling Stone\" lo ha collocato al 18\u00ba posto nella classifica dei migliori 100 cantanti di tutti i tempi, mentre l'anno successivo conquist\u00f2 la prima posizione tra le voci rock per \"Classic Rock\". Nel 2015, nella lista dei 25 migliori frontman di tutti i tempi della \"Billboard\", Mercury si piazz\u00f2 al secondo posto, preceduto da Bruce Springsteen. Nel settembre 2010, un sondaggio condotto tra i fan del rock nomin\u00f2 Mercury \"Greatest Rock Legend Of All Time\", \"la pi\u00f9 grande leggenda rock di tutti i tempi\", davanti a Elvis Presley, David Bowie, Jon Bon Jovi, Jimi Hendrix e Ozzy Osbourne. Il cantante dei Queen si classific\u00f2 al secondo posto sia nella classifica di MTV del 2003 \"22 Greatest Voices in Music\", dietro Mariah Carey, sia nel sondaggio della stazione radio Planet Rock del 2009 \"The Top 40 Greatest Voices in Rock\", dietro a Robert Plant. Nel 2011, anche i lettori delle riviste \"New Musical Express\" e \"Rolling Stone\", in due sondaggi separati, hanno posto Mercury al secondo posto dei migliori cantanti di tutti i tempi, venendo poi eletto tramite un'indagine pubblica tra i lettori della \"Q\" la pi\u00f9 grande leggenda del rock nel 2007. In un sondaggio della BBC del 2002 chiamato \"100 Greatest Britons\" Mercury si classific\u00f2 al 58\u00ba posto, mentre in un ulteriore ricerca fatta dal sito TheTopTens, in cui votarono oltre persone di tutto il mondo, \u00e8 stato nominato \"The Best Singer of All Time\". Nel 2006 la rivista \"TIME Asia\" ha nominato il frontman come uno dei pi\u00f9 influenti eroi asiatici degli ultimi 60 anni.\nCome membro dei Queen venne inserito postumo nella Rock and Roll Hall of Fame nel 2001 e nella UK Music Hall of Fame nel 2004, vincendo poi con la band il Grammy Award alla carriera nel 2018, mentre singolarmente entr\u00f2 a far parte della Songwriters Hall of Fame nel 2003. La band inglese conquist\u00f2 un BRIT Awards per l'eccezionale contributo alla musica nel 1990, premio che venne assegnato direttamente a Freddie Mercury nel 1992, a pochi mesi di distanza dalla sua morte. Il frontman ha inoltre vinto alcuni Ivor Novello Awards nel corso della sua carriera: venne premiato con il \"Songwriter Award\" per \"Killer Queen\" nel 1975, come miglior singolo britannico in termini di vendite con \"Bohemian Rhapsody\" l'anno successivo, per l'eccezionale contributo alla musica britannica nel 1987, come miglior singolo per \"These Are the Days of Our Lives\" nel 1992, come miglior singolo internazionale per \"Living on My Own\" nel 1993 e per l'eccezionale raccolta di brani nel 2005. Nel 2002, i Queen hanno ricevuto inoltre la stella sulla Hollywood Walk of Fame.\nLa prematura morte di Mercury contribu\u00ec alla crescita della fama dei Queen nel mondo; negli Stati Uniti, nazione che osteggi\u00f2 la band a partire dagli anni ottanta, le vendite dei dischi del gruppo britannico aumentarono considerevolmente nel 1992, dopo la morte del cantante; un critico statunitense osserv\u00f2 che era entrato in scena ci\u00f2 che ai cinici piace definire fattore \"star deceduta\" e in questo modo i Queen trascorsero un periodo di rinascita. Secondo la Recording Industry Association of America, i Queen hanno venduto circa 35 milioni di album negli Stati Uniti, circa met\u00e0 dei quali distribuiti dal giorno del decesso di Mercury. Si stima che le vendite totali della band britannica ammontino circa a 300 milioni di dischi venduti, divenendo nel Regno Unito la band che \u00e8 stata nella UK Albums Chart pi\u00f9 tempo di chiunque altra; il \"Greatest Hits\" \u00e8 l'album pi\u00f9 venduto di sempre in Gran Bretagna con oltre 6 milioni di copie vendute (oltre 25 milioni in tutto il mondo), affiancato nella Top10 da \"Greatest Hits II\".\nMercury fu d'ispirazione per molti cantanti e musicisti di vari generi, nazioni e generazioni; tra coloro che hanno dichiarato di rifarsi in parte al frontman britannico per l'uso della voce, per la composizione dei testi musicali o per quanto riguarda le esibizioni in pubblico vi sono Sebastian Bach, Ben Folds Five, Jeff Buckley, Gary Cherone, Cesare Cremonini, C\u00e9line Dion, Joe Elliott, Frankie Goes to Hollywood, Justin Hawkins, Katy Perry, Keane, Lady Gaga, Dave Grohl, Adam Lambert, George Michael, Mika, Psy, RuPaul, Seal, Billy Squier, Right Said Fred, Brendon Urie, Yeah Yeah Yeahs, Rufus Wainwright, Robbie Williams, Wiz Khalifa e Andrew Wood. Anche Michael Jackson, amico di Freddie Mercury nei primi anni ottanta, cit\u00f2 \"Hot Space\" come ispirazione per \"Thriller\", album a cui avrebbe dovuto partecipare lo stesso frontman britannico.\nTributi.\nNumerosi sono anche i tributi di varia natura proposti negli anni riguardanti Freddie Mercury. A Montreux, in Svizzera, venne costruita dalla scultrice ceca Irena Sedleck\u00e1 una statua in onore del cantante; tale monumento si affaccia sul Lago Lemano e fu inaugurato il 25 novembre 1996 dalla famiglia Bulsara, Montserrat Caball\u00e9, Brian May e Roger Taylor; dal 2003, ogni anno, il primo fine settimana di settembre, i fan del cantante si recano in Svizzera per rendergli omaggio, partecipando al \"Freddie Celebration Days\". Dal maggio 2002 al 2014, all'ingresso al Dominion Theatre di Londra, sede del musical \"We Will Rock You\", si trovava una grande statua di Mercury, acquistata poi da Roger Taylor per la sua casa, e un ulteriore monumento che lo rappresenta, alto 4,5 metri, \u00e8 stato eretto a Liverpool il 3 giugno 2011. In tutto il mondo sono sparse oltre cento sculture che lo rappresentano.\nLa Royal Mail, il servizio postale britannico, emise un francobollo raffigurante Mercury e facente parte di una speciale serie detta \"Millennium Stamp\". La National Entertainment Collectibles Association, casa produttrice di action figure, cre\u00f2 due statuette di Freddie Mercury: una nella tenuta che indoss\u00f2 durante il \"Live at Wembley Stadium\" del 1986, l'altra nell'abbigliamento da \"biker\" che l'artista era solito indossare durante alcune esibizioni dal vivo. Nel 2018, Funko ha prodotto tre diverse \"Funko Pop\" relative al cantante, con abiti e pose iconici di Mercury. Il 5 settembre 2006, in occasione di quello che sarebbe stato il suo sessantesimo compleanno, l'asteroide 17473, scoperto nel 1991, anno della scomparsa dell'artista, \u00e8 stato rinominato 17473 Freddiemercury.\nIl 24 novembre 2009, a 18 anni dalla sua morte, venne posta una targa a Feltham nei pressi dell'abitazione nella quale Mercury e la sua famiglia si erano trasferiti al loro arrivo in Inghilterra nel 1964; inoltre fu installata una stella nella Feltham High Street, in ricordo dei successi del cantante, alla cui inaugurazione erano presenti Jer Bulsara e Brian May. Oltre alla sua presenza virtuale alle Olimpiadi di Barcellona 1992, nel 2012 il cantante duett\u00f2 con il pubblico nella cerimonia di chiusura dei Giochi della XXX Olimpiade, in cui venne riproposta l'improvvisazione vocale fatta da Mercury in occasione del concerto di Wembley del 1986.\nAlcune nuove specie di animali, scoperte nel XXI secolo, hanno visto attribuirsi il nome del cantante britannico. Nel 2013, un genere di rane appartenente alla famiglia dei Racoforidi e scoperto nel Kerala venne classificato come \"Mercurana\", con la sola \"Mercurana myristicapalustris\" come esemplare del genere; la denominazione \u00e8 dovuta sia per omaggiare il cantante, sia perch\u00e9 l'animale \u00e8 stato trovato nella parte settentrionale della stessa catena montuosa in cui viveva in giovent\u00f9 Mercury. Nello stesso anno, in Brasile una specie appena scoperta di zigopteri fu classificata come \"Heteragrion freddiemercuryi\"; questa e altre tre damigelle furono nominate in questo modo come tributo ai membri dei Queen. Una nuova specie di isopode scoperta a Zanzibar venne poi chiamata \"Cirolana mercuryi\", per omaggiare il \"pi\u00f9 famoso musicista e cantante dell'isola\". In memoria di Mercury, esiste anche una rosa di colore giallo, il suo preferito, che porta il suo nome.\nIl 24 ottobre 2018 usc\u00ec nel Regno Unito \"Bohemian Rhapsody\", film prodotto dalla 20th Century Fox incentrato sulla vita di Mercury dalla fondazione dei Queen al Live Aid. Inizialmente previsto per il 2011, varie sostituzioni nel cast e nella troupe ne hanno ritardato la realizzazione, che vide alla regia Bryan Singer, subentrato a Dexter Fletcher, e Anthony McCarten alla sceneggiatura. Il ruolo del frontman britannico, affidato prima a Sacha Baron Cohen, poi a Ben Whishaw, fu infine assegnato a Rami Malek. La pellicola raccolse un vasto consenso di pubblico e divent\u00f2 il biopic musicale di maggior successo nella storia del cinema, incassando oltre 900 milioni di dollari a livello mondiale. Ai Golden Globe del 2019, \"Bohemian Rhapsody\" vinse il premio come miglior film drammatico, mentre Malek venne premiato come miglior attore in un film drammatico; l'attore statunitense si aggiudic\u00f2 anche il Premio Oscar al miglior attore, oltre al BAFTA Award e al Screen Actors Guild Award.\nVita privata.\nDopo una relazione tra il 1969 e il 1970 con Rosemary Pearson, collega di corso all'Ealing College Of Art, Mercury si leg\u00f2 sentimentalmente a Mary Austin, convivendo con lei per circa sette anni in Victoria Road. Nei primi anni settanta, Mercury cominci\u00f2 ad acquisire la consapevolezza di non essere eterosessuale, espressa poi in un'intervista del dicembre 1974 al \"New Musical Express\", in cui dichiar\u00f2 di essere \u00abgay come un narciso\u00bb. Tra il 1975 e il 1976, il cantante rivel\u00f2 alla Austin il suo orientamento sessuale, interrompendo la loro relazione; i due rimasero, tuttavia, profondamente legati. Mercury dedic\u00f2 alla donna varie canzoni, tra cui \"Love of My Life\", e fece da padrino al figlio di lei. Le lasci\u00f2 inoltre in eredit\u00e0 met\u00e0 del suo patrimonio e la \"Garden Lodge\", la sua casa londinese. In un'intervista del 1985 Mercury dichiar\u00f2: \u00abTutti i miei amanti mi chiedono perch\u00e9 non possono sostituire Mary, ma questo \u00e8 semplicemente impossibile: lei \u00e8 la mia unica amica e non desidero nessun altro. Per me \u00e8 come se fosse mia moglie\u00bb.\nDal 1975 al 1978, a fasi alterne, ebbe la sua prima vera relazione con un uomo, David Minns, amministratore di una casa discografica, a cui il cantante si riferisce nel brano \"Good Old Fashioned Lover Boy\". Tra il 1978 e il 1979 ebbe poi una relazione con Joe Fanelli, diventato poi suo chef privato. Negli anni ottanta ebbe una breve relazione con l'attrice austriaca Barbara Valentin, apparsa anche nel videoclip di \"It's a Hard Life\", e con Winnie Kirchberger. Nel 1984 inizi\u00f2 invece una storia d'amore con il parrucchiere Jim Hutton; l'uomo, che risult\u00f2 anch'egli sieropositivo nel 1990 e mor\u00ec di cancro nel 2010, fu il compagno di Mercury per gli ultimi anni della sua vita.\nNumerose furono le opinioni riguardanti la sessualit\u00e0 del cantante e la sua manifestazione pubblica; Mercury riteneva che questa fosse una questione prettamente privata e fu sempre parco e a volte contraddittorio nelle dichiarazioni in merito. Mentre alcuni critici sostengono che Freddie abbia pi\u00f9 volte dichiarato pubblicamente la propria omosessualit\u00e0, altri affermano invece che abbia pi\u00f9 volte cercato di nascondere il proprio orientamento sessuale, prendendo spesso le distanze da Jim Hutton in occasione degli eventi pubblici. Alcuni biografi hanno poi affermato la sua bisessualit\u00e0, avendo frequentato per tutta la sua vita sia uomini che donne; il cantante, celebrato durante la giornata mondiale dell'orgoglio bisessuale, \u00e8 stato definito in questo modo da varie testate giornalistiche, tra cui \"The Advocate\" e \"BBC News\"."}
{"id": "783193", "revid": "14691", "url": "https://it.wikipedia.org/wiki?curid=783193", "title": "Kigelia pinnata", "text": ""}
{"id": "783194", "revid": "1573940", "url": "https://it.wikipedia.org/wiki?curid=783194", "title": "Herpestes edwardsii", "text": "La mangusta grigia indiana (Herpestes edwardsii ) \u00e8 un carnivoro della famiglia degli Erpestidi. Viene chiamata anche \u00abmungo\u00bb, ma questo pu\u00f2 creare confusione, in quanto questo nome viene usato anche per indicare la mangusta di Giava.\nDescrizione.\nLa mangusta grigia indiana ha una lunghezza testa-corpo di 36-45 cm, ai quali si aggiungono 35 cm di coda. Il peso varia tra i 900 e i 1700 g. Ha corpo allungato e sottile, con arti relativamente brevi. La pelliccia \u00e8 di colore grigio-argento, con le zampe un po' pi\u00f9 scure. L'estremit\u00e0 della coda \u00e8 di colore rosso scuro, e la testa presenta una leggera tinta rossa.\nDistribuzione e habitat.\nL'areale originario della mangusta grigia indiana si estende dalle regioni orientali della penisola arabica, attraverso Afghanistan e Pakistan, fino al subcontinente indiano. Come habitat predilige le praterie ricoperte qua e l\u00e0 da cespugli, ma non \u00e8 particolarmente esigente per quanto riguarda la scelta ambientale.\nAllo scopo di tenere sotto controllo il numero di specie nocive, essa \u00e8 stata introdotta in molte regioni, come la penisola malese, Mauritius, R\u00e9union, le isole Ryukyu giapponesi, l'Italia centrale e la Giamaica.\nBiologia.\nLa mangusta grigia indiana \u00e8 un animale diurno che conduce generalmente un'esistenza solitaria, ma talvolta pi\u00f9 individui rimangono insieme sotto forma di associazioni familiari sciolte. Di giorno abbandona la tana in cui trascorre la notte per andare alla ricerca di cibo. Esso \u00e8 costituito da vari vertebrati come piccoli mammiferi, uccelli, lucertole e serpenti, ma anche da insetti, scorpioni e altri invertebrati, nonch\u00e9 da frutta. Dal momento che le manguste sono in grado di muoversi rapidamente, attaccano anche serpenti velenosi, dei quali riescono a schivare gli attacchi. Tuttavia, le manguste non sono immuni al veleno. Esse lasciano che il serpente attacchi pi\u00f9 volte, schivandone ogni volta le aggressioni, in modo che esso si stanchi, cos\u00ec da poterlo uccidere facilmente. Se durante la lotta la mangusta viene morsa, tuttavia, essa non si deve preoccupare, perch\u00e9 le brevi zanne del cobra non riescono a superare la spessa e folta pelliccia.\nDue o tre volte l'anno la femmina partorisce, dopo un periodo di gestazione di circa 60-65 giorni, da due a quattro piccoli. Essi sono svezzati a quattro o cinque settimane.\nTassonomia.\nNe vengono riconosciute cinque sottospecie:\nStato di conservazione.\nLa mangusta grigia indiana \u00e8 abbastanza comune e non figura tra le specie in via di estinzione. L'Unione Internazionale per la Conservazione della Natura (IUCN) la classifica, sulla sua Lista Rossa delle specie minacciate, come specie \u00aba rischio minimo\u00bb (\"Least Concern\").\nEssa \u00e8 stata introdotta dall'uomo in molte parti del mondo in cui originariamente non era presente. Cos\u00ec facendo, si pensava di poter tenere sotto controllo la piaga dei ratti. Tuttavia, tale misura ha portato a problemi ben pi\u00f9 gravi, in quanto le manguste introdotte hanno iniziato ad attaccare i rappresentanti della fauna nativa, riducendone di molto il numero o causandone addirittura l'estinzione, e a compiere scorribande nei pollai, nonch\u00e9 a razziare le scorte di cibo e a trasmettere la rabbia e altre malattie. Con lo sterminio dei piccoli animali insettivori, il numero degli insetti parassiti \u00e8 aumentato in modo devastante.\nAlfred Brehm riferisce che in India la mangusta era considerata alla stregua di un animale domestico e come tale era possibile trovarla in molte case del suo paese natale. I servizi che essa offriva (protezione contro i serpenti, tenere i ratti lontano dalle abitazioni, ecc) fecero s\u00ec che l'uomo offrisse all'animale tutta la sua ospitalit\u00e0. Lo stesso Brehm scrive: \u00abCon l'uomo diventa subito amico e dopo poco tempo lo segue come un cane, dorme con lui, mangia nella sua mano e si comporta proprio come un animale domestico\u00bb. Questo rapporto tra uomini e manguste \u00e8 stato rielaborato da Rudyard Kipling, nella sua pi\u00f9 famosa opera letteraria, \u00abIl libro della giungla\u00bb, nel racconto \u00abRikki-tikki-tawi\u00bb. Nel romanzo di Araving Adiga \u00abLa tigre bianca\u00bb, invece, l'animale assume connotazioni negative. Qui, il prepotente e disonesto figlio di un proprietario terriero riceve proprio tale soprannome: \u00abMukesh Sir era piccolo, scuro, brutto e molto furbo. Al villaggio, l'avevano soprannominato \"la Mangusta\"\u00bb."}
{"id": "783195", "revid": "14691", "url": "https://it.wikipedia.org/wiki?curid=783195", "title": "Kigelia abyssinica", "text": ""}
{"id": "783197", "revid": "14691", "url": "https://it.wikipedia.org/wiki?curid=783197", "title": "Kigelia aethiopica", "text": ""}
{"id": "783199", "revid": "1543377", "url": "https://it.wikipedia.org/wiki?curid=783199", "title": "Mayumi Yokoyama", "text": " \u00c8 specializzata nella creazione e nel disegno di manga sh\u014djo. Per questo motivo le sue opere sono sempre uscite in Giappone sulle riviste sh\u014djo della Shogakukan.\nStile.\nNonostante sia creatrice di manga sh\u014djo, il suo stile si distacca abbastanza da esso. La Yokoyama crea infatti storie solitamente lontane da quei toni melodrammatici tipici degli sh\u014djo, puntando piuttosto sulla componente umoristica e mai tragica.\nAnche nella caratterizzazione dei personaggi, la Yokoyama si distingue dalle tipiche linee guida: questa mangaka \u00e8 infatti capace di creare protagoniste decise e sicure, consce delle loro possibilit\u00e0 e delle loro voglie.\nOpere.\nAlcuni titoli pubblicati in Italia:"}
{"id": "783200", "revid": "1543377", "url": "https://it.wikipedia.org/wiki?curid=783200", "title": "The Crimson Idol", "text": "The Crimson Idol \u00e8 un album degli W.A.S.P., pubblicato dalla Capitol Records nel 1992.\nIl disco rappresenta il primo tentativo della band di cimentarsi con una \"rock opera\", una vera e propria storia che viene narrata attraverso l'intreccio delle canzoni.\nLa storia.\nLa storia narrata nel disco ha per protagonista un giovane adolescente di nome Jonathan Aaron Steel. Figlio di William ed Elizabeth Steel, Jonathan vive fin dall'infanzia una vita triste e desolata in virt\u00f9 del fatto che i suoi genitori lo considerano un fallimento, soprattutto se in rapporto al loro figlio primogenito, Michael, che sembra l'unico a dar loro soddisfazione. Se da un lato la madre si limita semplicemente ad ignorare l'esistenza di Jonathan, dall'altro il padre arriva quasi a detestarlo per quello che \u00e8: il figlio che non avrebbe mai voluto avere, un inutile peso da sorreggere. \nIn tutta la famiglia, l'unica persona ad interessarsi ai problemi di Jonathan \u00e8 suo fratello Michael, che ne diventa il confidente, il migliore amico, l'eroe. Nei momenti di solitudine, Jonathan trova spesso consolazione nello specchio, una entit\u00e0 che assume quasi un carattere mistico, grazie alla quale il ragazzo pu\u00f2 costruire intorno a se stesso l'immagine che desidera: un mondo fantastico in cui tutto ruota intorno al suo volere.\nIn questo scenario di emarginazione e degrado, Jonathan cresce fino a quando, un giorno, avviene qualcosa che sconvolger\u00e0 la sua vita per sempre. Michael, infatti, muore tragicamente dopo essere stato vittima di uno sfortunato incidente stradale. Da quel momento per Jonathan inizia un periodo di crisi durante il quale il ragazzo comincia ad abbandonarsi ad un circolo di alcolismo e ribellione. Un giorno, per\u00f2, scopre nella vetrina di un negozio una sfavillante chitarra elettrica. Improvvisamente, Jonathan capisce che rifugiarsi nella musica potrebbe essere la sua salvezza, il modo migliore per esprimere il suo disagio ed imparare a combattere i suoi problemi. Una volta acquistata la chitarra, Jonathan scopre un talento del quale non aveva neppure sospettato l'esistenza. In breve tempo diviene un ottimo musicista e comincia a scrivere canzoni, dedicando anima e corpo alla sua nuova passione.\nResosi conto della qualit\u00e0 dei suoi lavori, il ragazzo decide un giorno di scappare di casa per dirigersi in una grande citt\u00e0 con la speranza che qualcuno lo noti. Per due lunghi anni Jonathan vive alla giornata, mendicando per le strade e suonando canzoni di fronte ad uno smisurato pubblico di passanti distratti. In un giorno come tanti, alla fine, Jonathan incontra un uomo d'affari di nome Charlie, che sostiene d'essere molto interessato alla sua musica. L'uomo, infatti, si rivela essere il presidente di una delle maggiori case discografiche internazionali. \nCharlie offre a Jonathan un contratto al quale il ragazzo non pu\u00f2 dire di no. Qualche giorno pi\u00f9 tardi Jonathan viene presentato anche ad Alex Rodman, un manager emergente dotato di enorme talento, che da quel momento in poi avrebbe avuto l'incarico di occuparsi dei suoi affari. Nel giro di poche settimane il giovane inizia a lavorare sul suo primo disco insieme ai migliori professionisti del settore.\nMesi dopo, poco prima del giorno in cui il suo primo album avrebbe dovuto debuttare nei negozi, il ragazzo incontra sul ciglio della strada una zingara. Incuriosito dalla visione, Jonathan attira la sua attenzione. La zingara gli si avvicina e gli domanda se per caso fosse interessato a conoscere il proprio futuro mediante la lettura dei tarocchi. Jonathan acconsente e la zingara inizia quindi a raccontare i dettagli del suo passato e del suo presente, interpretando le carte con maestria. Ad un certo punto per\u00f2, arrivato il momento di scoprire il futuro di Jonathan, la zingara si interrompe con orrore. Il ragazzo la prega di proseguire e lei gli rivela che il futuro non ha in serbo niente di buono per lui. La zingara gli confida di avere avuto la visione di un eroe che cade in disgrazia. Subito dopo lo ammonisce: \"Attento a ci\u00f2 che desideri, perch\u00e9 potrebbe realizzarsi davvero.\"\nCol passare del tempo il primo album di Jonathan diviene un successo intercontinentale. Il ragazzo triste e sconsolato che aveva avuto una infanzia d'inferno si trova cos\u00ec proiettato in un mondo di ricchezza, denaro e ambizione. Jonathan Aaron Steel si \u00e8 ormai del tutto trasformato nell'idolo delle folle, il solo ed unico \"The Crimson Idol\". \nUna sera, durante una festa mondana, Jonathan viene avvicinato da un tizio che gli dice di chiamarsi Doctor Rockter. Sotto la sua guida, il giovane musicista viene a conoscenza di uno stile di vita nel quale droga e perdizione non sono altro che semplici passatempi. Per i tre anni seguenti, Jonathan rimane letteralmente schiavo delle sostanze stupefacenti, arrivando quasi al punto di perdere se stesso. Anche lo specchio, che era rimasto il suo unico confidente da quando suo fratello Michael se n'era andato, inizia progressivamente a perdere il suo ascendente su Jonathan che, sempre pi\u00f9 distratto e allucinato, viene addirittura minacciato da Alex Rodman di essere scaricato dall'etichetta discografica. Ma nel momento in cui il suo manager lo redarguisce, Jonathan viene illuminato da una visione. Si rende conto di quanto schifosamente falso sia il successo per cui ha faticato negli ultimi anni. Si rende conto di quanto ipocrita sia l'universo che gli gravita intorno. E soprattutto si rende conto che l'unica cosa per la quale veramente sarebbe valso la pena soffrire \u00e8 anche l'unica cosa che davvero gli manca: l'amore e l'affetto delle persone care.\nDopo ore ed ore passate in silenzio, chiuso nella solitudine della sua lussuosa dimora, Jonathan decide infine di fare una telefonata. Sono trascorsi anni da quando ha lasciato i suoi genitori, cos\u00ec decide di mettersi in contatto con la sua vecchia famiglia. Quasi incapace di proferir parola per l'emozione, tutte le sue aspettative di conforto ed apprensione vengono tristemente vanificate dalle parole di sua madre. La conversazione rimane fredda, il tono della voce distaccato. La frase di congedo, un vero e proprio colpo di grazia con il quale Elizabeth Steel lascia Jonathan in balia del suo crudele destino \u00e8 \"Noi non abbiamo nessun figlio.\"\nQualche giorno pi\u00f9 tardi, subito dopo la fine di un concerto, il corpo del mitico \"The Crimson Idol\" viene trovato privo di vita in un camerino, impiccato alle corde di quella stessa chitarra che tante emozioni gli aveva donato. Una delle pi\u00f9 grandi stelle nascenti della storia della musica era ormai caduta dal cielo della notte, avendo smesso per sempre di brillare."}
{"id": "783203", "revid": "767487", "url": "https://it.wikipedia.org/wiki?curid=783203", "title": "L'ultimo sogno (film 2001)", "text": "L'ultimo sogno (\"Life as a House\") \u00e8 un film del 2001 diretto da Irwin Winkler.\nTrama.\nSam Monroe \u00e8 un ragazzo di 16 anni con i genitori divorziati da 10 anni, tossicodipendente, che vive con la madre ed il suo nuovo compagno, il quale ha nei confronti del ragazzo atteggiamenti offensivi. Il padre di Sam, George, nel frattempo tenta di recuperare i legami con il figlio durante l'estate, quando il ragazzo si trasferisce con lui. Sam si avvicina alla ragazza che vive di fronte alla casa del padre, Alyssa. Durante questi mesi George vuole buttare gi\u00f9 la rimessa in cui vive per costruire una vera casa, cos\u00ec lui ed il figlio si trasferiscono nel garage. Verso la fine di questa estate Sam perdona il padre ma all'ultimo George gli rivela di avere il cancro: a stargli vicino in punto di morte oltre che a Sam vi \u00e8 sua madre, che si era rinnamorata di lui. Sam finisce la casa per suo padre, ma la regala ad una ragazza rimasta disabile da piccola a causa del padre di George - cio\u00e8 suo nonno - che, ubriaco, la invest\u00ec con la macchina, uccidendo anche sua madre."}
{"id": "783208", "revid": "1498232", "url": "https://it.wikipedia.org/wiki?curid=783208", "title": "Antonella Mosetti", "text": "Biografia.\nCarriera.\nNel 1993, anno in cui esordisce con piccoli ruoli nei film \"Un vampiro a Miami\" e \"Le donne non vogliono pi\u00f9\", partecipa a \"Non \u00e8 la Rai\" su Italia 1, prendendo parte a due stagioni del programma, fra il 1993 e il 1995.\nNel 1997 ha recitato nella fiction \"Mamma per caso\"; torna in tv un anno dopo, come ballerina, nel programma tv \"Ciao Darwin\", su Canale 5.\nNel 2000 ha una piccola parte nel film di Carlo Verdone \"C'era un cinese in coma\" e recita nel film, \"Prigionieri di un incubo\", diretta da Franco Salvia. Nell'estate 2001 affianca Mike Bongiorno e il Gabibbo nella conduzione di \"Paperissima Sprint\", in onda su Canale 5.\nNella stagione successiva, 2002/2003, ha presentato insieme con Massimo Giletti il programma pomeridiano di Rai 1 \"Casa Raiuno\" e assieme a Jocelyn e Clarissa Burt, la diretta della notte di Capodanno intitolata \"La nave di Capodanno\", in onda in contemporanea su Rai 1 e Rai 2. Nel 2005 conduce \"Sipario del Tg4\". L'anno successivo ha la sua prima esperienza come doppiatrice nel cartone animato \"Yo-Rhad - Un amico dallo spazio\", diretto da Vittorio Rambaldi e Camillo Teti.\nIl 30 agosto 2006 assieme a Massimo Giletti presenta la quarantanovesima edizione del \"Festival di Castrocaro\" su Rai 1. Nella stagione 2006/2007 diventa prima ballerina del corpo di ballo di \"Quelli che... il calcio\", venendo per\u00f2 sostituita in aprile da Federica Ridolfi. Il 23 agosto 2007 conduce sempre assieme a Giletti la serata conclusiva della dodicesima edizione del \"Premio Cimitile\", in onda in seconda serata su Rai 2.\nTra dicembre 2008 e febbraio 2009 prende parte allo spettacolo teatrale \"Sex and Italy\". Nell'aprile del 2009 prende parte insieme con altre sette donne allo spettacolo \"Bellissima - Cabaret anticrisi\", trasmesso il sabato sera da Canale 5.\nNell'autunno del 2016 partecipa come concorrente, inizialmente in coppia con la figlia Asia, alla prima edizione del reality show \"Grande Fratello VIP\", condotto da Ilary Blasi su Canale 5, dove viene eliminata nel corso della sesta puntata.\nVita privata.\nPer lungo tempo al centro dell'attenzione della cronaca rosa, dopo la separazione dal marito Alessandro Nuccetelli (dal quale il 10 settembre 1996 ha avuto la figlia Asia). \u00c8 stata legata sentimentalmente a Davide Lippi e dal 2007 al 2012 ad Aldo Montano."}
{"id": "783213", "revid": "466539", "url": "https://it.wikipedia.org/wiki?curid=783213", "title": "Hjalmar Schacht", "text": "Biografia.\nSchacht nacque a Tingleff (allora in Germania, ora in Danimarca), figlio di William Leonhard Ludwig Maximillian Schacht, funzionario statale, e della baronessa danese Constanze Justine Sophie von Eggers. I suoi genitori, memori dei trascorsi negli Stati Uniti, scelsero il suo nome in omaggio al giornalista Horace Greeley. Schacht studi\u00f2 medicina, filologia e scienze politiche e si laure\u00f2 in economia nel 1899.\nLa presidenza della Reichsbank.\nNel 1903, entr\u00f2 nella \"Dresdner Bank\", guidata da Jakob Goldschmidt, che favorir\u00e0 la sua nomina a capo dell'istituto nel 1908, e poi della \"Reichsbank\". Nel 1905, insieme ad altri membri della \"Dresdner Bank\", Schacht conobbe il famoso banchiere americano John Pierpont Morgan, ed il Presidente degli U.S.A. Theodore Roosevelt. Nel 1908 fu iniziato in massoneria nella Loggia di Berlino \"Urania zur Unsterblichkeit\". Dal 1908 al 1915 fu amministratore della \"Dresdner Bank\". Nel 1923, fu nominato responsabile economico della Repubblica di Weimar, varando una serie di misure che ridussero l'inflazione e stabilizzarono il marco tedesco. Schacht venne promosso presidente della \"Reichsbank\" nel 1924.\nPartecip\u00f2 all'elaborazione del piano Dawes ed al piano Young. Il 7 marzo 1930, 6 mesi dopo l'inizio della Grande depressione, lasci\u00f2 la carica di Presidente della Reichsbank, che riprese il 17 marzo 1933 dopo l'ascesa al potere di Hitler. Schacht lasci\u00f2 il piccolo Partito Democratico Tedesco (che aveva contribuito a fondare) e si avvicin\u00f2, pur non aderendovi, alle posizioni del Partito Nazista (NSDAP).\nIl Partito Nazionalsocialista e il Ministero dell'economia (1934-37).\nSchacht non fu mai membro effettivo del NSDAP, ma fu un finanziatore del partito di Adolf Hitler; che conobbe e sostenne dalla fine degli anni '20. Nell'agosto del 1934 Hitler lo nomin\u00f2 Ministro dell'Economia. Schacht intraprese una politica economica simile a quella di Franklin Delano Roosevelt, il cosiddetto New Deal: con una forte politica di Lavori Pubblici promosse la costruzione della rete autostradale tedesca e risolse i problemi di disoccupazione, creando dal nulla milioni di posti di lavoro. I principali provvedimenti intrapresi da Schacht furono: l'annullamento del debito estero, la nazionalizzazione delle grosse imprese, la germanizzazione di quelle piccole; finanzi\u00f2 lo sviluppo attraverso i MEFO, delle obbligazioni emesse sul mercato interno. Sin da subito appoggi\u00f2 il riarmo tedesco (anche clandestino, eludendo e ignorando le clausole del trattato di Versailles, soprattutto dopo la presa di potere del partito nazista), mentre sin dagli anni '20 era stato un forte sostenitore della politica di potenza della Grande Germania, in particolare chiedendo la restituzione di tutto o di parte dell'impero coloniale. \nDa Governatore della Reichsbank, nel 1924, riusc\u00ec inoltre ad annullare l'iperinflazione ed ottenne il pareggio del bilancio dello Stato post-Weimar. Per quanto riguarda il commercio estero, ide\u00f2 un ingegnosissimo sistema per trasformare gli acquisti di materie prime da altri paesi in commesse per l'industria tedesca: i fornitori erano pagati in moneta che poteva essere spesa soltanto per comprare merci fatte in Germania. Il meccanismo, di stimolo al settore manifatturiero, funzionava come un baratto: le materie prime importate erano pagate con prodotti finiti dell'industria nazionale, evitando cos\u00ec il peso dell'intermediazione finanziaria e fuoriuscite di capitali.\nMolto importante fu la penetrazione economica, quasi coloniale, della Germania sia nel contesto balcanico che in America latina, con politiche spregiudicate (che nei confronti delle nazioni balcaniche facevano affidamento anche sul bastone e sulla carota), il \"capolavoro\" di queste politiche imperialiste informali fu raggiunto con l'appoggio alla parte franchista della guerra civile spagnola. In quel contesto riusc\u00ec ad ottenere uno scambio molto vantaggioso per la Germania di materie prime e semilavorati in cambio di armi e crediti, tanto che mentre l'Italia fascista impegn\u00f2 3914 milioni di pesetas, senza vantaggi per l'economia italiana e con crediti a lunghissimo termine (gli ultimi saldati nel 1965) la Germania, investendone solo 1932 riusc\u00ec a diventare il primo importatore in Spagna gi\u00e0 nel 1936 (con circa il 30%), raggiungendo la quota del 40% entro il 1938, mentre contemporaneamente si aggiudicavano il 40% delle esportazioni (contro l'11% del 1935) e quote di propriet\u00e0 notevolissime sia in campo minerario che in quello bancario e della logistica; mentre politicamente stabil\u00ec la leadership di Franco, garante degli accordi ispano-tedeschi, sugli insorti, fatto tutt'altro che scontato ed anzi imprevedibile.\nIn virt\u00f9 di questi meriti venne nominato Plenipotenziario Generale per l'economia di Guerra nel maggio del 1935; nell'agosto del 1935 si trov\u00f2 per\u00f2 in disaccordo con Julius Streicher ed i suoi scritti anti-ebraici sul \"Der St\u00fcrmer\". Schacht venne rimosso dalla carica di Ministro dell'economia nel novembre del 1937 a causa di disaccordi con Hitler ed Hermann G\u00f6ring sulle eccessive spese militari che, secondo Schacht, avrebbero portato ad una catastrofica inflazione. Fu comunque soprattutto una questione ideologica, derivante dalla differenza tra il conservatorismo politico della destra tradizionale e quello \"rivoluzionario\" del nazionalsocialismo. \nSia la sua politica delle export-import, sia il suo continuo desiderio di riaffermare il potere coloniale della Germania, sia la sua decisione di partecipare alla guerra civile spagnola, derivavano dalla sua vocazione imperialistica basata su una \"conservatrice\" ma aggressiva Weltpolitik, che vedeva nella creazione di imperi informali e coloniali la corretta via di sviluppo imperiale per l'economia tedesca; dopo il 1937 la Germania nazista cambi\u00f2 la sua linea politica, o meglio si conform\u00f2 con la linea rivoluzionaria nazista sempre preferita da Hitler, che vedeva nella ricerca di Lebensraum il \"destino imperiale tedesco\". Mantenne la carica di presidente della \"Reichsbank\" fino a quando Hitler non gli impose le dimissioni nel gennaio del 1939. Schacht mantenne comunque il titolo di Ministro senza portafoglio e ricevette lo stipendio di Presidente della Reichsbank fino al gennaio del 1943, quando venne posto in definitivo congedo. Fu incarcerato durante la caccia alle streghe seguita al fallito attentato ad Hitler, cosa che gli giov\u00f2 molto al processo di Norimberga. \nIl processo di Norimberga.\nArrestato dagli Alleati presso il lago di Braies (BZ), dove era stato trasferito insieme a 140 prigionieri illustri, fu accusato di cospirazione e di crimini contro la pace nel Processo di Norimberga (gli vennero risparmiate le imputazioni per crimini di guerra e crimini contro l'umanit\u00e0). Si difese sostenendo di essere soltanto un banchiere e un economista e di essere stato un oppositore di Hitler, anche se le prove indicavano la partecipazione a riunioni che avevano lo scopo di portare i nazionalsocialisti al potere e che aveva contribuito ad aggirare il Trattato di Versailles. Pur avendo direttamente finanziato l'ascesa del movimento nazista, l'accusa al processo non riusc\u00ec a sottoporre le prove del suo diretto coinvolgimento nella preparazione della guerra aggressiva e venne dichiarato \"non colpevole\" (unico insieme a Franz von Papen e a Hans Fritzsche).\nIl dopoguerra.\nLiberato dagli Alleati nel 1946, fu riarrestato immediatamente dalle autorit\u00e0 tedesche e processato nel corso dei processi di denazificazione seguiti al conflitto. Condannato alla pena di otto anni di lavori forzati, fu rilasciato nel settembre del 1948. Dopo la liberazione definitiva, Schacht fond\u00f2 la D\u00fcsseldorfer Au\u00dfenhandelsbank Schacht &amp; Co. e divenne consigliere economico e finanziario per i paesi in via di sviluppo, ricevendo anche una cospicua pensione da parte dello Stato tedesco occidentale. Mor\u00ec il 3 giugno 1970 a Monaco di Baviera."}
{"id": "783215", "revid": "4711", "url": "https://it.wikipedia.org/wiki?curid=783215", "title": "Tribuni della Plebe", "text": ""}
{"id": "783216", "revid": "287204", "url": "https://it.wikipedia.org/wiki?curid=783216", "title": "Sim\u00f2n Bol\u00ecvar", "text": ""}
{"id": "783217", "revid": "18323", "url": "https://it.wikipedia.org/wiki?curid=783217", "title": "Still Not Black Enough", "text": "Still Not Black Enough \u00e8 il sesto album in studio del gruppo musicale heavy metal statunitense W.A.S.P., pubblicato in Europa nel 1995 dalla Castle.\nIl disco.\nInizialmente pensato per essere il primo disco da solista del leader della band Blackie Lawless, si \u00e8 deciso di pubblicarlo come sorta di seguito del precedente \"The Crimson Idol\" della band madre.\nEdizioni.\nA seconda dei mercati (Europa, USA, Giappone) varia leggermente la disposizione di alcune tracce. Cos\u00ec come, da quella statunitense, \u00e8 stata omessa \"Breathe\" in favore di \"Skinwalker\" e \"One Tribe\" (bonus track insieme alle cover di Queen e AC/DC) - entrambe gi\u00e0 apparse nell'EP \"Black Forever/Goodbye America\" dello stesso anno - in quella giapponese \u00e8 stata inclusa \"Tie Your Mother Down\" a met\u00e0 disco.\nTracce.\nTesti e musiche a cura di Blackie Lawless, eccetto dove indicato"}
{"id": "783222", "revid": "4711", "url": "https://it.wikipedia.org/wiki?curid=783222", "title": "Latifondi", "text": ""}
{"id": "783224", "revid": "2055319", "url": "https://it.wikipedia.org/wiki?curid=783224", "title": "Reddito pro capite", "text": "Il reddito pro capite (anche detto PIL pro capite) pu\u00f2 essere definito come la quantit\u00e0 di prodotto interno lordo ipoteticamente prodotta, in un certo periodo di tempo, da una persona. Di solito \u00e8 riportato in unit\u00e0 di moneta per un anno relativamente a interi stati.\nReddito pro capite come misura di benessere.\nIl reddito pro capite \u00e8 spesso usato per misurare il grado di benessere della popolazione di un paese, comparato agli altri paesi. Perch\u00e9 i diversi dati siano comparabili dev'essere espresso in termini di una moneta usata internazionalmente come l'euro o il dollaro; ma tale cifra non indica l'effettiva somma di denaro guadagnata da ogni cittadino, ma solo il livello di sviluppo economico del paese.\nDa sottolineare comunque che questo indice non sempre rappresenta in maniera corretta il benessere di un paese, soprattutto quando si confrontano paesi economicamente e culturalmente molto diversi.\nInoltre diversi studiosi sono convinti che il PIL non sia effettivamente in grado di calcolare il grado di benessere di un paese. Nuove teorie stanno lentamente progredendo, a partire dal concetto di economia relazionale.\nAd esempio: l'attivit\u00e0 economica che non crea redditi monetari, come servizi creati all'interno delle famiglie o il baratto non sono tenuti in considerazione. L'importanza di questi servizi varia notevolmente da paese a paese.\nIl reddito pro capite indica la distribuzione del reddito all'interno di un paese, cosicch\u00e9 un piccolo gruppo di persone molto ricche pu\u00f2 far aumentare notevolmente il reddito medio dell'intera popolazione di cui la maggioranza pu\u00f2 essere poverissima.\nLe differenti valute dei vari paesi convertite ad una valuta internazionalmente riconosciuta non sempre rispettano correttamente i poteri di acquisto reali delle monete (vedasi Teoria della parit\u00e0 dei poteri di acquisto).\nAlcuni livelli di reddito pro capite.\nI dati sul reddito totale prodotto all'interno di un certo paese sono raramente disponibili. Al suo posto viene spesso utilizzato il totale della produzione di un certo paese ovvero il prodotto interno lordo. Da notare che il reddito totale \u00e8 di solito inferiore alla produzione totale di un paese.\nEcco una lista dei primi dieci paesi per PIL pro capite in dollari americani espressi in valore nominale e con valori corretti per tenere conto della parit\u00e0 dei poteri di acquisto per l'anno 2009:\n\"Fonte:\""}
{"id": "783225", "revid": "767487", "url": "https://it.wikipedia.org/wiki?curid=783225", "title": "Disperato aprile", "text": "Disperato aprile (\"Abril despeda\u00e7ado\") \u00e8 un film del 2001 diretto da Walter Salles, tratto dal romanzo \"Aprile spezzato\" dello scrittore albanese Ismail Kadar\u00e9.\nA dispetto dell'ambientazione originaria del libro, cio\u00e8 l'Albania prima del comunismo, la vicenda prende invece corpo nel contesto politico-sociale del Brasile rurale d'inizio Novecento.\nTrama.\nLa storia ruota intorno a Tonho, un giovane che deve vendicare, in nome della famiglia, l'uccisione del fratello. Non \u00e8 del tutto convinto di quello che si accinge a fare, ma la maledetta tradizione lo incalza a compiere quello che sarebbe \"giusto\" fare. Come contorno alla trama principale vi sono situazioni strampalate buttate qua e l\u00e0 in modo apparentemente caotico: artisti di strada, il lavoro della canna da zucchero, la veglia dei morti..."}
{"id": "783226", "revid": "287204", "url": "https://it.wikipedia.org/wiki?curid=783226", "title": "Centro immersioni", "text": "Un centro immersioni (o, pi\u00f9 comunemente, diving center o dive center) \u00e8 una struttura che fornisce supporto, attrezzatura e corsi, con rilascio di brevetto, per la pratica delle attivit\u00e0 subacquee.\nSupporto.\nUn centro immersioni fornisce supporto logistico per tutte le attivit\u00e0 connesse riassumibili in tre categorie principali, immersioni guidate, scuola di immersione e ricarica bombole, alle quali si affiancano il noleggio, la manutenzione e la riparazione delle attrezzature subacquee, nonch\u00e9 la fornitura del servizio di trasporto con gommoni ed imbarcazioni adeguate. In certi casi, se il centro dispone di licenza commerciale, esso \u00e8 anche un negozio per la vendita di attrezzature subacquee. \nQuindi in linea generale offre i servizi di accompagnamento e assistenza per le immersioni guidate con guide addestrate ed esperte, e soprattutto a conoscenza dei punti di immersione pi\u00f9 importanti ed interessanti, di trasporto con imbarcazioni, o gommoni, specificatamente strutturate o adattate per lo svolgimento delle immersioni, e che permettono l'entrata e l'uscita dall'acqua con praticit\u00e0 e comfort.\nSpesso i centri sono la soluzione migliore per immergersi in luoghi non conosciuti o in parchi marini protetti per cui \u00e8 necessaria un'autorizzazione e una guida.\nAttrezzatura.\nOltre alle bombole, un centro immersioni d\u00e0 la possibilit\u00e0 di affittare l'attrezzatura per immersioni, in modo che un subacqueo possa colmare le mancanze alla sua attrezzatura privata.\nCorsi.\nUn centro immersioni ha la possibilit\u00e0 di fornire corsi per l'addestramento alla subacquea, in modo da preparare adeguatamente i subacquei."}
{"id": "783227", "revid": "119676698", "url": "https://it.wikipedia.org/wiki?curid=783227", "title": "Florida (Porto Rico)", "text": "Florida \u00e8 una citt\u00e0 di Porto Rico, situata nell'entroterra centro-settentrionale. L'area comunale confina a nord con Barceloneta, a est con Manat\u00ed, a sud con Ciales e Utuado e a ovest con Arecibo. Il comune, che fu fondato nel 1971, oggi conta una popolazione di circa 12\u00a0300 abitanti ed \u00e8 suddiviso in due circoscrizioni (\"barrios\")."}
{"id": "783228", "revid": "29244", "url": "https://it.wikipedia.org/wiki?curid=783228", "title": "Diving center", "text": ""}
{"id": "783229", "revid": "287204", "url": "https://it.wikipedia.org/wiki?curid=783229", "title": "Fonetica articolatoria", "text": "Nell'ambito delle discipline linguistiche, la fonetica articolatoria \u00e8 una branca della fonetica. Essa si occupa della descrizione del processo di produzione dei foni o suoni linguistici. Tale processo \u00e8 detto \"articolazione\".\nAmbiti della fonetica articolatoria.\nLa fonetica articolatoria si occupa in primo luogo di descrivere l'anatomia degli organi preposti alla produzione del suono, vale a dire dell\"apparato fonatorio\".\nIn secondo luogo, essa si occupa di studiare la fisiologia di tali organi, cio\u00e8 il processo mediante il quale essi producono i foni: tale processo \u00e8 detto \"fonazione\".\nInfine, la fonetica articolatoria fornisce i criteri e i termini per la classificazione dei suoni.\nL'apparato fonatorio.\n\u00c8 importante notare che la fonazione avviene mediante il medesimo apparato usato per le funzioni vitali della respirazione. L'aria espirata dai polmoni, tramite la pressione dei muscoli intercostali passa per i bronchi, la trachea fino ad arrivare al tratto vocale, o \"apparato fonatorio\", costituito partendo dall'interno verso l'esterno da:\nFonetica segmentale.\nUn fono \u00e8 un suono linguistico. Come gi\u00e0 detto, esso pu\u00f2 essere vocalico o consonantico. I due differiscono per il modo di articolazione in quanto le vocali vengono prodotte tramite meccanismo laringeo (= vibrazione) mentre le consonanti tramite diaframma (restringimento o chiusura del tratto orale). A ogni fono la fonetica assegna un determinato simbolo, diverso da quello dei sistemi ortografici tradizionali esistenti in quanto un suono pu\u00f2 essere espresso diversamente nella grafica. Diverse proposte di trascrizione fonetica si sono succedute, ma ora \u00e8 definitivamente in uso l'IPA (\"International Phonetic Alphabe\"t) elaborato dall'Associazione Fonetica Internazionale.\nVocali.\nLe vocali sono quei foni che si articolano mediante la vibrazione delle pliche vocali, al passaggio dell'aria espiratoria, la quale determina la qualit\u00e0 della voce. Esse possono vibrare tra loro in modo periodico e regolare (velocissima apertura e chiusura ripetitiva periodica delle corde vocali) determinando quindi la cosiddetta voce modale; possono avere una parte che vibra in modo regolare mentre un'altra che \u00e8 completamente aperta determinando la voce mormorata; oppure la parte pi\u00f9 debole delle pliche vocali pu\u00f2 vibrare in modo lento e irregolare e invece la restante parte essere completamente chiusa determinando la voce cricchiata.\nEsistono per\u00f2 diverse vocali il che ci porta immediatamente a capire che le vocali non si realizzano tutte allo stesso modo in particolar modo differiscono per la configurazione della lingua, che pu\u00f2 muoversi in senso verticale realizzando vocali \"alte\", \"medio-alte\", \"medio-basse\" o \"basse\", in senso orizzontale realizzando le vocali \"anteriori\" (o \"palatali\"), \"centrali\" e \"posteriori\" (o \"velari\"). Assieme quindi ai coefficienti di grado di altezza e di anteriorit\u00e0-posteriorit\u00e0 vanno poi aggiunti quelli di nasalizzazione e arrotondamento. La nasalizzazione dipende dalla posizione del velo palatino e permette di formare vocali nasali oppure orali, se il condotto orale e nasale sono rispettivamente collegati o separati: la nasalit\u00e0 \u00e8 data dalla risonanza dell'aria nelle fosse nasali. L'arrotondamento dipende dalla posizione delle labbra e permette di formare vocali arrotondate o non arrotondate se le labbra sono, rispettivamente, protese in avanti o distese.\nConsonanti.\nLe consonanti sono quei foni realizzando con il diaframma, tramite cio\u00e8 restringimento o totale chiusura degli organi del tratto orale.\nCome le vocali, anche le consonanti differiscono tra di loro. Si distinguono per modo di articolazione, luogo di articolazione e coefficienti laringei.\nLa prima distinzione che bisogna prendere in considerazione per\u00f2 \u00e8 quella tra le consonanti polmonari e le consonanti non-polmonari, non prodotte cio\u00e8 dall'aria proveniente dai polmoni: esse possono essere \"click\" (prodotte con uno schiocco della lingua o delle labbra), \"consonanti implosive\" (prodotte mediante l'inspirazione dell'aria al posto dell'espirazione), e \"consonanti eiettive\" (prodotte con un innalzamento o un abbassamento della laringe). Di queste non parleremo in quanto non sono neanche presenti nel sistema linguistico orale italiano (possiamo trovarli in alcune lingue dell'Africa occidentale).\nFonetica intersegmentale e soprasegmentale.\nI foni non sono naturalmente prodotti separati l'uno dall'altro, discreti, ma articolati in rapida successione in una \"catena\" continua. La fonetica articolatoria intersegmentale studia i fenomeni prodotti nel passaggio da una configurazione articolatoria alla successiva, che avviene senza soluzione di continuit\u00e0: si parla per questo di fenomeni di \"coarticolazione\".\nLa fonetica articolatoria soprasegmentale studia invece tutti quei fenomeni che accompagnano la produzione del messaggio nella comunicazione in modo simultaneo e che non vengono espressi dai soli foni, vale a dire quei fattori prosodici che modellano le sequenze foniche: essi consistono in variazioni di lunghezza, intonazione, sillaba e accento.\nAccento.\nCon accento si intende la prominenza di una sillaba su un'altra. Nella trascrizione fonetica si realizza tramite un apostrofo immediatamente precedente la sillaba accentata. Ad esempio ['pare] oppure [pa'rere]. Le lingue differiscono anche per la posizione dell'accento: esistono lingue con accento libero come l'italiano in cui la posizione dell'accento varia a seconda del lessico (e quindi vi sono parole tronche, piane, sdrucciole, bisdrucciole) e lingue invece ad accento fisso in cui l'accento \u00e8 sempre sulla stessa sillaba, come nel caso del francese e il turco che hanno l'accento sempre sull'ultima sillaba.\nSillaba.\nLa sillaba \u00e8 l'unit\u00e0 fonetica minima. \u00c8 costituita dal nucleo, che \u00e8 l'elemento necessario e indispensabile, e pu\u00f2 presentare o facoltativamente o obbligatoriamente un attacco e facoltativamente una coda. Se la sillaba presenta della coda \u00e8 detta chiusa altrimenti la sillaba \u00e8 aperta. Il nucleo deve essere caratterizzato da un picco di sonorit\u00e0 (in italiano quindi deve essere per forza formato solo dalle vocali). Nella trascrizione fonetica il confine sillabico \u00e8 rappresentato da i punti, in posizione tonica pu\u00f2 anche essere omesso per la presenza dell'accento.\nLunghezza dei segmenti.\n\u00c8 possibile rappresentare una vocale o consonante nel suo grado di lunghezza (breve o lungo) tramite diversi espedienti. In un primo basta segnalarlo tramite un trattino dritto per una maggiore lunghezza o tramite un archetto per una minore lunghezza. Il tratto lungo pu\u00f2 essere rappresentato per le consonanti anche tramite ripetizione del fonema (es [fatte]) oppure tramite i due punti sia per consonanti che per vocali (es [fat:e] e [li:bero]).\nStrumenti della fonetica articolatoria.\nLa fonetica si avvale di diversi strumenti e tecniche per lo studio dei meccanismi articolatori; va detto per\u00f2 che questi metodi consentono la rilevazione di fenomeni non spontanei, in quanto eseguiti in laboratorio.\nL'attivit\u00e0 laringea delle corde vocali pu\u00f2 essere studiata attraverso metodi diretti o indiretti. Il metodo diretto, detto \"laringoscopia\", consiste nell'osservazione visiva della laringe, ottenuta mediante l'inserimento nel canale oratorio di minuscoli specchi, sonde e obiettivi fotografici. I metodi indiretti sono principalmente due, l\"elettromiografia\" che consiste nell'inserimento di elettrodi all'interno dei muscoli vocali, misurandone in tal modo l'attivit\u00e0 elettrica, e l\"elettroglottografia\", nella quale gli elettrodi sono posti sulla parte esterna del collo, e che si basa su una corrente elettrica che viene trasmessa tra di essi: passando attraverso la glottide, essa andr\u00e0 pi\u00f9 velocemente se le pliche vocali sono accostate, meno velocemente se non lo sono, e quindi misurando il flusso si ricavano le informazioni necessarie sulla sua attivit\u00e0.\nGli organi della bocca possono essere studiati, invece, mediante \"radiografie\" che permettono di osservare le diverse posizioni articolatorie (la lingua, priva di elementi ossei, viene cosparsa di bario o altre sostanze che riflettano i raggi X); \"palatografie\" che osservano in quali punti la lingua viene a contatto con il palato, sia con l'applicazione di sostanze coloranti, sia con l'introduzione di cupole artificiali che aderiscono al palato e sono in grado di registrare gli eventuali contatti; \"aerometrie\" che misurano i flussi d'aria che fuoriescono dalla bocca; infine \"\u00e9lite\", un sistema elettronico che registra i movimenti degli organi esterni (labbra, naso, mento) e contemporaneamente acquisisce il segnale acustico, mettendo in relazione i dati ottenuti.\nApplicazioni della fonetica articolatoria.\nIn campo linguistico, la fonetica articolatoria fornisce la descrizione dei suoni usati nella comunicazione verbale, ovvero permette di realizzare la trascrizione fonetica, per la quale \u00e8 oggi usato prevalentemente l'alfabeto fonetico internazionale IPA (International Phonetic Alphabet). La trascrizione fonetica viene fatte mediante un alfabeto in quanto un determinato suono pu\u00f2 essere realizzate in troppi modi prendendo in considerazione tutte le lingue esistenti al mondo. Inoltre parliamo di \"trascrizione fonetica larga\" se si prende nota solo dei foni, gli elementi necessari, e di \"trascrizione fonetica stretta\" se si va pi\u00f9 in dettaglio trascrivendo anche altri elementi come l'accento, la sillaba, la lunghezza dei segmenti, le caratteristiche prosodiche.\nEssa inoltre studia le differenze foniche tra le lingue standard, tra i dialetti e le variet\u00e0 regionali delle lingue standard, tra le variet\u00e0 sociali o stilistiche. Nell'ambito dell'insegnamento delle lingue straniere, essa fornisce il materiale da utilizzare negli esercizi di produzione e comprensione della lingua, vale a dire nella pronuncia.\nIn ambito medico, essa fornisce materiale per la rieducazione di pazienti affetti da disturbi del linguaggio di varia natura (in particolare nella foniatria e nella logopedia).\nTrascrizione fonetica.\nUn esempio di trascrizione fonetica pu\u00f2 essere dato da questo gruppo di parole:"}
{"id": "783233", "revid": "33689", "url": "https://it.wikipedia.org/wiki?curid=783233", "title": "Silbannaco", "text": "Usurpatore contro Filippo l'Arabo.\nPer lungo tempo Silbannaco \u00e8 stato noto per una singola moneta, un antoniniano che si dice sia stato trovato in Lorena ed \u00e8 ora al British Museum. Il dritto della moneta porta il ritratto dell'imperatore, raffigurato con la corona radiata solare, un drappeggio e la corazza, e tutto intorno la legenda ; il rovescio celebra le vittorie dell'augusto, mostrando Mercurio che regge una Vittoria e un caduceo, con la legenda .\nBasandosi sul luogo di ritrovamento e sullo stile di questa moneta, oltre che sul fatto che il nome 'Silbannacus' mostra una origine celtica (come suggerisce il suffisso \"-acus\"), si \u00e8 ritenuto a lungo che Silbannacus fosse un comandante militare in Germania Superior, probabilmente rivoltatosi contro Filippo l'Arabo e soppresso da Decio, in quanto Eutropio riferisce di una guerra civile soppressa in Gallia da quest'ultimo.\nUsurpatore contro Valeriano.\nUn secondo antoniniano \u00e8 stato pubblicato nel 1996, e riporta la legenda, accorciata in maniera scorretta, . In base allo stile, \u00e8 stato concordato che questa moneta fu coniata a Roma; visto che questa legenda errata \u00e8 presente su una moneta di Emiliano del 253, \u00e8 stata avanzata l'ipotesi che Silbannaco si sia ribellato nella capitale in quell'anno, e che abbia tenuto il potere durante la marcia dell'imperatore Valeriano fino alla capitale.\nUna possibile ricostruzione dei fatti \u00e8 che Silbannaco fosse un ufficiale lasciato da Emiliano a guardia della citt\u00e0, mentre l'imperatore si mosse incontro a Valeriano, acclamato imperatore dalle truppe. Dopo la sconfitta e la morte di Emiliano nel settembre 253, Silbannaco si sarebbe proclamato imperatore, col sostegno delle truppe rimaste a Roma (fatto che gli diede la possibilit\u00e0 di coniare monete con il suo nome), prima che Valeriano lo eliminasse."}
{"id": "783236", "revid": "77594", "url": "https://it.wikipedia.org/wiki?curid=783236", "title": "Canale emissario del Lago di Burano", "text": "Il canale emissario del Lago di Burano \u00e8 un canale di circa 30\u00a0km disposto da ovest a est a cavallo tra la Maremma grossetana e la Maremma laziale.\nIl canale ha una doppia origine dal lago di Burano e drena la pianura costiera. Il tratto occidentale scorre parallelamente alle spiagge ferrifere, tra la sponda occidentale del lago e la Tagliata Etrusca, presso la quale sfocia nel mar Tirreno.Il tratto orientale ha origine dalla sponda orientale del lago di Burano, scorre parallelamente alla linea di costa a poche centinaia di metri di distanza da questa e sfocia nel fiume Chiarone poco prima della sua foce lungo il confine tra Toscana e Lazio."}
{"id": "783237", "revid": "144796", "url": "https://it.wikipedia.org/wiki?curid=783237", "title": "Massimiliano di Baden", "text": "Fu l'ultimo Cancelliere dell'Impero Tedesco, dal 3 ottobre al 9 novembre 1918.\nBiografia.\nMaximilian era figlio di Luigi Guglielmo di Baden, fratello minore del Granduca Federico I di Baden, e della moglie Maria di Leuchtenberg. Alla morte dello zio, essendo il cugino Federico II senza figli, divenne il Granduca Ereditario.\nMax era noto come un aristocratico liberale e divenne Cancelliere dell'Impero Tedesco, nell'ottobre 1918, per negoziare un armistizio. Nonostante avesse delle forti riserve su come lo Stato Maggiore avrebbe voluto condurre i negoziati, accett\u00f2 l'incarico e form\u00f2 un governo che per la prima volta incluse rappresentanti del Partito Socialdemocratico, tra cui Friedrich Ebert e Philipp Scheidemann.\nGli sforzi per negoziare un armistizio vennero fermati dallo scoppio della Rivoluzione nei primi giorni di novembre. Maximilian cap\u00ec subito che il Kaiser non avrebbe potuto mantenere il suo trono a lungo, e pertanto esort\u00f2 Guglielmo II ad abdicare, per cercare di salvare la monarchia. Guglielmo II rifiut\u00f2, nonostante i suoi capi di Stato Maggiore, Paul von Hindenburg e Wilhelm Groener, avessero suggerito la stessa linea d'azione. Nonostante il rifiuto del Kaiser, Max annunci\u00f2 l'abdicazione di Guglielmo il 9 novembre 1918 e rassegn\u00f2 le proprie dimissioni in favore di Ebert.\nMax trascorse il resto della sua vita in completo ritiro. Nel 1928, dopo la morte del Granduca Federico II, divenne capo della Casa di Baden. Mor\u00ec a Salem (Baden-W\u00fcrttemberg) l'anno successivo.\nMatrimonio e figli.\nMaximilian spos\u00f2 Maria Luisa di Hannover e Cumberland, figlia di Ernesto Augusto, duca di Cumberland e della principessa Thyra di Danimarca. Dal matrimonio nacquero due figli:"}
{"id": "783238", "revid": "339392", "url": "https://it.wikipedia.org/wiki?curid=783238", "title": "Principe Maximilian di Baden", "text": ""}
{"id": "783239", "revid": "339392", "url": "https://it.wikipedia.org/wiki?curid=783239", "title": "Maximilian von Baden", "text": ""}
{"id": "783240", "revid": "29244", "url": "https://it.wikipedia.org/wiki?curid=783240", "title": "Dive center", "text": ""}
{"id": "783241", "revid": "767487", "url": "https://it.wikipedia.org/wiki?curid=783241", "title": "Kill Fuck Die", "text": "Kill Fuck Die \u00e8 il settimo album della band heavy metal W.A.S.P., pubblicato dalla Castle Records nel 1997.\nSecondo Lawless, l'album \u00e8 ispirato al film \"Apocalypse Now\". Nell'edizione giapponese viene aggiunta la traccia \"Tokyo's on Fire\"."}
{"id": "783245", "revid": "123053409", "url": "https://it.wikipedia.org/wiki?curid=783245", "title": "Georg von Hertling", "text": "Biografia.\nI suoi genitori, Jakob Freiherr von Hertling e Antonie Guaita, erano aristocratici. In particolare, sua madre, era la figlia di Magdalena Maria Caroline Francisca Brentano, detta Meline (1788-1861), e di Georg Friedrich von Guaita (1772-1851), sindaco della Citt\u00e0 libera di Francoforte, appartenevano alla nobilt\u00e0 lombarda. Tra i suoi parenti e discendenti spiccano personaggi come Bettina von Arnim e Clemens Brentano. L'attrice Gila von Weitershausen \u00e8 sua pronipote. La cugina di Georg Ignatia von Hertling (1838\u20131909) lavor\u00f2 come superiora delle suore cappuccine di Klarissen e fond\u00f2 il monastero del culto di Betlemme a Coblenza-Pfaffendorf. Cugino di suo nonno era il ministro della guerra bavarese Franz Xaver von Hertling (1780-1844).\nNella vita civile fu professore di filosofia.\nPrima guerra mondiale.\nSostenne, durante la Prima guerra mondiale, le posizioni del cancelliere Theobald von Bethmann-Hollweg e ne rifiut\u00f2 il posto alla di lui caduta in disgrazia. Fu solo dopo le dimissioni del successore di Bethmann, Georg Michaelis, che accett\u00f2 il posto di Cancelliere e di presidente del consiglio prussiano: non per\u00f2 fu in grado di opporsi al potere dell'alto comando militare, guidato da Paul von Hindenburg e Erich Ludendorff, nonostante fosse stato gi\u00e0 deputato al Reichstag e leader del Partito di Centro.\nIl 3 ottobre 1918 Hertling fu rimpiazzato da Massimiliano di Baden."}
{"id": "783247", "revid": "1632387", "url": "https://it.wikipedia.org/wiki?curid=783247", "title": "Helldorado (album)", "text": "Helldorado \u00e8 l'ottavo album della band heavy metal W.A.S.P.. \u00c8 stato pubblicato nel 1999 dalla Snapper Music.\nIl disco.\nQuesto disco ha segnato un ritorno alle origini della band, con sonorit\u00e0 che si rifanno all'hard rock in classico stile AC/DC, tornando quindi a distanziarsi dalle venature spiccatamente heavy metal che erano emerse di prepotenza in lavori quali \"The Headless Children\" e \"The Crimson Idol\". Dopo il parziale insuccesso del suo predecessore (\"Kill Fuck Die\", che si era distinto dagli altri album dei W.A.S.P. in virt\u00f9 di un tentativo di sperimentazione musicale), Blackie Lawless decise infatti di riprendere a percorrere il cammino che aveva caratterizzato in particolare i primi tre dischi della sua carriera.\nTracce.\nTutte le tracce sono state scritte da Blackie Lawless.\nCuriosit\u00e0.\nIl titolo provvisorio del disco, durante tutto il periodo di produzione, era stato \"Hot Rods to Hell\".\nSebbene sia stato accolto con entusiasmo da molti fans, il disco \u00e8 stato invece accusato di ripetitivit\u00e0 e mancanza di spunti dalla critica specialistica. Questo a causa del fatto che, effettivamente, tutte le canzoni hanno un sound piuttosto simile fra loro e alcune di esse ripropongono addirittura gli stessi riff principali delle altre."}
{"id": "783248", "revid": "729019", "url": "https://it.wikipedia.org/wiki?curid=783248", "title": "Georg Michaelis", "text": " Fu Cancelliere Imperiale dal 14 luglio al 31 ottobre 1917.\nBiografia.\nMichaelis nacque a Chojn\u00f3w (Haynau in tedesco), nella provincia prussiana della Slesia, e crebbe a Francoforte sull'Oder. Studi\u00f2 giurisprudenza nelle Universit\u00e0 di Breslavia, di Lipsia e W\u00fcrzburg dal 1876 al 1884 diventando dottore in legge. Dal 1885 al 1889 visse e lavor\u00f2 a Tokyo come professore di legge per la Societ\u00e0 tedesca per le scienze.\nDopo il suo ritorno in Germania divenne un membro dell'amministrazione prussiana. Nel 1909 venne nominato sottosegretario di stato al ministero del tesoro prussiano a Berlino. Dal 1915 in avanti fu a capo della \"Reichsgetreidestelle\", l'ufficio responsabile per l'amministrazione del grano e del frumento prussiano durante la Prima guerra mondiale.\nDopo che il Reichstag e il ministero della difesa forzarono le dimissioni di Theobald von Bethmann-Hollweg (14 luglio 1917), Michaelis divenne Cancelliere della Germania e primo ministro della Prussia. Mantenne entrambe le cariche fino al 31 ottobre 1917, quando venne obbligato a dimettersi da cancelliere dopo le aspre critiche per il suo rifiuto di approvare una risoluzione gi\u00e0 approvata dal Reichstag per favorire la pace senza annessioni o indennit\u00e0. Inoltre era sempre di pi\u00f9 visto come un fantoccio dello Stato Maggiore, cio\u00e8 dei generali Hindenburg e Ludendorff che ne erano a capo.\nMachaelis tent\u00f2 di conservare l'incarico di primo ministro prussiano, ma senza successo. Dal 1\u00ba aprile 1918 al 31 marzo 1919 fu \"Oberpr\u00e4sident\" della Pomerania, una provincia prussiana. Dopo la fine della prima guerra mondiale cooper\u00f2 con il locale consiglio dei soldati e dei lavoratori. Nonostante ci\u00f2 il governo socialista prussiano lo rimpiazz\u00f2 presto.\nDopo le sue dimissioni, Michealis lavor\u00f2 nel campo delle lobby economiche, organizzazioni studentesche, nel sinodo della Chiesa evangelica della vecchia unione prussiana e divenne membro del Partito Popolare Nazionale Tedesco (DVNP). Nel 1921 pubblic\u00f2 le sue memorie, \"F\u00fcr Staat und Volk. Eine Lebensgeschichte\".\nGeorg Michaelis mor\u00ec il 24 luglio 1936 a Bad Saarow (Brandeburgo) a 78 anni."}
{"id": "783249", "revid": "767487", "url": "https://it.wikipedia.org/wiki?curid=783249", "title": "Fonetica acustica", "text": "Nell'ambito delle discipline linguistiche, la fonetica acustica \u00e8 una branca della fonetica. Essa si occupa dello studio dei foni da un punto di vista fisico. Costituisce dunque anche un'applicazione dell'acustica, branca della fisica.\nAmbiti della fonetica acustica.\nLa fonetica acustica si occupa in primo luogo di descrivere la consistenza fisica dei foni o suoni linguistici.\nIn secondo luogo, essa si occupa di studiare la loro propagazione in un mezzo, generalmente l'aria.\nElementi di fisica acustica.\nLa fonetica acustica presuppone la conoscenza di alcuni principi base della fisica acustica, quali:\nStrumenti della fonetica acustica.\nL'analisi dei segnali registrati si pu\u00f2 compiere in diversi modi: in generale, comunque, si usa digitalizzare il segnale, cio\u00e8 trasformarlo in informazione binaria da poter studiare mediante l'uso di un computer (che pu\u00f2 essere appositamente costruito a questo scopo, come uno spettrografo digitale, o nel quale pu\u00f2 essere inserita una scheda contenente le applicazioni necessarie); si possono cos\u00ec effettuare, in tempo reale, analisi di molti tipi, quali: sonagrammi con diversi filtri di larghezza di banda, spettrogrammi istantanei oppure di intervalli selezionati, oscillogrammi, curve dell'intensit\u00e0 acustica, curve della frequenza fondamentale.\nApplicazioni della fonetica acustica.\nIn ambito giudiziario, la fonetica acustica fornisce gli strumenti e le tecniche per il riconoscimento di singoli parlanti, la cui voce sia stata intercettata o registrata.\nIn campo informatico, essa contribuisce alla realizzazione di sistemi che possano trasformare un testo scritto in un testo pronunciato da una voce sintetica, analizzare un testo parlato per trascriverlo o eseguire dei comandi pronunciati, riconoscere la voce di una determinata persona.\nVoci correlate.\nLa fonetica acustica \u00e8 solo una branca della fonetica, e come tale essa integra e presuppone la conoscenza delle altre branche di tale disciplina:"}
{"id": "783250", "revid": "339392", "url": "https://it.wikipedia.org/wiki?curid=783250", "title": "Warriors Patern\u00f2", "text": ""}
{"id": "783253", "revid": "73560", "url": "https://it.wikipedia.org/wiki?curid=783253", "title": "Sexy beast - L'ultimo colpo della bestia", "text": ""}
{"id": "783255", "revid": "144796", "url": "https://it.wikipedia.org/wiki?curid=783255", "title": "Bernhard von B\u00fclow", "text": "Dal 1899 conte, dal 1905 Principe. Fu Segretario di Stato e ministro degli Esteri della Germania dal 1897 al 1900 e Cancelliere dal 17 ottobre 1900 al 14 luglio 1909.\nFu sostenitore dello \"Status quo\" e della pace. Tuttavia il riarmo navale che sostenne nonch\u00e9 la sua politica antifrancese (Crisi di Tangeri) e filoaustriaca (Crisi bosniaca), portarono ad un peggioramento dei rapporti della Germania con la Russia, con la Francia e con la Gran Bretagna.\nFu protagonista della fallita missione di pace tedesca che avrebbe dovuto evitare l'ingresso dell'Italia nella prima guerra mondiale a fianco della Triplice intesa.\nLe origini e la giovent\u00f9.\nBernhard H. K. von B\u00fclow era figlio di Bernhard Ernst von B\u00fclow ministro degli Esteri prussiano e di Louise-Victorine R\u00fccker (1821-1894).\nAllo scoppio della guerra franco-prussiana, nel 1870, B\u00fclow si offr\u00ec volontario e divenne caporale nel reggimento degli Ussari del Re di Prussia. Nel mese di dicembre dello stesso anno il suo squadrone ag\u00ec nei pressi di Amiens. Descrisse in seguito l'azione nella quale affront\u00f2 i fucilieri francesi con la sciabola. Fu promosso tenente e fu invitato a rimanere nell'esercito dopo la guerra, ma rifiut\u00f2.\nDopo aver studiato nelle universit\u00e0 di Losanna, Lipsia e Berlino, B\u00fclow complet\u00f2 i suoi studi di legge all'Universit\u00e0 di Greifswald nel 1872. Nel 1873 suo padre divenne Segretario di Stato per gli Affari Esteri del governo tedesco con il cancelliere Bismarck e lui entr\u00f2 nel corpo diplomatico. I suoi primi incarichi furono a Roma, San Pietroburgo, Vienna e Atene. Nel 1876 fu nominato addetto presso l'ambasciata tedesca a Parigi e divent\u00f2 secondo segretario all'ambasciata nel 1880, dopo aver partecipato nel 1878 al Congresso di Berlino come segretario.\nL'ascesa (1884-1897).\nNel 1884 B\u00fclow sperava di essere inviato a Londra, ma fu invece nominato primo segretario presso l'ambasciata di San Pietroburgo. Bismarck gli spieg\u00f2 che considerava i rapporti con la Russia molto pi\u00f9 importanti di quelli con la Gran Bretagna, e che era per questo motivo che lo aveva spostato l\u00ec; egli stesso rifer\u00ec di essere rimasto colpito dalla calma di B\u00fclow e dal suo comportamento durante questa intervista.\nIn Russia ricopr\u00ec la carica di incaricato d'affari, periodo nel quale scrisse regolarmente al Ministero degli Esteri per lamentarsi dell'ambasciatore Hans Lothar von Schweinitz (1822-1901) che, tuttavia, rimase ben voluto. Nelle sue memorie B\u00fclow lo ricorda come \u00abun ruvido conservatore all'antica, e Bismarck era per lui troppo a sinistra\u00bb. Nel 1885 il consigliere di corte Friedrich August von Holstein not\u00f2 con cinica ammirazione che B\u00fclow stava cercando di far rimuovere il principe Hohenlohe dalla carica di ambasciatore in Francia in modo che egli potesse sostituirlo, proprio mentre scambiava con quest'ultimo lettere amichevoli.\nIl 9 gennaio 1886, mentre era ancora a San Pietroburgo, spos\u00f2 Maria Anna Zo\u00eb Rosalie Beccadelli di Bologna, principessa di Camporeale e marchesa di Altavilla, il cui matrimonio con il conte Karl von D\u00f6nhoff era stato sciolto e dichiarato nullo dalla Sacra Rota nel 1884. La principessa, pianista, allieva di Franz Liszt, era figlia di Donna Laura Minghetti (nata Acton), vedova di Domenico Beccadelli di Bologna e risposatasi con lo statista italiano Marco Minghetti. Maria era stata sposata per sedici anni e aveva gi\u00e0 tre figli, mentre B\u00fclow aveva gi\u00e0 avuto numerose storie d'amore, ma il matrimonio era destinato a far proseguire la sua carriera.\nNel 1888 gli fu offerta una scelta di incarichi tra Washington e Bucarest; egli scelse quest'ultima, visto che a Maria non piacque la prospettiva di trasferirsi in America e di allontanarsi troppo dalla sua famiglia. B\u00fclow trascorse i cinque anni successivi progettando di essere nominato ambasciatore a Roma, dove sua moglie aveva buone conoscenze. Umberto I di Savoia fu convinto a scrivere a Guglielmo II di Germania che gli avrebbe fatto piacere che B\u00fclow fosse stato nominato ambasciatore in Italia, cosa che avvenne nel 1894.\nB\u00fclow rest\u00f2 ambasciatore a Roma per tre anni, dal 1894 al 1897, anno in cui fu nominato ministro degli Esteri, dopo le dimissioni del barone Adolf Marschall von Bieberstein.\nMinistro degli Esteri (1897-1900).\nDurante il suo Ministero B\u00fclow cerc\u00f2 di mantenere la politica della Germania equidistante fra Gran Bretagna e Russia. Nonostante questo, egli viene accusato da alcuni storici come Fritz Fischer e Michael St\u00fcrmer di aver sopravvalutato le proprie possibilit\u00e0 e quelle della Germania. La \"Weltpolitik\" (Politica mondiale), che B\u00fclow inaugur\u00f2, port\u00f2 ad attriti con la Gran Bretagna, la Russia, il Giappone e gli Stati Uniti.\nNel novembre del 1897 la base cinese di Kiao-Ciao venne incorporata nei possedimenti tedeschi. Due anni dopo, a seguito di lunghe controversie e incidenti diplomatici, un accordo internazionale assegnava alla Germania le isole Samoa, nel cuore della Polinesia britannica. Cos\u00ec come vari acquisti furono fatti a scapito delle ultime colonie della Spagna: i negoziati portarono le Isole Palau (a sud-est delle Filippine), le Isole Marianne e le Isole Caroline a formare un tutto omogeneo con gli altri possedimenti tedeschi nel Pacifico. Per questi successi diplomatici Guglielmo II confer\u00ec a B\u00fclow il titolo di conte.\nNegli stessi anni altre potenze acquisirono, anche con la guerra, diverse colonie ma la Germania era in una posizione pi\u00f9 delicata, pi\u00f9 isolata. Secondo Michael St\u00fcrmer \u00abB\u00fclow fece un errore di impostazione che fu condizionato dalla situazione interna. Egli gest\u00ec infatti la politica estera come se il \"Reich\" avesse raggiunto l'egemonia\u00bb.\nIl 15 ottobre 1900 l'allora cancelliere Chlodwig zu Hohenlohe-Schillingsf\u00fcrst, a causa dell'et\u00e0 e per problemi col parlamento, la Gran Bretagna e la stampa, si ritir\u00f2 dalla carica.\nL'Imperatore Guglielmo II convoc\u00f2 il giorno dopo Bernhard von B\u00fclow.\nCancelliere (1900-1909).\nBernhard von B\u00fclow fu cancelliere del Reich dal 17 ottobre 1900 al 14 luglio 1909.\nLa sua politica fu improntata alla salvaguardia della prosperit\u00e0 economica della Germania anteponendo a tutto la Ragion di Stato, il prestigio della nazione e la pace. Ebbe di fronte la determinazione della Gran Bretagna a contrastare la nuova potenza industriale e navale, e la Francia animata da sentimenti di riscossa dopo la sconfitta della guerra franco-prussiana del 1871. L'alleanza della Germania con l'Austria-Ungheria, inoltre, poneva seri problemi con la Russia, antagonista dell'Austria nei Balcani e alleata della Francia.\nIn questa situazione il nuovo Cancelliere non si rese conto del pericolo che il militarismo nel suo Paese andava costituendo. Egli non riusc\u00ec a servirsi della sua ampia cultura che gli consentiva di essere un grande oratore: ammirava il potere militare e fin\u00ec per consegnare al suo successore una nazione in cui le forze armate erano ormai in procinto di sostituire il potere politico.\nAnche dopo lo scoppio della prima guerra mondiale, attribu\u00ec all'Austria-Ungheria tutta la colpa della conflagrazione. Non si accorse che la sua politica estera aveva formato l'ambiente ideale per la preparazione di quella guerra preventiva che lo Stato Maggiore tedesco scaten\u00f2 cogliendo l'occasione dell'attacco austriaco alla Serbia del luglio 1914.\nLo \"status quo\" in Europa.\nLanciata la \"Weltpolitik\", la Germania ora si sentiva minacciata dall'imponente marina britannica che avrebbe potuto mettere sotto scacco il commercio delle colonie tedesche in qualsiasi momento. Il Cancelliere B\u00fclow appoggi\u00f2, per questo, l'opera di riarmo navale iniziata da Guglielmo II e dall'ammiraglio Alfred von Tirpitz.\nInevitabilmente tale politica port\u00f2 la Gran Bretagna ad un avvicinamento col nemico storico della Germania, la Francia. Londra e Parigi, l'8 aprile 1904, conclusero infatti l'accordo dell\"'Entente Cordiale\" che per\u00f2 non impensier\u00ec B\u00fclow, al quale interessava mantenere il favorevole \"status quo\" e con esso la pace.\nNel 1908, in una lettera all'erede al trono Federico Guglielmo che accusava B\u00fclow di aver instillato nel popolo l'idea che la quiete e la pace fossero pi\u00f9 da stimare che l'onore e la guerra, il cancelliere scrisse: \u00ab[...] Ma di fronte al problema della guerra rimane necessaria la prudenza. [...] ai giorni nostri, si possono fare le guerre solo se il popolo \u00e8 persuaso che la guerra \u00e8 necessaria e che \u00e8 giusta. Una guerra suscitata in modo frivolo e leggero, anche se avesse esito felice non avrebbe effetto favorevole all'interno. Una guerra che, in tale ipotesi, finisse male, significherebbe [...] una catastrofe per la Dinastia. [...] Nel 1875 molti militari erano del parere che dovessimo abbattere la Francia [...] Da allora siamo in pace con la Francia da 33 anni e il nostro benessere e la nostra popolazione sono straordinariamente aumentati\u00bb.\nLa Crisi di Tangeri.\nConciliare prestigio della Germania e pace non fu sempre semplice. Nella primavera del 1905,\nconstatata la graduale ingerenza francese negli affari interni del Marocco, B\u00fclow spron\u00f2 Guglielmo II, in crociera nell'Atlantico, a fare tappa a Tangeri in modo da dare un chiaro segnale a favore dell'indipendenza marocchina. La visita avvenne il 31 marzo 1905 e B\u00fclow pot\u00e9 rivendicare il ruolo della Germania nella questione. Il ministro degli esteri francese Th\u00e9ophile Delcass\u00e9 si trov\u00f2 in una situazione molto difficile ma non moll\u00f2 e rifiut\u00f2 la proposta di B\u00fclow di una conferenza internazionale.\nPer evitare una grave crisi internazionale che avrebbe potuto sfociare in un conflitto, Il 6 giugno 1905, il Consiglio dei ministri francese vot\u00f2 per la partecipazione alla Conferenza sul Marocco (che si tenne ad Algeciras nel 1906) e Delcass\u00e9 fu costretto a dimettersi. Ma durante e dopo la crisi fu registrato un notevole, ulteriore avvicinamento fra Gran Bretagna e Francia. Lo stesso giorno delle dimissioni di Delcass\u00e9, Guglielmo II confer\u00ec a B\u00fclow il titolo di Principe.\nLa politica interna.\nPer finanziare il costoso riarmo navale, nel 1902, B\u00fclow fece approvare le tariffe doganali che diminuirono il potere d'acquisto della classe operaia.\nD'altro canto non esit\u00f2 a proporre e a far accettare, nel 1905, una legge \u00absulle miniere che rendeva possibile al governo di ridurre eccessivi orari di lavoro, che riformava il sistema delle punizioni, istituiva una serie di prescrizioni sanitarie, e soprattutto istituiva commissioni operaie che esponessero ai padroni i desideri dei lavoratori [...]\u00bb. Ci\u00f2 dopo uno sciopero di 200.000 minatori di pi\u00f9 settimane, durante il quale non ci fu un solo tumulto n\u00e9 fu sparato un solo colpo di fucile.\nIn una visione antisocialista favor\u00ec l'agricoltura, le cui masse proletarie egli riteneva meno pericolose di quelle dell'industria.\nTuttavia era dell'idea di far entrare, gradualmente, gli operai in parlamento (per ridurne la loro carica rivoluzionaria) e di concedere ai parlamentari posti di governo, quando il potere esecutivo era esclusivo privilegio dell'aristocrazia vicina all'Imperatore. Entrambe le proposte per\u00f2, non risulta siano state fatte da B\u00fclow pubblicamente se non dopo il suo ritiro da Cancelliere.\nNel dicembre del 1907 sciolse il Reichstag dopo che fu respinta una proposta per il rifinanziamento del contingente nell'Africa del Sud-Ovest (colonia della Germania). Le successive elezioni del 25 gennaio 1907 segnarono la pi\u00f9 grave sconfitta della socialdemocrazia tedesca, determinando per la prima volta un blocco liberal-conservatore.\nLo Scandalo Harden-Eulenburg.\nNell'ambito di uno scandalo a sfondo sessuale, che coinvolse numerose personalit\u00e0 dell\"'entourage\" di Guglielmo II (imperatore compreso), nel 1907 B\u00fclow fu accusato di essere ricattato a causa di presunti rapporti omosessuali avuti presso l'amico Philipp von Eulenburg. L'accusatore, il giornalista Adolf Brand venne denunciato per diffamazione e condannato a 18 mesi di prigione.\nLa Crisi bosniaca del 1908.\nUn inasprimento dei rapporti con la Russia sopravvenne quando l'Austria-Ungheria nell'ottobre del 1908 si annesse diplomaticamente la Bosnia ed Erzegovina (gi\u00e0 occupata legalmente). L'annessione fu autorizzata da San Pietroburgo in cambio di trattative per il libero attraversamento dei Dardanelli, che non iniziarono mai.\nL'ingenuit\u00e0 del Ministro degli Esteri russo Aleksandr Petrovi\u010d Izvol'skij fu notevole e B\u00fclow, nonostante fosse chiaro l'aggiramento da parte del ministro degli Esteri austriaco Aehrenthal, si schier\u00f2 apertamente con l'alleato.\nAllo stesso tempo B\u00fclow intim\u00f2 gravemente Izvol'skij di non istigare i serbi che si erano sollevati in difesa della Bosnia e di accettare l'annessione, cosa che la Russia fece, nel timore di un attacco tedesco, nel marzo del 1909. I rapporti fra i due imperi, per\u00f2, furono compromessi per sempre.\nContemporaneamente alla crisi bosniaca scoppi\u00f2 il caso Daily Telegraph.\nIl caso \"Daily Telegraph\" e le dimissioni.\nNel novembre del 1908, un'intervista rilasciata da Guglielmo II al quotidiano inglese \"Daily Telegraph\" compromise le relazioni fra il Kaiser e von B\u00fclow. Nell'intervista, con l'intento di mostrarsi amico della Gran Bretagna, Guglielmo scopr\u00ec ingenuamente il fianco a critiche feroci da parte del \"Reichstag\". Si apr\u00ec cos\u00ec una crisi istituzionale durante la quale, secondo l'Imperatore, il Cancelliere non lo difese adeguatamente. B\u00fclow present\u00f2 allora le dimissioni, che per\u00f2 vennero respinte; ma da quel momento il rapporto fra i due risult\u00f2 definitivamente incrinato.\nL'anno dopo, il 24 giugno 1909, in occasione della sconfitta al \"Reichstag\" della sua proposta di legge per l'introduzione dell'imposta di successione, B\u00fclow present\u00f2 di nuovo le dimissioni, che questa volta Guglielmo II accett\u00f2.\nAl termine del capitolo su B\u00fclow, nelle sue memorie dall'esilio olandese, Guglielmo II scrive: \u00abNonostante il penoso atteggiamento del principe B\u00fclow verso di me al \"Reichstag\", io non dimenticai mai le sue qualit\u00e0 eminenti di uomo di Stato e i servigi notevoli resi da lui alla patria. Con la sua abilit\u00e0 era riuscito ad evitare una guerra mondiale in momento di crisi, e soprattutto durante il periodo un cui io e Tirpitz stavamo allestendo la nostra flotta di difesa. Quello fu un gran merito suo\u00bb.\nDopo il ritiro (1909-1929).\nDopo un periodo d'isolamento politico, scoppiata la prima guerra mondiale, B\u00fclow fu richiamato dal suo successore Theobald von Bethmann-Hollweg per una missione a Roma, citt\u00e0 in cui era stato ambasciatore dal 1894 al 1897. Il difficile compito: cercare di mantenere l'Italia neutrale.\nIn missione di pace a Roma.\nB\u00fclow part\u00ec per l'Italia il 14 dicembre 1914; gi\u00e0 forse troppo tardi per indurre il governo italiano a desistere dall'approfittare della guerra per ultimare l'unificazione del Paese.\nA sostegno di B\u00fclow, la Germania invi\u00f2 il principe Carl von Wedel a Vienna, per ammorbidire le posizioni austriache comprensibilmente molto rigide.\nl'Austria-Ungheria, in una fase della guerra ancora favorevole agli Imperi centrali, non era infatti disposta a concedere il minimo indispensabile per la neutralit\u00e0 di Roma: il Trentino e Trieste.\nDal 4 marzo 1915 iniziarono ufficialmente e segretamente le trattative fra l'Italia e la Triplice intesa. A fronte delle grandi promesse di Francia, Gran Bretagna e Russia, il 27 marzo l'Austria, sollecitata da B\u00fclow, si dichiarava finalmente disposta alla cessione di Trento. La proposta fu giudicata insufficiente dal governo italiano che il 26 aprile, firmando in segretezza il Patto di Londra, si impegnava a dichiarare guerra all'Austria-Ungheria entro un mese.\nAi primi di maggio gli sforzi, ormai vani, di B\u00fclow portarono Vienna a concedere ancora una rettifica del confine sul fiume Isonzo e per Trieste il conferimento del nome di \u201ccitt\u00e0 libera\u201d. Ma i tempi ormai stringevano: il 23 maggio (a tre giorni dalla scadenza fissata nell'accordo) l'Italia dichiarava guerra all'Austria-Ungheria. Due giorni dopo B\u00fclow lasciava Roma col personale dell'ambasciata tedesca.\nNel 1917 si fece ancora il nome di B\u00fclow come possibile successore di Bethmann-Hollweg ma Guglielmo II e alcuni ambienti austriaci furono contrari.\nDopo la guerra.\nDopo la resa della Germania nel novembre 1918, B\u00fclow assistette a Berlino al caos della Rivoluzione di novembre e al ritorno dell'esercito sconfitto. Usciva ogni giorno per strada e osservava gli avvenimenti poi riportati nelle memorie, incurante del fatto che poteva essere riconosciuto come un politico del vecchio regime (cosa che infatti accadde).\nStigmatizz\u00f2 il Trattato di Versailles: \u00abNon fu mai imposta ad un popolo una pace cos\u00ec schiacciante, cos\u00ec ignominiosa, con la brutalit\u00e0 con la quale l'obbrobriosa pace di Versailles fu imposta al popolo tedesco\u00bb.\nVisse gli ultimi anni fra la Germania e la sua amata Roma dove, a Villa Malta, mor\u00ec il 28 ottobre 1929.\nOnorificenze.\nQuale Cancelliere del Reich B\u00fclow ottenne numerose onorificenze; queste quelle di cui si ha conoscenza storica:\nBibliografia.\n\"Sulla missione di pace a Roma:\"\n\"Sulle problematiche prebelliche, in cui viene citato B\u00fclow e le sue memorie:\"\n\"Per un ritratto molto critico di B\u00fclow:\""}
{"id": "783256", "revid": "1305772", "url": "https://it.wikipedia.org/wiki?curid=783256", "title": "Battleknight", "text": "Battleknight.it \u00e8 un browser game gratuito ambientato nel medioevo in cui \u00e8 possibile interpretare un cavaliere, caratterizzato dalla possibilit\u00e0 di interagire con migliaia di giocatori contemporaneamente, attraverso il sito cui il gioco fa riferimento.\nLo scopo del gioco consiste nel guadagnare quanti pi\u00f9 pezzi di argento possibile attraverso missioni di saccheggio, ricerca o scontri con altri cavalieri.\nLa peculiarit\u00e0 del gioco consiste nella possibilit\u00e0 di scelta che il cavaliere impersonato ha, tra le forze del bene e quelle del male: ogni azione compiuta all'interno del gioco si ripercuote sul karma del cavaliere, indirizzandolo maggiormente verso l'una o l'altra inclinazione.\nL'opzione duello permette di sfidare gli altri \"cavalieri\", ottenendo, in caso di vincita, un decimo dell'argento dell'altro cavaliere.\nCome si divide la schermata.\nAll'atto del login compare la videata di gioco tramite la quale si pu\u00f2 interagire con il cavaliere:\nForza: ogni quattro punti di forza aumenta di 1 il danno minimo e massimo che il cavaliere pu\u00f2 infliggere.\nAbilit\u00e0: ogni quattro punti di abilit\u00e0 aumenta di 1 l'armatura del cavaliere.\nCostituzione: ogni punto aumenta di 25 i punti vita massimi del cavaliere.\nFortuna: ogni punto aumenta la possibilit\u00e0 di infliggere colpi critici (120% danno normale) ed aumenta il guadagno che il cavaliere riceve nelle missioni. Inoltre, nei tornei, in caso di pareggio, il cavaliere con la fortuna pi\u00f9 alta si aggiudica la vittoria.\nAbilit\u00e0 con le armi: aumenta la possibilit\u00e0 del cavaliere di colpire l'avversario.\nAbilit\u00e0 difensiva: aumenta la possibilit\u00e0 del cavaliere di evitare i colpi dell'avversario.\nOltre a queste statistiche, aumentabili con le monete d'argento ad un prezzo pari al quadrato dei punti della statistica stessa (es: aumentare la fortuna di un cavaliere che ha 15 punti fortuna coster\u00e0 15\u00b2 talleri, cio\u00e8 225 talleri), vi sono anche altre sei statistiche, aumentabili con le armi: velocit\u00e0, possibilit\u00e0 di colpire in modo critico e resistenza al fuoco, allo shock, al ghiaccio ed al veleno.\nLa velocit\u00e0 aumenta il numero di colpi che \u00e8 possibile infliggere all'avversario in duello: pi\u00f9 \u00e8 alta, pi\u00f9 il cavaliere potr\u00e0 attaccare. La possibilit\u00e0 di colpire in modo critico aumenta la percentuale di colpi critici che si pu\u00f2 infliggere. La resistenza al fuoco, allo shock, al ghiaccio ed al veleno si misura in punti percentuale, ogni colpo inflitto con i relativi elementi verr\u00e0 ridotto di una percentuale pari alla resistenza del cavaliere bersaglio all'elemento proprio.\nCi sono le \"aree bersaglio\", che permettono al cavaliere di decidere dove colpire e dove non pu\u00f2 essere colpito in duello. Inoltre in questa videata \u00e8 possibile utilizzare il proprio karma per acquistare cinque tipi diversi di bonus (solo uno per volta).\nI diversi bonus sono in realt\u00e0 dieci ma di questi dieci la met\u00e0 sono relativi al karma positivo e l'altra met\u00e0 al karma negativo. Hanno prezzi diversi a seconda del potere che forniscono e l'attivazione va pagata con i punti karma. Questi ultimi si possono guadagnare con il lavoro.\nIn alto a destra invece alcuni altri tasti speciali sono:\nOrdini.\nUn aspetto divertente di Battleknight \u00e8 la possibilit\u00e0 di fondare o unirsi a ordini. Gli ordini sono gruppi di giocatori che si aiutano a vicenda. I vari ordini possono talvolta scendere in guerra tra loro, per due motivi: un saccheggio degli argenti dell'ordine avversario o la sottrazione del castello dell'ordine. Infatti ogni ordine con un numero superiore di 20 membri ha la possibilit\u00e0 di combattere e conquistare i castelli avversari. Il castello permette ai membri dell'ordine, tramite l'utilizzo di rubini, di aumentare alcuni bonus molto utili.\nIl giocatore fondatore dell'ordine amministra (solitamente anche con l'aiuto di altri membri) l'ordine, e assegna le cariche che possono essere umili per i giocatori pi\u00f9 deboli e nuovi, o molto onorevoli per i giocatori veterani."}
{"id": "783264", "revid": "287204", "url": "https://it.wikipedia.org/wiki?curid=783264", "title": "Fonetica percettiva", "text": "Nell'ambito delle discipline linguistiche, la fonetica percettiva o uditiva \u00e8 una branca della fonetica. Essa studia la percezione dei foni o suoni linguistici.\nAmbiti della fonetica uditiva.\nLa fonetica uditiva si occupa in primo luogo di descrivere l'anatomia degli organi preposti alla ricezione del suono, vale a dire dell\"apparato uditivo\".\nIn secondo luogo, essa si occupa di studiare la fisiologia di tali organi, cio\u00e8 il processo mediante il quale essi analizzano gli impulsi meccanici ricevuti, trasformandoli in impulsi neurali, cio\u00e8 elettrici, che il sistema nervoso trasmette al cervello per la decodifica del suono percepito.\nInfine, la fonetica uditiva studia e descrive i processi di categorizzazione dei suoni percepiti.\nL'apparato uditivo.\nL'apparato uditivo \u00e8 formato dall'orecchio, dal nervo acustico, che fa parte del sistema nervoso, e dalla corteccia uditiva, parte del cervello preposta all'elaborazione dei rumori percepiti.\nL'orecchio \u00e8 formato da orecchio esterno, medio e interno. L'orecchio esterno \u00e8 costituito dal \"padiglione\", che riceve le onde sonore, rinforzandole grazie alla sua particolare struttura, e le convoglia dentro al \"condotto uditivo\", in fondo al quale si trova la \"membrana timpanica\": le vibrazioni delle onde sonore si trasmettono a questa membrana, che a sua volta le trasmette agli ossicini dell'orecchio medio: \"martello\", \"incudine\" e \"staffa\", detti cos\u00ec per la loro forma molto caratteristica. Nel cavo del timpano, che separa l'orecchio medio da quello interno, si trovano due piccoli fori, detti \"finestra ovale\" e \"finestra rotonda\"; la base della staffa chiude la finestra ovale, in modo che le vibrazioni trasmesse e amplificate dagli ossicini si trasmettono alla \"coclea\", la parte dell'orecchio interno deputata alla trasduzione dei suoni (l'altra parte, il \"labirinto\", contiene i ricettori dell'equilibrio).\nLa coclea \u00e8 una piccola struttura dalla forma di una \"chiocciola\", formata da canali paralleli, pieni di un liquido detto \"perilinfa\", che si avvolgono formando una spirale: dalla finestra ovale parte la \"scala vestibolare\", che svolta al termine del canale (\"elicotrema\") e torna indietro fino alla finestra rotonda, chiusa da una membrana, sotto il nome di \"scala timpanica\": tra queste due scale \u00e8 situato un altro canale che non comunica con esse, detto \"dotto cocleare\", pieno di un liquido chiamato \"endolinfa\". Sulla membrana che li separa \u00e8 poggiato un organo, detto \"organo del Corti\". In pratica quest'organo, costituito da uno strato di cellule \"ciliate\", cio\u00e8 lunghe e sottili, riceve le vibrazioni trasmesse nel liquido della coclea e le trasmette, attraverso le loro estremit\u00e0 inferiori che sono in contatto con delle terminazioni nervose (neuroni) del nervo acustico, alla membrana, che ha l'importante caratteristica della tonotopicit\u00e0: questo significa che la membrana \u00e8 pi\u00f9 spessa e pi\u00f9 elastica via via che ci si allontana dalla base verso l'apice (l'elicotrema), in modo che l'onda che si propaga nell'endolinfa produce oscillazioni di ampiezza diversa nei diversi punti della membrana: le onde di frequenza pi\u00f9 alta producono oscillazioni di massima ampiezza nei punti pi\u00f9 vicini all'inizio della membrana, cio\u00e8 alla finestra ovale, mentre le onde di bassa frequenza producono oscillazioni ampie in fondo alla coclea.\nQueste oscillazioni si trasmettono alle cellule ciliate interne, le quali iniziano a spostarsi nella linfa, producendo un'eccitazione elettrica che si trasmette ai neuroni del nervo acustico, propagandosi fino al sistema nervoso centrale, intrecciandosi con il nervo acustico proveniente dall'altro orecchio e giungendo infine ai due lobi temporali del cervello, che le analizza.\nLa psicoacustica.\nLa psicoacustica \u00e8 una branca della psicologia che si occupa di studiare i confini tra i fenomeni acustici che possono essere percepiti dall'uomo e quelli mediamente non udibili; essa cerca di definire la capacit\u00e0 dell'uomo di discriminare le differenze tra suoni diversi e la relazione tra le grandezze oggettive di frequenza, intensit\u00e0, durata e quelle soggettive come altezza, volume, lunghezza degli stessi: a questo proposito, la psicoacustica elabora delle \"scale\" soggettive lungo le quali si dispongono le sensazioni uditive.\nSi individua cos\u00ec quello che viene chiamato \"campo uditivo\", che dipende dalle due grandezze di frequenza e di intensit\u00e0: rispettivamente, il livello inferiore di frequenza, al di sotto del quale l'orecchio umano non percepisce pi\u00f9 il suono (infrasuono), \u00e8 di 20 Hz, e quello superiore (al confine con gli \"ultrasuoni\") di 20.000 Hz, mentre i limiti di intensit\u00e0 (inferiore = \"soglia dell'udito\", superiore = \"soglia del dolore\") variano in funzione della frequenza: per esempio la frequenza con pi\u00f9 bassa soglia uditiva (-4 dB) \u00e8 di 3.500 Hz, mentre la soglia del dolore, pi\u00f9 costante, si situa intorno ai 140 dB. Naturalmente il campo uditivo cos\u00ec delimitato varia da individuo a individuo e soprattutto si riduce in condizioni patologiche, ma anche con il crescere dell'et\u00e0.\nAll'interno del campo uditivo vanno poi individuate delle \"soglie differenziali\" che rappresentano le minime differenze percepibili tra due suoni, al di sotto delle quali due suoni oggettivamente diversi vengono per\u00f2 percepiti come uguali: queste soglie non sono costanti e, per l'intensit\u00e0, variano tra 0,5 dB e 1 dB, mentre per la frequenza sono rappresentate da percentuali: in pratica la soglia \u00e8 data dal rapporto tra le due frequenze, e non da una differenza assoluta, che oscilla tra lo 0,1% e lo 0,2% con variazioni che possono essere notevoli.\nIn base a questi dati si elaborano quindi delle scale soggettive lungo le quali distribuire le sensazioni uditive che non riflettono la scala oggettiva delle caratteristiche fisiche dei suoni. Per l'intensit\u00e0 si usa un grafico frequenza-ampiezza nel quale vengono tracciate delle \"curve di isofonia\": ognuna di queste curve \u00e8 formata dai diversi punti nei quali la sensazione sonora \u00e8 la stessa; quindi, per esempio, uno stimolo con frequenza di 60 Hz e 60 dB d\u00e0 la stessa sensazione di volume di un altro con frequenza 1.000 Hz e 40 dB: dal momento che, per convenzione, si usa calcolare il \"livello di sensazione sonora\" prendendo come punto di riferimento i suoni da 1.000 Hz, si dir\u00e0 che i due stimoli avranno un livello di sensazione sonora di 40 \"phon\".\nPer definire le relazioni tra la sensazione di altezza e la frequenza, invece, si usa un'altra scala soggettiva la cui unit\u00e0 di misura \u00e8 il \"mel\": si assegna a un suono di 1.000 Hz e di 60 dB un valore di 1.000 mel. Per la valutazione delle differenti altezze, per\u00f2, si pu\u00f2 far ricorso anche a una scala di tipo musicale, basata sull\"ottava\": un'ottava \u00e8 la distanza tra due frequenze f e f delle quali la seconda \u00e8 doppia della prima (f/f = 2); questo intervallo viene diviso in 12 sezioni dette \"semitoni\", ciascuno dei quali corrisponde a una variazione di frequenza del 6%.\nTeorie sulla percezione linguistica.\nPassando dalla percezione dei semplici suoni a quella dei foni, cio\u00e8 dei suoni linguistici, la psicoacustica si interroga su quali siano le caratteristiche che consentano l'identificazione di un fono, cio\u00e8 la sua assegnazione a una determinata classe, e come si determinino i confini che separano tali classi (categorizzazione); studia poi quale ruolo abbiano in questi processi gli altri livelli linguistici (morfologia, sintassi, semantica ecc.) e come tali livelli si integrino, e infine analizza in che modo interagiscano il processo della produzione e quello della percezione in uno stesso parlante-ascoltatore.\nSono state elaborate diverse teorie che tentano di spiegare i meccanismi della percezione linguistica nell'uomo, nessuna delle quali, per\u00f2, \u00e8 ancora riuscita a fornire risposte giudicate soddisfacenti dalla comunit\u00e0 scientifica. Queste teorie si suddividono in \"teorie passive\" (\"non-mediate\"), che descrivono la percezione come un processo appunto passivo nel quale l'ascoltatore non fa che decodificare il segnale ricevuto, e \"teorie attive\" (\"mediate\"), che attribuiscono all'ascoltatore un ruolo attivo, di confronto tra le caratteristiche oggettive del segnale e le forme immagazzinate nella memoria.\nLa pi\u00f9 significativa teoria passiva \u00e8 la \"teoria acustica\" di Gunnar Fant, secondo la quale l'ascoltatore riconosce nel segnale le caratteristiche fisiche che corrispondono ai diversi tratti distintivi e grazie ad essi identifica i diversi foni: ricostruiti quelli, l'ascoltatore pu\u00f2 quindi ricostruire le sillabe, i morfemi, le parole, le frasi ecc, secondo un procedimento di tipo \"bottom-up\" (dal basso verso l'alto).\nTra le teorie attive si segnalano la \"Teoria motoria della percezione del linguaggio\" di Alvin M. Liberman, risalente al 1985, secondo la quale l'ascoltatore opera un confronto tra le caratteristiche fisiche del segnale ricevuto e i gesti articolatori necessari per riprodurlo, riconoscendo quindi il segnale dai movimenti necessari a compierlo, la presente teoria \u00e8 stata recentemente rivalutata da Giacomo Rizzolatti nell'ambito dei neuroni specchio.\nE la \"Analysis-by-Synthesis\" di K. Stevens e M. Halle, che postula un primo livello di riconoscimento delle caratteristiche fisiche del segnale, sulla base del quale l'ascoltatore seleziona nella propria memoria le sequenze che potrebbero corrispondervi, arrivando infine a scegliere quella pi\u00f9 soddisfacente. Entrambe queste teorie sono dette di tipo \"top-down\", cio\u00e8 vanno \"dall'alto\" degli schemi linguistici al \"basso\" del riconoscimento dei segmenti e dei tratti.\nStrumenti della fonetica uditiva.\nPer studiare i fenomeni di categorizzazione e identificazione dei suoni, e in particolare dei suoni linguistici, si fa ricorso a test di diverso tipo, che somministrano a un campione di soggetti degli stimoli acustici ricreati in laboratorio: i \"test di discriminazione\" servono a valutare la capacit\u00e0 degli ascoltatori di riconoscere differenze tra suoni diversi, cio\u00e8 si fanno ascoltare vari stimoli chiedendo agli ascoltatori di dire se sono identici o no, in modo da individuare soglie medie di discriminabilit\u00e0 tra suoni simili; i \"test di identificazione\" servono a stabilire come vengano classificati i suoni, facendo ascoltare stimoli che variano regolarmente lungo un \"continuum\" e chiedendo agli ascoltatori di assegnare a ogni stimolo la categoria fonetica che ritengono pi\u00f9 opportuna.\nApplicazioni della fonetica uditiva.\nIn ambito medico, la fonetica uditiva fornisce materiale per la rieducazione di pazienti affetti da disturbi del linguaggio di varia natura (in particolare nell'audiologia).\nIn campo psicologico, essa fornisce gli strumenti da usare nei test di psicologia della percezione uditiva, ricevendo in cambio informazioni sulle reazioni degli ascoltatori e sui processi di riconoscimento fonico che si attivano nella comunicazione.\nVoci correlate.\nLa fonetica uditiva \u00e8 solo una branca della fonetica, e come tale essa integra e presuppone la conoscenza delle altre branche di tale disciplina:"}
{"id": "783265", "revid": "767487", "url": "https://it.wikipedia.org/wiki?curid=783265", "title": "Kix", "text": "I Kix sono un gruppo hair metal formato a Hagerstown (Maryland) nel 1978.\nStoria.\nIl gruppo si forma a Hagerstown (Maryland) nel 1978. Originariamente, il nome scelto per la band era \"Shooze\" poi cambiato in \"Generators\", e dopo, variando leggermente formazione in Kix. Iniziarono la carriera come cover band, fino a quando firmarono con la Atlantic Records e pubblicarono l'album di debutto \"Kix\" nel 1981. Seguirono tour di successo con grandi artisti come Cheap Trick, Ted Nugent, Triumph, Judas Priest e Krokus. Nel 1983 pubblicano \"Cool Kids\", disco dalle sonorit\u00e0 pi\u00f9 leggere, commerciali e influenzate dal pop metal. Il disco viene prodotto dall'inglese Pete Solley, che era stato tastierista degli Whitesnake, e sono presenti due cover: \"\"Burning Love\" degli Spider e \"Body Talk\" di Nick Gilder. L'album venne registrato con Brad Divens che sostitu\u00ec Ronnie Younkins. Quest'ultimo si spost\u00f2 a Los Angeles, per raggiungere per un breve periodo i Kid Rocker prima di tornare nella formazione dei Kix.\nLa band firm\u00f2 un contratto con il produttore Beau Hill e nel 1985 realizzano l'album \"Midnite Dynamite\" con l'omonimo singolo e i brani funk rock \"Cold Shower\" e \"Sex\". Il batterista Anton Fig partecip\u00f2 all'album come ospite speciale. Il gruppo tese ad orientarsi verso la West Coast cominciando a farsi notare nella Los Angeles dell'hair metal. Come supporto al disco, i Kix suonarono con gli Aerosmith. Inoltre nel 1987 Whiteman e Chalfant parteciparono come ospiti speciali all'album \"Love Is for Suckers\" dei Twisted Sister.\nIl disco \"Blow My Fuse\" venne pubblicato nel 1988. Alla composizione dei brani parteciparono nuovamente Purnell con Marc Tanner, John Palumbo, Taylor Rhodes e Bob Halligan Jr. Prodotto da Tom Werman, Duane Baron e John Purdell fu il disco della band che ottenne le maggiori vendite, grazie soprattutto alla power ballad \"Don't Close Your Eyes\" che raggiunse la posizione n\u00ba 11 nella classifica dei singoli pi\u00f9 venduti. Segu\u00ec un tour in supporto di noti artisti come AC/DC, Aerosmith, David Lee Roth.\nIn questo stesso anno visitarono la Gran Bretagna suonando per tre date, inclusa una al locale Edwards No 8 di Birmingham, di supporto a Yngwie Malmsteen al Dominion Theatre di Londra e come \"headliner\" allo storico Marquee Club. Ritornati negli States, Younkins si prese una pausa riabilitativa causata dall'abuso di droghe, per poi ritornare l'anno successivo. I Kix tornarono in tour con i Ratt e Britny Fox nel primo 1989.\nDopo aver pubblicato il quinto album \"Hot Wire\" nel 1991, venne realizzato il disco dal vivo \"Live\" nel 1993, prima in Giappone poi negli States, ma mai nel Regno Unito. Durante il tour di \"Hot Wire\", il chitarrista Brian Forsythe abbandon\u00f2 la band sostituito da Jimi K. Bones, ex membro degli Skin N' Bones. L'era del grunge cominci\u00f2 ad espandersi dai primi anni novanta, causando un forte declino del genere heavy metal. I Kix vennero abbandonati dalla Atlantic nel 1994, passando dunque alla CMC International. La band vide anche il ritorno del chitarrista Forsythe. L'anno successivo pubblicheranno il sesto album \"Show Business\". Il chitarrista Pat DeMent sostitu\u00ec temporaneamente Forsythe durante il relativo tour promozionale, ma quest'ultimo ritorner\u00e0 verso le ultime date. Il disco, a causa delle nuove correnti musicali, pass\u00f2 totalmente inosservato. Il gruppo in declino si sciolse nel 1996.\nDopo lo scioglimento.\nI membri poi intrapresero strade separate: Whiteman fond\u00f2 una band stilisticamente simile ai Kix chiamata Funny Money. Con loro pubblicher\u00e0 diversi album a partire dal 1998. Whiteman partecip\u00f2 anche in qualit\u00e0 di cantante ad una versione del brano \"Foolin\" dei Def Leppard nell'album tributo ' del 2000.\nNel 1998 Forsythe form\u00f2 una band con il cantante George Dolivo dei Rhino Bucket, il bassista Reeve Downes e il batterista Rick Wright, chiamata Deep Six Holiday. La band apr\u00ec un concerto per gli L.A. Guns prima di sciogliersi. Forsythe poi entr\u00f2 nei Rhino Bucket. Younkins di spost\u00f2 a Baltimora ed entr\u00f2 nella band Jeremy and the Suicide.\nNel 2004 emersero delle voci diffuse in internet nel quale si vociferava che il batterista Jimmy Chalfont rimase ucciso in un incidente a Smithsburg, in Maryland. Questo fu un errore poi smentito, poich\u00e9 rimase ucciso suo fratello John Stewart.\nReunion.\nI Kix si riunirono nel 2004, suonando il primo concerto nel settembre di quell'anno. La formazione era composta da Steve Whiteman, Ronnie Younkins, Brian Forsythe, il batterista Jimmy Chalfant con l'aggiunta del nuovo bassista Mark Schenker (gi\u00e0 membro dei Funny Money di Whiteman) a sostituzione di Donnie Purnell, che non volle riprendere il progetto con gli ex colleghi.\nIl 7 agosto 2012 il gruppo firma con l'etichetta italiana Frontiers Records per la pubblicazione di un CD/DVD intitolato \"Live in Baltimore\".\nIl 18 giugno 2014 la band annuncia la pubblicazione di \"Rock Your Face Off\", il suo primo album di inediti dopo oltre 19 anni. Il disco viene ottimamente accolto da pubblico e critica.\nNel 2016 viene pubblicato il documentario \"\" che mostra il gruppo impegnato nella realizzazione dell'ultimo album."}
{"id": "783269", "revid": "1522738", "url": "https://it.wikipedia.org/wiki?curid=783269", "title": "Chlodwig zu Hohenlohe-Schillingsf\u00fcrst", "text": "Prima della sua nomina a cancelliere egli ricopr\u00ec numerose altre posizioni, tra cui primo ministro di Baviera (1866-1870), ambasciatore a Parigi (1873-1880), segretario agli esteri (1880) e luogotenente imperiale dell'Alsazia-Lorena (1885-1894).\nNascita.\nChlodwig nacque a Rotenburg an der Fulda, nell'Assia, come membro della Casa principesca di Hohenlohe. Suo padre, il principe Franz Joseph (1878-1841), era cattolico, mentre la madre, la principessa Costanza di Hohenlohe-Langenburg, era luterana. In coerenza con gli accordi dinastici dell'epoca, Chlodwig ed i suoi fratelli vennero allevati nella religione paterna, mentre le sorelle vennero iniziate a quella della madre.\nInizi della carriera.\nIn quanto figlio minore di una linea cadetta della sua casata di appartenenza, si rese necessario per il giovane Chlodwig avviarsi a una professione. Per un periodo pens\u00f2 di ottenere una commissione all'interno del \"British Army\" attraverso l'intercessione della zia Feodora di Leiningen, principessa consorte di Hohenlohe-Langenburg, sorellastra della regina Vittoria del Regno Unito. In ultima istanza egli decise per\u00f2 di entrare nel corpo diplomatico prussiano.\nLa richiesta di Chlodwig di venire esentato dai passi preliminari nella professione, che richiedevano numerosi anni di lavoro in posizioni subordinate del servizio civile prussiano, fu rifiutata dal re Federico Guglielmo IV. In qualit\u00e0 di auditore presso il tribunale di Coblenza egli acquis\u00ec col tempo una base di conoscenze giurisprudenziali. Nel settembre 1843 egli divenne un \"referendar\" e, dopo alcuni mesi di viaggio in Francia, Svizzera ed Italia, egli si rec\u00f2 a Potsdam nelle vesti di impiegato civile il 13 maggio 1844.\nQuesti primi anni di lavoro furono per Chlodwig di importanza fondamentale, dandogli non solo un'esperienza pratica degli affari di Stato, ma anche perch\u00e9 gli permisero di comprendere i punti di forza e le debolezze del sistema amministrativo prussiano. Il risultato immediato di questi primi anni fu la sua conferma nei princ\u00ecpi del liberalismo: il concetto prussiano di propagare l'illuminismo forzatamente non piaceva a Chlodwig. Egli osserv\u00f2 invece una situazione di confusione e di mancanza di idee chiare soprattutto nelle classi pi\u00f9 elevate; il 25 giugno 1844 egli annot\u00f2 nel suo diario, quattro anni prima della rivoluzione del 1848, che \u00abuna piccola causa e potremmo avere una rivolta\u00bb. \u00abLa stampa libera\u00bb, scrisse in un'altra occasione \u00ab\u00e8 una necessit\u00e0, il progresso la condizione dell'esistenza di uno stato\u00bb. Se egli era un ardente sostenitore dell'unit\u00e0 tedesca, e vedeva nella Prussia lo strumento per raggiungere questo obiettivo, egli era d'altronde un tenace oppositore della \"prussificazione\" della Germania.\nSuccessione nei titoli e nelle propriet\u00e0 di famiglia.\nChlodwig era il secondo dei sei figli maschi dei suoi genitori; nel 1834, il cognato di sua madre, il langravio Vittorio Amedeo d'Assia-Rotenburg, mor\u00ec lasciando le sue tenute ai nipoti, ma solamente nel 1840 si arriv\u00f2 a un accordo circa la divisione del patrimonio. Il 15 ottobre 1840 il fratello maggiore di Chlodwig, Viktor Moritz Karl zu Hohenlohe-Schillingsf\u00fcrst, 1\u00ba principe di Corvey (10 febbraio 1818 - 30 gennaio 1893), rinunci\u00f2 ai suoi diritti di primogenitura sul Principato di Hohenlohe-Schillingsf\u00fcrst, e venne creato Duca di Ratibor e Principe di Corvey dal re Federico Guglielmo IV di Prussia; contemporaneamente Chlodwig ricevette i titoli addizionali di Principe di Ratibor e Corvey, nonch\u00e9 la Signoria di Treffurt nel distretto governativo prussiano di Erfurt.\nIl 14 gennaio 1841, il padre di Chlodwig mor\u00ec; in quanto secondo figlio, avendo il primogenito rinunciato alla successione, Chlodwig avrebbe dovuto succedere al genitore nel titolo di Principe di Hohenlohe-Schillingsf\u00fcrst, ma egli rifiut\u00f2 e quindi divenne principe il fratello minore Philipp Ernst (24 maggio 1820 \u2013 3 maggio 1845), alla condizione che i titoli sarebbero tornati a Chlodwig alla sua morte. Philipp Ernst mor\u00ec nel 1845 e Chlodwig divenne infine il 7\u00ba principe di Hohenlohe-Schillingsf\u00fcrst; questo titolo lo fece quindi divenire di diritto membro ereditario della camera superiore del \"Reichsrat\" (parlamento) bavarese. Questa posizione era per\u00f2 incompatibile con la sua carriera politica in Prussia, cos\u00ec il 18 aprile 1846 egli occup\u00f2 il suo seggio nel \"Reichsrat\" ed il 26 giugno seguente ricevette la formale esenzione dal servizio prussiano.\nLa vita politica del principe Chlodwig fu generalmente scarsa di eventi rilevanti per i successivi diciotto anni. Durante la rivoluzione del 1848 le simpatie di Chlodwig si volsero verso l'idea liberale di una Germania unita, ed egli compromise le sue possibilit\u00e0 di salire nei favori del re Massimiliano II di Baviera, accettando l'incarico di annunciare presso le corti di Roma, Firenze ed Atene l'accesso all'ufficio di reggente di Germania dell'arciduca Giovanni d'Asburgo-Lorena.\nIn questo periodo della sua vita, Chlodwig si dedic\u00f2 principalmente alla gestione delle sue tenute, alle sessioni del \"Reichsrat\" bavarese e ai viaggi. Nel 1856 egli visit\u00f2 Roma e pot\u00e9 constatare la forte influenza dei gesuiti; nel 1859 and\u00f2 a studiare la situazione politica a Berlino e lo stesso anno si rec\u00f2 in Inghilterra. Il matrimonio del fratello minore, Konstantin Viktor (8 settembre 1828 \u2013 14 febbraio 1896) con la principessa Maria Antonietta di Sayn-Wittgenstein-Berleburg (18 febbraio 1837 \u2013 21 gennaio 1920), celebrato a Weimar il 15 ottobre 1859, crearono per Chlodwig numerosi occasioni di viaggio a Vienna. Egli venne cos\u00ec in contatto con le pi\u00f9 importanti persone d'Europa, tra cui i \"leader\" cattolici dell'Impero austriaco.\nAllo stesso tempo, durante il periodo che and\u00f2 dal 1850 al 1866 egli tent\u00f2 di stringere relazioni con il governo bavarese, con l'intento di svolgere pi\u00f9 attivo negli affari di stato. Riguardo alla questione tedesca il suo atteggiamento in questo frangente della sua vita divenne incerto: Chlodwig nutriva poche speranze nella pratica realizzazione di una Germania unita ed era piuttosto incline a supportare una tripartizione tra Austria, Prussia e Baviera, la cosiddetta Triade. Nel 1863 egli partecip\u00f2 al \"F\u00fcrstentag\" di Francoforte e, nella questione dello Schleswig-Holstein, egli si fece un sostenitore della causa del Principe di Augustenburg. Fu in questo periodo che, dietro richiesta della regina Vittoria, egli inizi\u00f2 a mandarle regolari rapporti sulla situazione politica in Germania.\nMinistro-presidente di Baviera.\nA seguito della guerra austro-prussiana del 1866, Chlodwig propose, all'interno del \"Reichsrat\" bavarese, un'unione pi\u00f9 stretta con la prevalentemente protestante Prussia. Re Ludovico II di Baviera si oppose per\u00f2 a qualunque soluzione che comportasse una diluizione del suo potere, ma venne infine persuaso ad accettare, dopo che Bismarck gli consegn\u00f2 segretamente una grossa somma di denaro attinta dal \"Welfen-Funds\" per pagare gli enormi debiti del Re bavarese.\nIl 31 dicembre 1866 Chlodwig venne nominato ministro della casa reale e agli affari esteri e presidente del consiglio dei ministri. Secondo il figlio di Chlodwig, Alexander, la nomina del padre a ministro-presidente fu disposta a seguito del consiglio del compositore Richard Wagner.\nCome capo del governo del Regno di Baviera, il principale compito di Chlodwig fu di trovare le basi per un'effettiva unione degli stati della Germania meridionale con quelle della Confederazione Tedesca del Nord. Durante i tre anni critici in cui ricopr\u00ec tale posizione, egli fu, dopo Bismarck, il pi\u00f9 importante statista di tutta la Germania. Egli port\u00f2 a compimento la riorganizzazione dell'esercito bavarese sul modello prussiano e l'unione militare degli stati del Sud; inoltre egli si pose alla guida del processo che port\u00f2 alla creazione del \"Zollparlament\", la camera bassa del parlamento, di cui venne eletto vicepresidente il 28 aprile 1868.\nDurante le agitazioni che si verificarono in occasione della convocazione del Concilio Vaticano I, Chlodwig dimostr\u00f2 una tenace opposizione alle posizioni ultramontane. Cos\u00ec come i suoi fratelli, il Duca di Ratibor ed il cardinale Gustav Adolf von Hohenlohe-Schillingsf\u00fcrst, Chlodwig riteneva che la politica di papa Pio IX di porre la Chiesa come antagonista del nuovo stato moderno si sarebbe rivelata disastrosa per entrambi e che l'istituzione del dogma dell'infallibilit\u00e0 papale avrebbe irrevocabilmente condotto la Chiesa alla promulgazione del Sillabo (1864).\nEgli incluse queste sue idee in una nota, redatta da Johann Joseph Ignaz von D\u00f6llinger, che invi\u00f2 alle potenze cattoliche il 9 aprile 1869, nella quale egli le invitava ad esercitare il loro diritto di mandare i propri ambasciatori al concilio e di accordarsi per evitare la definizione del dogma. Gli stati principali, invece, per una ragione o per l'altra, non ritennero opportuno intervenire e l'unico risultato pratico delle macchinazioni di Chlodwig fu che, in Baviera, il gi\u00e0 potente partito ultramontano si alle\u00f2 contro di lui con i patrioti bavaresi, che lo accusavano di barattare l'indipendenza bavarese con la Prussia. Questa unione fra i suoi oppositori fu troppo forte per Chlodwig: una proposta di legge che egli present\u00f2 per limitare l'influenza della Chiesa nel sistema educativo venne bocciata e le elezioni del 1869 si conclusero con la sua sconfitta cosicch\u00e9, nonostante il continuo supporto del Re, egli fu costretto a rassegnare le dimissioni il 7 marzo 1870.\nInfluenza politica perdurante.\nBench\u00e9 esentato da ogni incarico, la sua personale influenza politica continu\u00f2 ad essere importante sia a Monaco che a Berlino, soprattutto a causa dei termini favorevoli del trattato tra Baviera e Confederazione Tedesca del Nord che incorporava le visioni di Chlodwig. Venne eletto membro del \"Reichstag\" tedesco ed il 23 marzo 1871 fu scelto come uno dei suoi vicepresidenti. L'intervento di Chlodwig fu inoltre fondamentale nella fondazione dei nuovi gruppi politici che presero il nome di \"Partito Liberale Imperiale\" (\"Liberale Reichspartei\"), il cui scopo era supportare il nuovo impero, assicurare il suo sviluppo interno su basi liberali ed opporsi al Centro Cattolico.\nCome suo fratello maggiore, il Duca di Ratibor, Chlodwig fu subito uno strenuo sostenitore della politica bismarckiana antipapale, la cosiddetta \"Kulturkampf\", le cui linee principali, ed in particolare l'espulsione della Compagnia di Ges\u00f9 dall'impero, furono suggerite dal Principe di Hohenlohe-Schillingsf\u00fcrst stesso. Bench\u00e9 Chlodwig simpatizzasse per le posizioni dei vetero-cattolici egli non si un\u00ec mai a loro, ritenendo che l'unica speranza in una riforma della Chiesa potesse risiedere in coloro che desideravano il perdurare della sua unit\u00e0. Nel 1872 il cancelliere Bismarck propose di nominare il fratello minore di Chlodwig, il cardinale Gustav Adolf, inviato prussiano presso la Santa Sede, ma Pio IX rifiut\u00f2 di riceverlo in tale veste.\nNel 1873 Otto von Bismarck scelse Chlodwig come successore del conte Harry Arnim in qualit\u00e0 di ambasciatore tedesco a Parigi, dove egli rimase per sette anni; nel 1878 partecip\u00f2 al Congresso di Berlino come terzo rappresentante tedesco. Nel 1880, dopo la morte del segretario di stato tedesco per gli affari esteri, Bernhard Ernst von B\u00fclow, Chlodwig venne richiamato a Berlino come capo temporaneo del ministero degli affari esteri e rappresentante di Bismarck durante una sua assenza causa malattia.\nNel 1885 Chlodwig fu indicato come successore di Edwin Freiherr von Manteuffel nella carica di governatore dell'Alsazia-Lorena, regione che era stata incorporata alla Germania dopo la guerra contro la Francia del 1870. Detenendo questo ruolo egli fu obbligato a portare avanti le misure coercitive elaborate da Bismarck nel 1887 e 1888, nonostante egli le disapprovasse quasi completamente; alle sue disposizioni conciliatorie, in ogni caso, si deve il merito di aver condotto gli alsaziani ed i lorenesi ad accettare, almeno parzialmente, la dominazione tedesca.\nCancelliere dell'Impero tedesco.\nChlodwig rimase a Strasburgo fino all'ottobre 1894, quando, dietro urgente richiesta dell'imperatore Guglielmo II, egli acconsent\u00ec, nonostante l'et\u00e0 avanzata, ad accettare il cancellierato come successore di Georg Leo, conte di Caprivi di Caprara di Montecuccoli . Gli eventi del periodo in cui fu cancelliere appartengono alla storia generale; per quanto riguarda gli aspetti pi\u00f9 personali della vita del Principe in questo periodo, l'editore dei suoi diari ha soppresso gran parte dei dettagliati commenti che Chlodwig aveva lasciato. In generale, durante il suo incarico, la personalit\u00e0 del cancelliere fu meno invadente negli affari di stato di quanto era stata quella dei suoi predecessori; le sue apparizioni nel parlamento prussiano e tedesco furono rare ed egli lasci\u00f2 grande indipendenza ai ministri.\nChlodwig rassegn\u00f2 le dimissioni il 17 ottobre 1900; mor\u00ec a Ragaz, in Svizzera, il 6 luglio 1901.\nMatrimonio e famiglia.\nIl 16 febbraio 1847, a R\u00f6delheim, Chlodwig zu Hohenlohe-Schillingsf\u00fcrst spos\u00f2 la principessa Maria di Sayn-Wittgenstein-Sayn, figlia di Ludovico Adolfo Federico, 2\u00ba principe di Sayn-Wittgenstein-Sayn, e della prima moglie, la principessa Caroline (Stephanie) Radziwi\u0142\u0142. Maria era l'erede di vaste tenute nell'Impero Russo, tra cui il palazzo di Verkiai e il complesso del Castello di Mir; questo comport\u00f2 due lunghe visite a Verkiai, in Lituania, dal 1851 al 1853 e nuovamente nel 1860, per la gestione di queste propriet\u00e0.\nChlodwig e Maria ebbero sei figli:"}
{"id": "783271", "revid": "15200", "url": "https://it.wikipedia.org/wiki?curid=783271", "title": "Sardegna e Corsica", "text": "La Sardegna e Corsica (in latino: \"Sardinia et Corsica\") fu una provincia romana di et\u00e0 repubblicana e imperiale. La Sardegna entr\u00f2 nella sfera d'influenza romana dal 238 a.C. La Corsica due anni pi\u00f9 tardi ed entrambe vi rimasero fino all'invasione dei Vandali del 456. Roma occup\u00f2 la Sardegna nell'intervallo fra la prima e la seconda guerra punica. Gi\u00e0 nei primi anni del grande conflitto, precisamente nel 259 a.C., il suo esercito aveva tentato la conquista dell'isola, giungendovi dalla Corsica, ma il console Lucio Cornelio Scipione, dopo essersi impadronito di Olbia, aveva dovuto ritirarsi.\nStatuto.\nLa Sardegna (in greco \u03a3\u03b1\u03c1\u03b4\u03ce, \"Sard\u00f2\") e la Corsica (\u039a\u03cd\u03c1\u03bd\u03bf\u03c2, \"K\u00fdrnos\"), furono annesse rispettivamente nel 238 e nel 237, sottraendole alla dominazione punica. I buoni rapporti che intercorrevano tra le popolazioni locali e i Cartaginesi, contrapposti ad un regime di conquista introdotto dai Romani, determinarono una serie di rivolte (in Sardegna negli anni 236-231 a.C., 216 a.C., 187-177 a.C., 126 a.C. e 122 a.C.; in Corsica negli anni 234-231 a.C., 201 a.C., 172 a.C., 163 a.C., 111 a.C.) e un'incompleta pacificazione in particolare delle trib\u00f9 dell'interno, con continue azioni, considerate brigantaggio dai Romani.\nL'intera provincia era governata da un pretore (attestato a partire dal 227 a.C.), con capoluogo a \"Carales\" (Cagliari), in Sardegna.\nProbabilmente l'intero territorio della Sardegna fu considerato \"ager publicus populi Romani\" e sottoposto all'esazione di una decima, a cui potevano aggiungersi altre requisizioni e si ritiene che ad un regime simile sia stata sottoposta anche la Corsica. Di una certa importanza era la produzione di grano della Sardegna mentre altre esportazioni erano costituite dal sughero e da prodotti della pastorizia e dalle saline. La propriet\u00e0 terriera mantenne in Sardegna il carattere di latifondo, gi\u00e0 impostato sotto la dominazione punica.\nLa situazione della provincia rimase marginale con una scarsa romanizzazione, soprattutto dovuta alla presenza dei reparti militari, e con una forte permanenza della cultura locale. Una prima consistente immigrazione si ebbe nel I secolo a.C. in seguito alle proscrizioni delle guerre civili. Durante il periodo della guerra civile tra Mario e Silla vi vennero dedotte in Corsica le colonie di \"Mariana\" (presso Biguglia) e di \"Aleria\". Dopo la morte di Silla, vi ripar\u00f2 Marco Emilio Lepido, che in seguito, sconfitto dal governatore Gaio Valerio Triario, si spost\u00f2 in Spagna con alcuni seguaci. Durante la guerra civile tra Cesare e Pompeo la provincia fu abbandonata dai pompeiani, ma le diverse citt\u00e0 accolsero diversamente le truppe cesariane e furono di conseguenza punite o ricompensate. Cesare fond\u00f2 la colonia di \"Turris Libisonis\" (Porto Torres, sulla costa settentrionale) e attribu\u00ec a \"Carales\" lo stato di municipio. Parallelamente, in funzione del loro appoggio, a diversi influenti personaggi locali era stata concessa la cittadinanza romana. La romanizzazione non si estese tuttavia mai del tutto nell'interno delle due isole.\nCon la riforma augustea nel 27 a.C. la provincia divenne senatoria, ma nel 6 d.C., la necessit\u00e0 di mantenervi un presidio armato contro il persistere del brigantaggio indusse lo stesso Augusto a passarla a provincia imperiale. Fu amministrata da un \"praefectus Sardiniae\" a partire da Tiberio, e da un \"praefectus Sardiniae et procurator Augusti\" da Claudio. Pass\u00f2 a varie riprese da senatoria, governata da un propretore, a imperiale, retta da un \"praefectus pro legato\" o da un \"procurator Augusti\", a seconda delle necessit\u00e0 contingenti. La provincia fu occupata da alcuni latifondi di propriet\u00e0 imperiale e interessata dallo sfruttamento delle miniere e fu spesso utilizzata come luogo di confino (per esempio per Seneca).\nStoria delle due isole romane.\nSembra che il primo serio interessamento di Roma alla Corsica si ricavi da un testo di argomento insospettabile: \u00e8 infatti in Teofrasto, il botanico greco, che si legge di una spedizione romana in Corsica finalizzata alla fondazione di una citt\u00e0. Le 25 navi della spedizione incorsero per\u00f2 in un inatteso inconveniente, rovinandosi le vele con la selvaggia e gigantesca vegetazione, i cui rami crescevano e si sporgevano dai golfi e dalle insenature dell'isola sino a lacerarle irrimediabilmente; e, per completare il disastro, la zattera che caricava 50 vele di ricambio affond\u00f2 con tutto il carico. La spedizione sarebbe avvenuta intorno al IV secolo a.C., a questo periodo infatti diversi studiosi, fra i quali il Pais, riferiscono il brano del botanico.\nFallita la prima spedizione, non era cessata l'attenzione dell'Urbe per il mare e le due isole. Per questo interesse giunse anche, all'incirca nel 348 a.C., a stipulare due trattati con Cartagine, entrambi riguardanti Sardegna e Corsica; ma se rispetto alla prima isola i passaggi dei trattati sono ben chiari, i patti sulla seconda sono tutt'altro che nitidi, al punto che Servio osserva che \"in foederibus cautum est ut Corsica esset medio inter Romanos et Carthaginienses\". Anche Polibio, narrando dei trattati, non menziona la Corsica e da questo silenzio, insieme al fatto che l'isola non figurava nemmeno nelle descrizioni dei territori a controllo cartaginese, il Pais ed altri dedussero che la facolt\u00e0 di controllarla che tempo prima Cartagine aveva pattuito con gli Etruschi, si fosse da questi trasmessa a Roma. Tuttavia lo stesso Pais ricorda, per converso, che Cartagine non aveva mai rinunziato a mire sull'intero Mediterraneo, e che riponeva nella Corsica un interesse specifico, giacch\u00e9 a partire dal 480 a.C. ne assoldava periodicamente fidati mercenari; questa circostanza, unita ad una facile riflessione sull'importanza strategica di un'isola a vista, anzi dirimpettaia delle rive liguri, toscane e laziali, punto quindi di osservazione e di attacco, parrebbe smentire l'ipotesi di un disinteressamento di Cartagine come causa del silenzio dei trattati.\nL'occupazione.\nDopo lo scoppio della prima guerra punica nel 264 a.C., il console romano Lucio Cornelio Scipione nel 259 sbarc\u00f2 in Corsica presso lo stagno di Diana, a circa 3\u00a0km da Aleria, e assedi\u00f2 la citt\u00e0; sebbene l'invasore contasse sull'effetto sorpresa, \"Aleria\" resistette a lungo e dopo la capitolazione Scipione la fece saccheggiare con ferocia, ci\u00f2 che secondo Floro avrebbe diffuso lo sgomento fra le popolazioni corse. Prima di aver consolidato l'occupazione della Corsica, Scipione pass\u00f2 in Sardegna dove secondo Giovanni Zonara i locali erano in rivolta contro Roma in quanto sobillati dal generale cartaginese Annone. Sulla rivolta non vi sono dubbi, ma sono state espresse perplessit\u00e0 a proposito dell'asserita fomentazione cartaginese, ad esempio il Dyson defin\u00ec l'asserzione di Zonara \"a cryptic passage\".. A ogni buon conto, Scipione uccise Annone e ne organizz\u00f2 il funerale. Al suo rientro a Roma, il console celebr\u00f2 il trionfo per la vittoria su Cartaginesi, Sardi e Corsi.\nL'anno successivo, nel 258 a.C., Gaio Sulpicio Patercolo sbarc\u00f2 nella zona di Sulci in Sardegna, ma nei venti anni che seguirono non sono riportate attivit\u00e0 dell'esercito Romano in Sardegna. La pace del 241 a.C. lasci\u00f2 cos\u00ec l'isola sotto l'egemonia di Cartagine, anche perch\u00e9 la suddivisione del Mediterraneo in sfere d'influenza aveva portato i Cartaginesi, una volta persa la Sicilia, a spostare la propria attenzione verso altre zone al di fuori della sfera d'influenza Romana. Ma in quello stesso anno, seguendo l'esempio dei commilitoni d'Africa, i mercenari stanziati da Cartagine in Sardegna si ribellarono e s'impadronirono del potere nell'isola, compiendovi ogni sorta di efferatezze finch\u00e9 i Sardi, esasperati, insorsero e li cacciarono dalla loro terra. L'orda dei sanguinari invasori si rifugi\u00f2 allora in Italia dove invit\u00f2 i Romani a prendere possesso della Sardegna, momentaneamente indifesa. L'invito fu accolto: Roma, cogliendo l'occasione dei preparativi punici per la rioccupazione dell'isola, accus\u00f2 Cartagine di preparare l'invasione del Lazio e, nel 238 a.C., invi\u00f2 le sue legioni in Sardegna. Cartagine, che non era allora in condizioni di intraprendere una nuova guerra contro Roma, sub\u00ec il sopruso.\nNel 236 a.C., il senato romano dichiar\u00f2 guerra ai Corsi ed invi\u00f2 una spedizione di conquista guidata da Licinio Varo, non coerente con l'avvenuta occupazione dell'isola attestata in alcuni storici romani. Il comandante Varo, comunque, conscio dell'esiguit\u00e0 della flotta assegnatagli, fece precedere l'attacco principale da un'operazione decentrata meno impegnativa, onde fiaccare le difese corse, facendo sbarcare sull'isola un corpo separato di spedizione al comando dell'ex console Marco Claudio Clinea. Prima di questa operazione, Clinea aveva gi\u00e0 compromesso la sua reputazione presso i Romani, avendo osato andare in battaglia contro l'avviso degli \u00e0uguri e avendo pure commesso un sacrilegio consistente nell'avere (o aver fatto) strangolare dei galli sacri; ansioso di riguadagnare prestigio, egli mosse da solo contro il nemico e ne fu sconfitto. I Focei lo obbligarono a siglare un umiliante trattato presto sconfessato da Varo, che lo ignor\u00f2 o lo infranse, a seconda dei punti di osservazione, e attacc\u00f2 quando gli avversari, i quali dopo la firma del trattato non si attendevano un attacco e avevano quindi smobilitato.. Varo li vinse facilmente e conquist\u00f2 territori nella parte meridionale dell'isola; poi torn\u00f2 a Roma dove chiese la celebrazione del trionfo, che gli fu per\u00f2 negato. Quanto allo strangolatore di galli, \"Clinea\", Roma decise di lasciarlo in mano ai Corsi presumendo che lo avrebbero ucciso per esser in qualche modo venuto meno (con l'attacco guidato da Varo) al trattato sottoscritto, ma questi lo liberarono ed anzi lo rinviarono a Roma indenne; il Senato tuttavia non cambi\u00f2 idea e, dopo averlo riportato in citt\u00e0, lo condann\u00f2 a morte, inducendo Valerio Massimo a chiosare che \"hic quidem Senatus animadversionem meruerat\".\nLe prime rivolte.\nCos\u00ec come i Corsi, anche le popolazioni sarde che se in precedenza avevano finito con l'accettare la presenza dei Cartaginesi collaborando parzialmente con loro, ora non erano affatto disposte a subire il dominio di questa nuova gente, anch'essa venuta d'oltremare con le armi in pugno, ed intrapresero subito un'accanita resistenza all'invasore nei modi di una ostinata e persistente guerriglia. Essi infatti erano armati alla leggera: utilizzavano le pelli di muflone come corazze naturali, oltre ad un piccolo scudo ed una piccola spada.\nGi\u00e0 nel 236 infatti, due anni dopo la conquista da parte romana del centro sardo-punico della Sardegna, i Romani condussero varie operazioni militari contro i Sardi che rifiutavano di sottomettersi. Nel 235, sobillati dai Cartaginesi che \"agivano segretamente\", i Sardi si ribellarono, ma la rivolta fu soffocata nel sangue da Manlio Torquato, che avrebbe celebrato il trionfo sui Sardi il 10 marzo del 234.\nNel 233 altre rivolte furono sanguinosamente represse dal Console Carvilio Massimo, il cui trionfo sarebbe stato celebrato il 1\u00ba aprile dello stesso anno. Nel 232 fu il console Manio Pomponio a sconfiggere i Sardi ed a ricevere gli onori del trionfo il 15 marzo. La resistenza, per\u00f2, era ben lungi dall'essere stata sedata ed anzi il clima si fece rovente. Sempre nel 233 a.C. i consoli Marco Emilio Lepido e Publicio Malleolo, di ritorno da una spedizione in Sardegna in cui avevano razziato dei villaggi, furono costretti da una tempesta a prendere terra in Corsica; gli abitanti li assalirono, massacrarono i soldati e li depredarono del bottino sardo. Il Senato di Roma invi\u00f2 allora nell'isola il console Caio Papirio Maso, il quale dopo una serie di buoni successi nelle zone costiere, si diede ad inseguire i corsi (per Roma \"i ribelli\") sulle montagne. Qui i padroni di casa ebbero facilmente la meglio, dovendo il romano fare i conti anche con la scarsit\u00e0 di rifornimenti e perdendo uomini, oltre che per le azioni militari, anche per la denutrizione delle sue truppe. Papirio fu costretto ad una resa e sottoscrisse un altro trattato i cui dettagli non sono noti, ma che assicur\u00f2 un buon periodo di pace. In seguito Roma complet\u00f2 l'occupazione della Corsica durante la prima guerra punica, dando l'avvio ad una fase di dominazione che dur\u00f2 ininterrotta per circa sette secoli.\nNel 231, data la grave situazione di pericolo, furono inviati addirittura due eserciti consolari: uno contro i Corsi, comandato da Papirio Masone, e uno, guidato da Marco Pomponio Matone, contro i Sardi. I consoli non ottennero il trionfo, dati i risultati fallimentari conseguiti. E a poco valse a Papirio Masone celebrare di sua iniziativa il trionfo, negatogli dal senato, sul monte Albano anzich\u00e9 sul Campidoglio e con una corona di mirto anzich\u00e9 di alloro.\nLa provincia di Sardegna e Corsica.\nNel 226 e 225 si verific\u00f2 una recrudescenza dei moti, ma ormai Roma era fortemente intenzionata ad assicurarsi il dominio del Mar Mediterraneo, e dunque il possesso della Sardegna e della Corsica, che continuavano ad essere di decisiva importanza; cos\u00ec, gi\u00e0 dal 227, le due isole (perlomeno le parti controllate da Roma) ottennero la forma giuridica ed il rango di Provincia - la seconda dopo la Sicilia - e vi fu inviato il pretore Marco Valerio Levino (?) per governarla. Per domare gli ultimi focolai, stavolta fu inviato l'esperto Console Gaio Atilio Regolo, con 2 legioni, ai primi di maggio del 225 a.C.\nLa rivolta sarda di Ampsicora e gli anni della guerra Annibalica.\nVerso la fine del 216 a.C. giunse a Roma una lettera del propretore Aulo Cornelio Mammula, il quale si lamentava del fatto che non erano stati corrisposti gli \"stipendia\" ai suoi soldati di stanza nell'isola, e che vi erano gravi carenze di approvvigionamenti di grano. Allo stesso fu risposto di dover provvedere con i propri mezzi, poich\u00e9 al momento non vi era alcuna possibilit\u00e0 di soddisfare tali richieste.\nIn assoluto, la pi\u00f9 importante rivolta dei Sardi fu quella del 215 a.C., scoppiata all'indomani delle grandi vittorie di Annibale in Italia. Livio sostiene che:\nIl nuovo pretore inviato nell'isola, Quinto Mucio Scevola, si ammal\u00f2 probabilmente di malaria dalla descrizione che ne fece Tito Livio. E quando si venne a sapere della sua malattia a Roma, gli vennero inviati dei rinforzi (pari a 5.000 fanti e 400 cavalieri), posti sotto il comando di Tito Manlio Torquato.\nUn autorevole esponente dell'aristocrazia terriera sardo-punica, quell'Amsicora (o Ampsicora) che Tito Livio defin\u00ec: \u00abqui tum auctoritate atque opibus longe primis erat\u00bb (colui il quale in quel tempo era largamente primo per autorit\u00e0 e per ricchezze), era infatti riuscito non solo a mettere in campo un esercito sardo abbastanza consistente, ma anche ad ottenere rinforzi militari da Cartagine, inviandovi ambasciatori in segreto. Secondo alcune fonti insieme ad Amsicora a condurre la rivolta si trovava pure \"Annone\", un ricco cittadino punico di Tharros. Cartagine sostenne la rivolta inviando una flotta forte di 15.000 armati, sotto il comando di Asdrubale il Calvo. Il piano di Amsicora era quello di dare battaglia solo quando tutte le forze disponibili si fossero riunite. Per continuare il reclutamento tra i sardi dell'interno, lasci\u00f2 il comando al figlio Iosto a Cornus con una parte dell'esercito. I rinforzi di Cartagine per\u00f2 non arrivarono in tempo per colpa di una tempesta che dirott\u00f2 le navi sulle isole Baleari dove rimase per molto tempo per essere riparata; e i Sardi dell'interno indugiarono troppo prima di unirsi al suo gruppo. Iosto accett\u00f2 imprudentemente la battaglia offerta dal comandante Manlio Torquato. L'esercito sardo fu sconfitto subendo la perdita di 3.000 soldati, 800 furono fatti prigionieri.\nAsdrubale il Calvo intanto raggiunse la Sardegna, sbarc\u00f2 a Tharros e respinse i Romani verso Caralis. A loro si un\u00ec Amsicora con il resto dell'esercito sardo. Lo scontro con i Romani avvenne nella piana del Campidano meridionale, tra Decimomannu e Sestu. Dopo una cruenta battaglia la coalizione sardo-punica fu duramente sconfitta, morirono 12.000 tra Sardi e Cartaginesi e 3.700 furono fatti prigionieri fra i quali Asdrubale il Calvo ed Annone. Iosto mor\u00ec in battaglia. Amsicora affranto dal dolore per la morte del figlio, non volendo finire nelle mani dei Romani si uccise.\nAlla fine dell'estate del 210 a.C., una flotta cartaginese di 40 navi, comandata da Amilcare apparve davanti alla citt\u00e0 di Olbia, situata nella costa nordest della Sardegna e la devast\u00f2; poi quando apparve il pretore Manlio Vulsone con l'esercito, il comandante cartaginese si affrett\u00f2 ad allontanarsi fino a raggiungere \"Caralis\" (Cagliari), che saccheggi\u00f2 e da l\u00ec fece ritorno in Africa con un ingente bottino.\nLe rivolte del II secolo.\nIl II secolo a.C. fu, specialmente nella sua prima parte, un periodo di importanti fermenti insurrezionali. Nel 181 a.C. ci fu una rivolta dei Corsi, sedata nel sangue dal pretore Marco Pinario Posca, che ne uccise circa 2.000 e fece un certo numero di schiavi. Nel 173 a.C. una nuova rivolta fece intervenire Attilio Servato, pretore in Sardegna, che fu battuto e costretto a ripararsi sull'altra isola; Attilio chiese rinforzi a Roma, questa invi\u00f2 Caio Cicerio che, dopo aver fatto voto a Giunone Moneta di erigerle un tempio in caso di successo, ottenne un nuovo sanguinoso successo, con 7.000 corsi uccisi e 1.700 fatti schiavi. Nel 163 a.C. a domare una nuova rivolta fu invece Marcus Juventhius Thalna, delle cui gesta non \u00e8 stato tramandato. Oltre al silenzio letterario sulla spedizione, colpiscono due aspetti anche pi\u00f9 singolari del poco che ne \u00e8 stato tramandato: il primo \u00e8 che dopo aver avuto notizia del successo il senato romano indisse delle preghiere pubbliche, il secondo \u00e8 che saputo a sua volta di quanto importante fosse stato considerato il suo successo, Thalna ne trasse tanta emozione da addirittura morirne. Morto Thalna, la ribellione dovette riprendere immediatamente, sostiene il Colonna, poich\u00e9 Valerio Massimo, pur senza parlare di altre rivolte, segnala che dalla Sardegna dovette allungarsi sull'isola corsa anche Scipione Nasica a completare la pacificazione; circa la complessiva azione romana di repressione delle insurrezioni, lo stesso Colonna suggerisce inoltre che in nessun caso debba essersi trattato di successi pieni poich\u00e9, oltre che al primo, a nessun altro condottiero fu poi pi\u00f9 concesso il trionfo.\nLa resistenza dei Sardi si protrasse ancora nel II secolo a.C. Per sedare la ribellione dei Balari e degli Iliesi del 177/176 a.C., il Senato invi\u00f2 il console Tiberio Sempronio Gracco al comando di due legioni di 5.200 fanti ciascuna, pi\u00f9 300 cavalieri, cui si associarono altri 1.200 fanti e 600 cavalieri fra alleati e Latini. In questa rivolta persero la vita 27.000 sardi (12.000 nel 177 e 15.000 nel 176); in seguito alla sconfitta, a queste comunit\u00e0 fu raddoppiato il gravame delle tasse, mentre Gracco ottenne il trionfo. Tito Livio documenta l'iscrizione nel tempio della dea Mater Matuta, a Roma, dove i vincitori esposero una lapide celebrativa che diceva:\u00ab \"Sotto il comando e gli auspici del console Tiberio Sempronio Gracco, la legione e l'esercito del popolo romano sottomisero la Sardegna. In questa provincia furono uccisi o catturati pi\u00f9 di 80.000 nemici. Condotte le cose nel modo pi\u00f9 felice per lo Stato romano, liberati gli amici, restaurate le rendite, egli riport\u00f2 indietro l'esercito sano e salvo e ricco di bottino; per la seconda volta entr\u00f2 a Roma trionfando. In ricordo di questi avvenimenti ha dedicato questa tavola a Giove.\"\u00bb La Sardegna in epoca romana aveva appena 1/5 dei suoi abitanti attuali (300.000 contro 1.600.000 attuali) e la Barbagia (pi\u00f9 o meno la provincia di Nuoro) poteva avere allora appena 55\u00a0000 abitanti (1/5 dei suoi attuali 280.000). Se l'epigrafe raccontava il vero, i Romani avevano ucciso la met\u00e0 degli abitanti, per di pi\u00f9 tutti maschi e adulti.\nLe rivolte dei Sardi non si erano concluse, ma bisogn\u00f2 attendere gli anni 163 e 162 a.C. per vederne di nuove (13-14 anni dopo lo sterminio compiuto da Sempronio Gracco). Non si sa molto su queste rivolte poich\u00e9 andarono perduti i testi di Tito Livio successivi al 167. Si sa per\u00f2 da altre fonti che le sollevazioni causate dall'eccessiva pressione fiscale dei pretori romani continuarono e gli eserciti e i generali romani che si susseguirono nel compito di domare questa terra utilizzarono sempre la stessa strategia: eliminare il maggior numero di Sardi possibile.\nTra le ultime rivolte di una qualche importanza vanno citate quelle del 126 e del 122: quest'ultima permise a Lucio Aurelio di celebrare l'8 dicembre il penultimo trionfo romano sui Sardi. L'onore per\u00f2 dell'ultimo fu dato dal Senato al console Marco Cecilio Metello che nel 111 a.C., dopo 127 anni di lotta, sconfisse l'ultima resistenza dei Sardi uniti (quelli delle coste e dell'interno).\nDa questo momento, i Sardi delle zone costiere e delle pianure dell'Isola smisero di ribellarsi e col passare del tempo si romanizzarono. Continuarono invece le ribellioni delle seguenti trib\u00f9 dell'interno che costrinsero le guarnigioni romane a estenuanti campagne militari.\nIn queste epoche, un gran numero di Sardi che erano stati fatti prigionieri furono venduti come schiavi nei mercati di Roma, al punto che divenne proverbiale la frase di Livio: \"sardi venales\" (sardi a basso costo).\nMario fond\u00f2 in Corsica la citt\u00e0 di Mariana (\"Colonia Mariana a Caio Mario deducta\"), sita presso l'attuale comune di Lucciana verso la foce del Golo, nel 105 a.C. Da questo momento inizi\u00f2 la colonizzazione vera e propria e sull'isola fiorirono ville rustiche e suburbane, villaggi e insediamenti di ogni tipo, incluse le terme di Orezza e Guagno.\nLe Guerre Sociali.\nDurante le guerre civili romane la Sardegna fu dapprima spinta verso la fazione mariana dal suo governatore Quinto Antonio e poco dopo indotta a schierarsi nel campo opposto dal sopraggiungere del rappresentante di Silla. Nell'81 a.C. furono i legionari di Silla a trovare in Corsica il luogo di pensionamento, stavolta presso Aleria.\nMorto Silla, il pretore Caio Valerio Triario mantenne la Sardegna fedele al partito senatorio capeggiato da Pompeo (l'isola pag\u00f2 a quest'ultimo un enorme tributo in acciaio per le armi del suo esercito nel 47 a.C.), finch\u00e9 Carales (Cagliari) non si schier\u00f2 con Cesare, imitata poco dopo da tutto il resto dell'isola. Fu scacciato il luogotenente di Pompeo, Marco Cotta, e fu accolto favorevolmente quello di Cesare, Quinto Valerio Orca. I pompeiani non si diedero per vinti e iniziarono una serie di azioni guerresche intese alla riconquista delle citt\u00e0 costiere. Sulci si arrese mentre Carales resistette: per questo motivo, Cesare pun\u00ec la prima e premi\u00f2 la seconda. La situazione si capovolse di nuovo nel 44 a.C., quando la Sardegna, assegnata ad Ottaviano, fu invece occupata da Sesto Pompeo che la tenne come preziosa base per la sua lotta contro i cesariani fino al 38 a.C., quando, tradito dal suo luogotenente, fu definitivamente soppiantato da Ottaviano nel possesso dell'isola.\nCon quella data finalmente ebbe termine per la Sardegna il periodo delle lotte violente e dei bruschi sovvertimenti politici, con le loro funeste conseguenze economiche, durato esattamente duecento anni.\nNel 44 a.C. Diodoro Siculo visit\u00f2 la Corsica e not\u00f2 che i c\u00f2rsi osservavano tra loro regole di giustizia e di umanit\u00e0 che valut\u00f2 pi\u00f9 evolute di quelle di altri popoli barbari; ne stim\u00f2 il numero in circa 30.000 e rifer\u00ec che essi erano dediti alla pastorizia e che marchiavano le greggi lasciate libere al pascolo. La tradizione della propriet\u00e0 comune delle terre \"comunali\" non fu eradicata del tutto se non nella seconda met\u00e0 del XIX secolo.\nI primi due secoli dell'Impero.\nIl 13 gennaio del 27 a.C. le province dell'Impero romano furono ripartite tra le province affidate all'Imperatore Augusto, governate da legati di rango senatorio, e province affidate al senato, tra cui la Sardegna e Corsica, governate da proconsoli (proconsules) di rango senatorio . Anche nelle province senatorie l'Imperatore aveva suoi rappresentanti di rango equestre detti procuratori (procuratores)\nPresso Aleria e Mariana si approntarono basi secondarie della flotta imperiale di Miseno. I marinai c\u00f2rsi arruolati presso i porti dell'isola furono tra i primi a ottenere la cittadinanza romana (sotto Vespasiano, nel 75). Analogamente a quanto avveniva in altre province, i Romani si guadagnarono il rispetto e la collaborazione dei capi locali (a cominciare dai Venacini, trib\u00f9 del Capo Corso), riconoscendo loro funzioni di governo locale ed apportando ricchezza con la messa a profitto delle terre sfruttabili in collina e lungo le coste.\nNel 6 d.C. i Sardi si ribellarono, non solo all'interno ma anche nelle pianure, e manifestarono il loro malcontento unendosi ai pirati del Tirreno. La violenza di questa rivolta costrinse Augusto a rimuovere i senatori dal comando della Sardegna ed a prenderne lui stesso il controllo diretto. Fu inviato un distaccamento di legionari, comandati da un prolegato (al posto del legato) di rango equestre o da un prefetto, a rinforzare la presenza militare sull'isola che prima era affidata solo ad alcune coorti ausiliarie. La rivolta fu cos\u00ec violenta che alcuni storici hanno ipotizzato che la Sardegna e la Corsica fossero state divise e affidate a 2 governatori di pari grado indipendenti l'uno dall'altro; \u00e8 infatti attestata l'esistenza di un \"praefectus corsicae\". Pi\u00f9 accreditata \u00e8 per\u00f2 l'ipotesi che vuole che questo prefetto di Corsica fosse un subordinato del governatore della Sardegna.\nSvetonio ci dice che Augusto visit\u00f2 tutte le province tranne la Sardegna e l'Africa poich\u00e9 le condizioni del mare non glielo permisero, mentre quando il mare non glielo impediva non c'era bisogno che partisse: questo fa capire che la rivolta pur essendo violenta non dur\u00f2 molto. Infatti nel 19 Tiberio sostitu\u00ec il distaccamento di legionari con 4000 liberti (o figli di liberti) ebrei. La situazione ritorn\u00f2 tranquilla e Claudio ridette il comando al senato.\nNerone mand\u00f2 in esilio in Sardegna Aniceto, ex precettore dell'imperatore ed ex prefetto della flotta di Miseno. Aniceto, su istigazione di Nerone ne aveva ucciso la madre, Agrippina e qualche anno dopo, per spianare la strada a Poppea \"confess\u00f2\" una relazione con Claudia Ottavia moglie legittima di Nerone e fanciulla di specchiata virt\u00f9. Probabilmente per evitare fughe di notizie o ricatti Aniceto fu spedito in Sardegna dove visse fra gli agi al sicuro anche da eventuali sicari dell'imperatore. Seneca, il tutore di Nerone, pass\u00f2 dieci anni in esilio in Corsica a partire dal 41.\nNel 73 Vespasiano, tolse al senato il controllo della Sardegna - forse di nuovo in fermento - e la affid\u00f2 a un procuratore. L'imperatore Traiano tra il 115 e il 117 ristruttur\u00f2 e potenzi\u00f2 il centro di \"Aquae Hypsitanae\" che assunse in suo onore il nome di \"Forum Traiani\".\nIl II secolo fu un momento di sviluppo e di prosperit\u00e0 anche per la Sardegna: tutti gli abitanti, anche i barbaricini, si mostravano contenti della politica romana (almeno secondo la storiografia ufficiale) e ben presto tutta l'isola avrebbe parlato latino (la lingua dei Cartaginesi \u00e8 attestata fino al principato di Marco Aurelio). In questo periodo non ci furono rivolte ed i Romani ebbero la possibilit\u00e0 di ricostruire e migliorare la rete stradale punica spingendola anche all'interno, costruirono terme, anfiteatri, ponti, acquedotti, colonie e monumenti.\nLa ricchezza della Sardegna era dovuta ad uno sfruttamento agricolo e minerario senza precedenti: l'isola infatti esportava piombo, ferro, acciaio e argento grazie alle sue miniere, e grano per 250.000 persone. Ma nonostante tutto la Sardegna venne sempre considerata, e non solo sotto i Romani, come una terra lontana e utile solo per isolare prigionieri e nemici dell'impero. Tra le varie persone che giunsero in Sardegna dal mare vi erano numerosi criminali, rivoluzionari ma anche tantissimi cristiani tra cui anche i papi Callisto (174) e papa Ponziano (235) e il famoso prete Ippolito.\nI governatori, in questa fase, sembravano di fatto dei coordinatori manageriali, con esperienza nel rifornimento e nel trasporto del grano, pi\u00f9 che uomini d'arme. Sappiamo ora con certezza che, nel 170, la Sardegna era sotto il controllo senatoriale. Se Ippolito \u00e8 preciso nella sua terminologia, il governatore della provincia era chiamato \"procurator\". Questi governatori (procuratori) gestirono il territorio in modo pacifico fino al 211, ma dopo, come del resto in tutto l'impero, riprese il malcontento della popolazione, che costrinse i governatori a reprimere le rivolte con l'uso della forza, nei casi pi\u00f9 gravi.\nGli ultimi tre secoli dell'Impero.\nNel 226 la situazione era cambiata rispetto a quella del secolo precedente; i governatori erano quasi tutti militari ed alcuni, come Tizio Licinio Hierocle e Publio Sallustio Sempronio, erano anche uomini con esperienze di guerra. Il malcontento and\u00f2 aumentando poich\u00e9 le tasse erano alte, il latifondo si diffondeva e gli agricoltori erano sempre pi\u00f9 legati alla terra. Il fatto che nel 212 grazie a Caracalla i Sardi e i Corsi, come tutti gli abitanti dell'Impero, avessero ottenuto la cittadinanza romana, pass\u00f2 in secondo piano poich\u00e9 questo onore era in concreto legato a tasse aggiuntive.\nTra il 245 e il 248, durante il regno di Filippo l'Arabo, fu intrapresa la ristrutturazione e risistemazione dell'impianto viario della provincia che cominci\u00f2 con Publio Elio Valente e continu\u00f2 anche durante il breve regno di Emiliano.\nRicordiamo, inoltre, di numerosi martiri del periodo. San Simplicio, San Gavino, San Saturnino, San Lussorio e Sant'Efisio in Sardegna mentre Santa Devota (martire attorno al 202, persecuzione di Settimio Severo, o al 304, persecuzione di Diocleziano) \u00e8, assieme a santa Giulia, una delle prime sante c\u00f2rse di cui si sia avuta notizia. Secondo la leggenda, la nave che ne trasportava il feretro verso l'Africa fu gettata da una tempesta sul litorale monegasco. Per questo sarebbe divenuta la patrona del Principato di Monaco e della famiglia Grimaldi. Santa Giulia (martire durante la persecuzione di Decio del 250, o quella di Diocleziano), \u00e8 la patrona di Corsica e di Brescia, citt\u00e0 dove riposano le sue reliquie dopo che vi fu fatta trasportare da Ansa, moglie del re longobardo Desiderio nel 762. Santa Giulia \u00e8 patrona anche di Livorno, dove le spoglie della santa avrebbero fatto tappa provenendo dalla Corsica. A queste martiri se ne aggiunge un'intera schiera, tra i quali san Parteo, che fu forse il primo vescovo di Corsica. Il primo vescovo c\u00f2rso di cui si abbia notizia certa \u00e8 Catonus Corsicanus, che partecip\u00f2, cos\u00ec come il vescovo di Caralis Quintinasio, al Concilio di Arles indetto da Costantino I nel 314.\nNel 286 Diocleziano un\u00ec la provincia alla Dioecesis Italiciana. Dopo la divisione della diocesi attuata da Costantino, venne compresa nell'Italia Suburbicaria.\nSardegna e Corsica rimasero sotto Roma per tutto il convulso IV secolo e i primi decenni del V (nell'impero romano d'Occidente), fino a quando nel 456 i Vandali, di ritorno dalla penisola, dove avevano saccheggiato Roma, \"en passant\" le conquistarono e le annessero al loro regno. Ma vinsero solo sulle coste, poich\u00e9 i Sardi dell'interno, ormai pratici, immediatamente si ribellarono ai Vandali impedendo loro di entrare nella loro zona. Aleria, in Corsica, fu saccheggiata e, abbandonata, fin\u00ec in rovina, lo stesso destino tocc\u00f2 ad Olbia.\nLa parte romanizzata della Sardegna, grazie ad un certo Goda, che era un governatore vandalo dell'isola di origine gotica, dopo essersi ribellato al potere centrale nel 533 resistette per un certo periodo ai Vandali assumendo il titolo di \"Rex\".\nDifesa ed esercito.\nI Sardi entrarono anche a far parte dell'esercito romano dando il loro modesto contributo ovunque vi fossero truppe; infatti, per quanto riguarda i legionari, non essendo un'isola molto popolata, e dato che i cittadini non avevano avuto la cittadinanza (ottenuta dopo la riforma di Caracalla), il numero fu sempre bassissimo ed entra nelle statistiche solo nell'epoca successiva ad Adriano.\nPer quanto riguarda gli ausiliari, i Sardi fornirono (come isola Sardegna) 3 coorti, mentre come provincia (Sardegna e Corsica) 6 coorti, 3 per ciascuna isola con un numero maggiore dei Sardi sui Corsi.\nLa \"Cohors I Sardorum\" era probabilmente stanziata a Cagliari nei primi tre secoli d.C., mentre la \"Cohors II Sardorum\" fondata al tempo di Adriano, era stanziata a Sur Djuab, a circa 100\u00a0km a sud di Algeri.\nIl riscatto della Sardegna avvenne con la flotta; infatti i Sardi erano la prima fonte di reclutamento occidentale della flotta di Miseno. Considerando invece tutto l'impero, l'isola diventa la quarta fonte di reclutamento della stessa flotta, battuta soltanto dalle province d'Egitto, d'Asia e della Tracia che avevano una popolazione molto pi\u00f9 grande.\nGeografia politica ed economica.\nStrabone, che scrisse durante il principato di Augusto e Tiberio, descriveva la Corsica come un'isola scarsamente abitata, con un territorio sassoso e per lo pi\u00f9 impraticabile. I suoi abitanti risultavano ancora dei selvaggi che vivevano di rapine.\nStrabone descrive la Sardegna come un territorio roccioso e non ancora del tutto pacificato. Essa possiede un territorio interno molto fertile di ogni prodotto, in particolare di grano. Purtuttavia, cos\u00ec come nei confronti delle popolazioni corse, anche di quelle sarde le fonti romane (a differenza dei miti greci) non riportano generalmente una buona opinione.\nIl passaggio dei Romani lasci\u00f2 numerose tracce nella geografia della Sardegna per l'importante opera di mappatura del territorio, del quale si ebbero le prime serie catalogazioni, ed ovviamente nella toponomastica, di cui parte non \u00e8 stata ancora soppiantata nonostante il tempo trascorso. Le Bocche di Bonifacio, che separano la Sardegna dalla Corsica, erano un tratto di mare molto temuto dai romani per via delle correnti che potevano far affondare le loro navi ed erano dette \"Fretum Gallicum\". L'isola dell'Asinara, famosa per il carcere chiuso solo pochi anni fa, era detta \"Herculis\" mentre le isole di San Pietro e di Sant'Antioco erano dette rispettivamente \"Accipitrum\" la prima e \"Plumbaria\" la seconda; Capo Teulada, la punta meridionale dell'isola era chiamata \"Chersonesum Promontorium\" mentre Punta Falcone, l'opposto settentrionale di Capo Teulada, era detta \"Gorditanum Promontorium\"; l'attuale fiume Tirso era chiamato \"Thyrsus\".\nMaggiori centri provinciali e trib\u00f9 autoctone.\nPrima Strabone e poi, intorno al 150, il geografo Claudio Tolomeo, nella sua opera cartografica, offr\u00ec una descrizione piuttosto accurata della Corsica preromana, elencando:\nPlinio ci informa che \"In essa (la Sardegna), i pi\u00f9 celebri (sono): tra i popoli, gli Iliei, i Balari e i Corsi\"; vengono inoltre menzionati pi\u00f9 volte altri popoli minori come i \"Parati\", i \"Sossinati\" e gli \"Aconiti\", che secondo gli storici romani abitavano nelle caverne e depredavano i prodotti degli altri Sardi che lavoravano la terra e che con le loro navi si spingevano fino alle coste dell'Etruria per depredarla.\nTuttavia bisogna tener presente che i luoghi abitati da questi popoli minori videro molti secoli prima dell'arrivo dei Romani il fiorire della civilt\u00e0 Nuragica, come in tutto il resto della Sardegna, l'apparente arretratezza di tali popoli fu probabilmente dovuta alle grosse perdite subite contro Cartaginesi e soprattutto contro i Romani, che portarono alla relegazione di alcune popolazioni ribelli nei monti interni, creando una divisione tra i Sardi abitatori di citt\u00e0 e di villaggi nelle pianure e nelle coste e i Sardi montanari che in gran parte si \"imbarbarirono\" e si diedero al banditismo.\nSempre i Romani, nei secoli in cui dominarono la Sardegna, fondarono alcune nuove citt\u00e0 come Turris Libisonis (oggi Porto Torres) e fecero sviluppare molti centri abitati soprattutto nelle coste, come \"Carales\", Olbia, Fanum Carisii (oggi Orosei), Nora e Tharros, ma anche nell'interno, come Forum Traiani (oggi Fordongianus), Forum Augusti (oggi Austis), Valentia (oggi Nuragus),Colonia Julia Uselis (oggi Usellus), ed infine elevarono diverse citt\u00e0 al rango di municipio.\nBonorva.\nIl generale sabaudo Alberto La Marmora, in esplorazione presso San Simeone di Bonorva, aveva identificato un forte romano che era stato dimenticato per tutto questo tempo. Il Tetti indica in realt\u00e0 che si trattava di una fortificazione punica, che era stata occupata dai romani. Nulla per\u00f2 dimostra una presenza militare in questo luogo per i primi secoli dell'Impero romano.\nCagliari.\nCagliari (\"Carales\" o \"Karalis\") era la citt\u00e0 pi\u00f9 importante della Sardegna. Il fatto che da qui partissero ben quattro strade che attraversavano l'intera isola dal sud al nord, la circostanza che il suo porto fosse un centro strategico importante per le rotte commerciali del Mediterraneo occidentale (che oltretutto ospitava un distaccamento della flotta di Miseno ed era il porto dal quale partiva il grano per l'approvvigionamento di Roma) e che la sua popolazione fosse all'incirca di 20.000 abitanti, rendeva Carales una tra le pi\u00f9 importanti citt\u00e0 marittime della zona occidentale dell'Impero romano.\nLa zona abitata si sviluppava sulla costa per circa 300 ettari, il centro di questa citt\u00e0 era il foro, dove sorgevano numerosi edifici come la curia municipale, l'archivio provinciale, la sede del governatore, la basilica, il tempio di Giove Capitolino. La citt\u00e0 fu interessata da una serie di interventi edilizi di pubblica utilit\u00e0 come la realizzazione di una complessa rete fognaria e la pavimentazione di strade e piazze, la costruzione di un acquedotto (nel 140 d.C.) che molto probabilmente prendeva l'acqua dalla sorgente di Villamassargia e, attraverso Siliqua, Decimo, Assemini, Elmas, arrivava in citt\u00e0 passando per il quartiere di Stampace.\nNel I secolo d.C. la citt\u00e0 fu dotata di eleganti passeggiate coperte da portici mentre nel II secolo d.C. fu costruito l'anfiteatro, ancora utilizzato per gli spettacoli al giorno d'oggi, semi-scavato nella roccia, che poteva ospitare fino a 10.000 persone. Il titolo di \"municipium\" fu ottenuto solo sul finire del I secolo a.C.; era un titolo importante perch\u00e9 le consentiva di essere una citt\u00e0 autonoma con cittadinanza romana.\nPer quanto riguarda le differenze tra i vari quartieri, quelli signorili sorgevano nel territorio a nord di Sant'Avendrace e nell'area di San Lucifero; al loro interno sorgevano le terme, i templi, alcuni teatri e numerose ricche abitazioni; i quartieri mercantili si trovavano nella zona della Marina e i quartieri popolari vicino al porto, fra l'odierna via Roma e il Corso Vittorio Emanuele.\nClaudio Claudiano, nel IV secolo, descrisse cos\u00ec la citt\u00e0 di Caralis:\nCalangianus.\nNell'attuale Calangianus \u00e8 identificato l'oppidum di Calangiani o Calonianus, citato nella Geographia del Fara. Oltre alle diverse tracce di strada romana per Olbia e Tibula, sono state ritrovate rovine dell'oppidum nei pressi di Monti Biancu e della localit\u00e0 Santa Margherita, un busto di Demetra a Monti di Deu ed un'anfora all'interno del nuraghe Agnu. Inoltre, il toponimo deriverebbe dalla divinit\u00e0 Giano, il cui culto era molto diffuso in Sardegna.\nFordongianus.\nFordongianus, \"Forum Traiani\", si trova oggi in provincia di Oristano ed \u00e8 particolarmente importante per la sua posizione geografica che lo vede incuneato tra i monti della Valle del Tirso, naturale via di penetrazione dalla pianura all'entroterra e punto di contatto tra i due diversi mondi. Fin dalla sua fondazione fu un centro rinomato per le sue terme, che sfruttavano una fonte naturale di acqua calda e curativa.\nQui si trova un'iscrizione che testimonia come l'attivit\u00e0 delle genti della Barbaria fosse ancora viva nel I secolo d.C. poich\u00e9 furono queste a dedicare un'iscrizione ad un imperatore, probabilmente Tiberio, rinvenuta nel Forum Traiani.\nCome gi\u00e0 accennato in precedenza, tra le motivazioni originarie dell'insediamento, si pone la presenza di una fonte d'acqua naturalmente calda e curativa. Sfruttando la fonte sorse, proprio presso il fiume, un vasto edificio termale (che costituisce oggi il nucleo dell'attuale area archeologica) caratterizzato da una grande piscina, in origine coperta, in cui giungono le acque calde temperate con un'aggiunta di acqua fredda. L'aspetto curativo delle terme \u00e8 sottolineato dal rinvenimento di due statue del dio Bes, divinit\u00e0 legata ai culti salutiferi, e la loro importanza \u00e8 messa in evidenza dalla recente scoperta di un piccolo spazio sacro dedicato alle ninfe, divinit\u00e0 delle acque.\nIn un'area vicina all'attuale centro abitato \u00e8 stato rinvenuto l'anfiteatro, vicino alla necropoli tardo-antica sulla quale fu edificata nell'XI secolo la chiesa di San Lussorio.\nMamoiada.\nMamoiada (o Mamujada) era probabilmente uno stanziamento militare romano nell'isola, infatti diversi studiosi moderni sono propensi a far derivare il suo nome da \"mansio manubiata\" (stazione vigilata, sorvegliata). Altra prova a favore di questa ipotesi \u00e8 il nome del quartiere pi\u00f9 antico della citt\u00e0 \"su Qastru\" (dal lat. \"castrum\", campo fortificato, accampamento militare).\nMamoiada in effetti si trova in una zona centrale e quindi strategica della Barbagia, e precisamente al centro della cerchia dei seguenti villaggi: Orgosolo, Fonni, Gavoi, Lodine, Ollolai, Olzai, Sarule ed Orani, e dunque questa sua posizione strategica non poteva non essere sfruttata dalle truppe romane nelle loro azioni di sorveglianza e di repressione.\nMacomer.\nFondata tra il VI e il V secolo a.C. dai Punici Macopsissa costituiva un importante centro per il controllo del territorio. La sua importanza aument\u00f2 durante il periodo romano, divenendo un importante snodo fra Calares e Turris Libisonis. Macomer era un importante nodo della rete viaria creata dai Romani sull'Isola.\nMeana Sardo.\nAnche Meana Sardo, villaggio della Barbagia, era probabilmente un presidio romano poich\u00e9 il suo nome potrebbe derivare da \"mansio mediana\" (stazione mediana o intermedia) di una tra le pi\u00f9 importanti arterie stradali romani nell'isola quella che da Carales porta a Olbia.\nMeana si trova esattamente a met\u00e0 strada di quel lungo tracciato ed anche a met\u00e0 strada tra la costa orientale e quella occidentale della Sardegna.\nNora.\nIl preesistente abitato punico non ha condizionato in maniera particolare l'assetto urbano di epoca romana.\nI Romani hanno effettuato infatti pesanti interventi per la costruzione di strade, edifici e aree pubbliche come il teatro e il foro, demolendo i precedenti edifici, in un piano di forte rinnovamento urbanistico. I Romani modificarono a tal punto la citt\u00e0 probabilmente perch\u00e9 Nora fu la prima sede del governatore della provincia.\nNumerose erano le ville e le case dei nobili e della plebe; degli edifici non rimane molto poich\u00e9 erano costruiti con zoccolo in pietra e l'elevato in mattoni crudi. A differenza delle case e delle ville le strutture pubbliche erano costruite col cemento e rivestite di laterizi o grossi blocchi di pietra. Le pi\u00f9 importanti opere della citt\u00e0 erano: il teatro, costruito in et\u00e0 augustea, e le terme a mare, edificate tra la fine del II e gli inizi del III secolo d.C.\nNuoro.\nSono scarne le notizie sulla citt\u00e0 di Nuoro in epoca romana. Secondo alcuni proprio all'inizio della dominazione romana la citt\u00e0 fu fondata con l'unione di vari gruppi nuragici, inizialmente legati contro il nemico comunque, successivamente spinti all'unione dalla possibilit\u00e0 di arricchirsi col commercio dei prodotti locali.\nFurono due i primi nuclei cittadini, infatti i primi due gruppi si insediarono in parti diverse: un gruppo si stanzi\u00f2 nel monte Ortobene, l'altro nel quartiere di Seuna, l'altro nel quartiere di San Pietro. In seguito i due gruppi si riunirono dando origine alla vera e propria citt\u00e0. Importante \u00e8 anche il fatto che a Nuoro nella zona pi\u00f9 ricca dal punto di vista agricolo, oltre Badu e'Carros, ci fosse un presidio militare. Questa zona infatti si chiama \"Corte\", e ricorda molto la Coorte, che nel periodo romano era un gruppo di soldati.\nLa citt\u00e0 ha avuto una grande importanza strategica poich\u00e9 \u00e8 situata proprio al centro della Barbagia, i cui abitanti per secoli si ribellarono ai Romani prima di essere romanizzati parzialmente. Nuoro sorge infatti lungo l'antico percorso principale (asse nord-sud) della \"a Olbia-Karales per Mediterranea\", nello snodo con la \"via Transversae\" (la trasversale mediana) che attraversava la Sardegna lungo un asse est-ovest (con quattro stazioni nodali negli incroci con le 4 \"principales\": \"Cornus - Macopsissa - Nuoro - Dorgali/Orosei\"). La \"Trasversale mediana\" era utilizzata anche per il trasporto del grano della valle del Tirso verso la costa di Dorgali e Orosei, per l'imbarco del prodotto destinato al porto di Ostia. Sempre a Nuoro terminava anche una strada vicinale per l'odierna Benetutti.\nOlbia.\nOlbia occup\u00f2 in et\u00e0 romana gli stessi spazi della citt\u00e0 punica fino alle soglie dell'et\u00e0 imperiale. Infatti non pare che durante la repubblica si siano verificati sostanziali mutamenti nell'assetto urbanistico che continu\u00f2 a mantenere, intatto, il primitivo impianto ortogonale dei fondatori cartaginesi. Successivamente la citt\u00e0 si arricch\u00ec di opere pubbliche: vennero lastricate le strade, si edificarono due impianti termali e un acquedotto, i cui resti sono tuttora visibili a nord della citt\u00e0, e si rinnovarono alcune strutture templari.\nUna concubina di Nerone di nome Atte fece erigere ad Olbia un tempio a Cerere, e grazie all'imperatore ebbe latifondi nell'agro e fu anche proprietaria di un'officina che fabbricava laterizi.\nIl porto, in contatto con i principali scali del Mediterraneo, fu di primaria importanza nell'ambito della Sardegna settentrionale poich\u00e9 da qui partivano per Roma buona parte dei prodotti, soprattutto cerealicoli, del nord dell'isola che confluivano nella citt\u00e0 grazie a tre grandi strade. Per questo motivo nel 56 a.C., soggiorn\u00f2 nella citt\u00e0 Quinto, fratello di Marco Tullio Cicerone, che controllava i commerci per ordine di Pompeo.\nLa necropoli, che si estese uniformemente oltre la cinta urbana a occidente della citt\u00e0, restitu\u00ec ricchi corredi funerari. In particolare, nell'area della collina oggi occupata dalla chiesa di San Simplicio (santo qui martirizzato, secondo la tradizione locale, durante le persecuzioni di Diocleziano), l'utilizzo per le sepolture avvenne fino a et\u00e0 medioevale e vi si rinvennero preziose oreficerie, sarcofagi istoriati e iscrizioni.\nIntorno alla met\u00e0 del V secolo Olbia fu saccheggiata dai Vandali come dimostrano gli straordinari ritrovamenti avvenuti nel 1999 nell'area del porto vecchio. Furono infatti ritrovati 24 relitti di navi romane e medievali e da questo scavo \u00e8 stato possibile accertare l'attacco dei Vandali e il crollo della citt\u00e0 anche se l'abitato non fu abbandonato e rifior\u00ec in et\u00e0 medievale.\nOschiri.\nUna mattonella o un mattone trovata a Oschiri porta l'iscrizione COHR P S per \"coh(o)r(tis) p(rimae)\" o \"p(raetoriae) S(ardorum)\", ma non \u00e8 impossibile che provenga da Nostra Signora di Castro poich\u00e9 non \u00e8 conosciuto bene il modo in cui \u00e8 stato scoperto questo mattone. Per il resto il luogo non ha nulla che faccia pensare ad una presenza militare romana.\nPorto Torres.\nPresumibilmente il sostantivo con cui veniva identificata la citt\u00e0, in epoca romana, era Turris Libysonis. Questo lo si deduce grazie a Plinio il Vecchio, il quale, nella sua Naturalis Historia(nel I secolo d.C.) cita \"Colonia autem una que vocatur ad turrem libisonis\", letteralmente; \"mentre v'\u00e8 (in Sardegna) una sola colonia romana, presso la torre di libiso\". Tale scrittura fa pensare ad un riferimento artificiale, probabilmente una torre nuragica (Nuraghe). \u00c8 invece grazie all'anonimo Ravennate che si evince lo status dell'insediamento, il quale sostiene; \"Turris Librisonis colonia Iulia\", da che si nota l'aggettivo Iulia, dovuto verosimilmente a Giulio Cesare, probabile fondatore della colonia, durante il viaggio di ritorno dall'Africa o ad Ottaviano delegatore di un tale, Marco Lurio, che potrebbe aver fondato la colonia intorno al 42\\40 a.C.\nOltre a ci\u00f2 l'importanza del centro, nell'isola, era notevole, paragonabile solo a quella di Carales. L'importanza politica \u00e8 deducibile dalla \"Passio Sanctorum Martyrum Gavini Proti et Jianuarii\", nel quale si esterna la presenza di una residenza del governatore della provincia romana, tale Barbaro.\nL'importanza economica invece \u00e8 palese dalle rovine restanti, terme imponenti \u00e8 una impressionante maglia urbana, il centro per altro era in comunicazione diretta con Roma, tant'\u00e8 vero che nella Ostia antica, si trova un mosaico che riporta \"Naviculari Turritani\", riconducibile ai commercianti di Turris. Infatti le esportazioni di cereali erano notevoli, grazie alla grande pianura della Nurra, in diretta comunicazione con la colonia mediante il \"ponte romano\" (costruzione pi\u00f9 imponente del suo genere nell'intera provincia), sovrastante il fiume Riu Mannu, che tra le altre cose era utilizzato come via alternativa per i traffici con l'interno dell'isola, si ipotizza la presenza di un porto fluviale, oltre a quello marittimo. Ma oltre alle esportazioni cerealicole, erano massicce anche quelle minerali, e salini, provenienti dai vicini siti. cosa particolare era la presenza del culto di Iside.\nAltre prove storiche sono dovute a Cicerone in una sua lettera la chiama \"Collina\" ma, visti i ritrovamenti archeologici trovati, possiamo affermare con sicurezza che Turris Libisonis non fu per Roma solo una collina. Non \u00e8 un caso che la citt\u00e0 continu\u00f2 ad esistere nei secoli successivi tenendo inalterata la sua importanza strategica al centro del mediterraneo.\nDi importante interesse non architettonico non fu solo il ponte romano e le terme fortemente mosaicate ma anche le strade: in alcuni tratti l'attuale Strada statale 131 Carlo Felice risulta affiancata dalla vecchia strada romana, che seguiva il medesimo percorso fra i due poli dell'isola.\nQuartu Sant'Elena.\nIl termine Quarto, ai tempi dei romani, stava a indicare la distanza in miglia che separava l'antico insediamento quartese da Cagliari. Infatti distava 4 miglia romane da Carales. \u00c8 stata da sempre una meta ambita, viste le possibilit\u00e0 che offriva, grazie ad un'economia agricola stabile e fruttuosa integrata alla pesca e alla caccia.\nSassari.\nNonostante la citt\u00e0 di Sassari sia stata fondata in periodo Medioevale, il suo territorio conserva ricche testimonianze d'epoca romana, a partire da opere infrastrutturali di rilievo come i resti della strada che collegava Cagliari a Porto Torres e le rovine dell'acquedotto romano che serviva la colonia romana di Turris.\nL'area ricca di vegetazione e sorgenti, era un luogo amato dalle famiglie patrizie della vicina colonia di Porto Torres, per cui oggi sono presenti nel territorio le rovine di alcune residenze d'epoca romana, la pi\u00f9 famosa delle quali situata nei sotterranei della cattedrale di San Nicola, molti edifici medioevali sono stati costruiti riutilizzando materiali provenienti da abitazioni romane, le colonne presenti nel piazzale del santuario di San Pietro di Silki, provengono da un tempio romano smantellato che sorgeva nella zona.\nSulci (Sant'Antioco).\nIn epoca romana Sulci continu\u00f2 a fiorire sino a diventare, a detta del geografo greco Strabone, la citt\u00e0 pi\u00f9 florida della Sardegna romana insieme a Caralis. Lo sfruttamento dei bacini minerari dell'Iglesiente, dove pare sorgesse l'insediamento di Metalla, non era infatti cessato, e con esso l'intenso traffico nel porto sulcitano: di qui l'appellativo dell'antica Sulci \"Insula plumbea\". La citt\u00e0 dovette disporre di ingenti risorse finanziarie se all'epoca della guerra civile tra Cesare e Pompeo (I sec. a.C.) pot\u00e9 pagare una multa di circa 10 milioni di sesterzi inflittale da parte di Cesare, giunto nel frattempo nell'antipompeiana Caralis.\nSulci si riprese ben presto dallo smacco subito, forte anche della floridezza del suo porto e dunque della sua economia, sino quando, intorno al I sec. d.C., sotto Claudio, fu riabilitata sul piano politico e elevata al rango di Municipium.\nSecondo il Bellieni, la citt\u00e0 tra tarda Repubblica e prima fase imperiale doveva essere popolata da circa 10.000 persone, cifra effettivamente plausibile se si tiene conto della popolazione media nei centri italiani di et\u00e0 augustea calcolata dal Beloch.\nL'antico centro romano sorgeva, come si pu\u00f2 desumere facilmente ancora oggi prestando attenzione alla disposizione degli assi viari maggiori e minori, nell'area comprendente le attuali vie Garibaldi, XX Settembre, Mazzini, Eleonora d'Arborea, Cavour, in localit\u00e0 detta \"Su Narboni\". Qui, e precisamente all'incrocio tra le attuali via XX Settembre e Eleonora d'Arborea (presumibilmente nell'area dove sorgeva il foro, non ancora localizzato), si trova un mausoleo noto come Sa Presonedda o Sa Tribuna databile al I sec. a.C., grosso modo coevo al ponte romano, situato in corrispondenza dell'istmo, e al tempio d'Iside e Serapide le cui rovine non sono oggi pi\u00f9 apprezzabili.\nUsellus.\nUsellus godette di grande splendore soprattutto nel periodo romano. Fu nel II secolo a.C. che venne fondata l'antica \"Colonia Julia Uselis\" il cui centro si trovava molto probabilmente sopra al colle di Donigala (Santa Reparata) non lontano da quello attuale.\nVenne fondata soprattutto come baluardo militare per contrastare le continue incursioni dei mai domi barbaricini dell'interno dell'isola. Pot\u00e9 usufruire dello splendore di Roma che la innalz\u00f2 dapprima a \"municipium\" e poi la elesse \"Colonia Julia Augusta\" sotto l'Imperatore Cesare Augusto, in onore della propria figlia Giulia ed eleggendo nel contempo i propri abitanti a \"cives\".\nQuinto Cicerone, fratello di Marco Tullio, vi fu Pretore. Quest'ultimo stato giuridico \u00e8 accertato nella Geografia di Tolomeo ed in una preziosissima tavola di bronzo dell'anno 158 d.C., come si desume dal nome dei consoli, contenente un decreto d'ospitalit\u00e0 e clientela, riguardante l'antica Usellus.\nLa citt\u00e0 doveva estendersi per circa sette ettari ed i suoi fertili terreni vennero assegnati ai veterani delle guerre. In questo periodo Uselis sfruttando la sua favorevole posizione geografica sub\u00ec un'importante evoluzione economica e militare divenendo centro nevralgico di un'intensa attivit\u00e0 economica e crocevia dell'importante rete viaria che la metteva in comunicazione a sud con Aquae Neapolitanae (terme di Sardara), a nord con Forum Traiani e una terza via la univa a Neapolis, vicino alla costa occidentale.\nNel suo territorio sono ancora presenti due ponti romani, ci cui uno in ottimo stato di conservazione, lunghi tratti dell'importante via di comunicazione e resti delle imponenti mura che la cingevano.\nRisorse economiche provinciali.\nIl commercio.\nLa Sardegna si integr\u00f2 nel sistema economico e commerciale dell'Impero soprattutto per quanto riguarda il commercio del grano, del sale, del legname e dei metalli grazie ad ottimi porti quali Olbia, Tibula, Turris Libisonis (Porto Torres), Cornus, Tharros, Sulci (Sant'Antioco) e Carales.\nL'importanza di questi porti \u00e8 testimoniata da due mosaici trovati ad Ostia con la menzione dei \"navicularii Turritani e Calaritani\", mercanti marittimi di Porto Torres e Cagliari. Soprattutto in et\u00e0 imperiale la Sardegna divenne una tappa obbligatoria per i viaggi dalla penisola all'Africa e alle Mauretanie.\nL'agricoltura.\nL'agricoltura era diffusa nell'isola soprattutto nelle aree pianeggianti e in particolar modo nella pianura del Campidano nella parte meridionale della Sardegna. Il grano era prodotto in quantit\u00e0 tali che solo quello che si esportava bastava a sfamare 250.000 persone. Per questo motivo la Sardegna, durante la repubblica, assunse il titolo di \"granaio di Roma\".\nSi dice che la quantit\u00e0 di grano preso dai Romani dalla Sardegna non solo bast\u00f2 per riempire tutti i granai dell'Urbe, ma per contenerlo tutto se ne dovettero costruire di nuovi. La coltivazione di cereali era sviluppata in particolar modo nella parte settentrionale, mentre quella dell'ulivo e della vite era diffusa in tutta l'isola.\nL'allevamento.\nL'allevamento per esportazioni era un'attivit\u00e0 economica diffusa in tutta la Sardegna. Tra suini, bovini e ovini (in particolare i mufloni) solo i primi erano venduti in buone quantit\u00e0 al resto dell'impero. Gli ovini erano importanti per la lana e i latticini che i sardi pelliti dell'interno vendevano a Roma; infatti la pastorizia era una pratica molto diffusa nella parte centrale della Sardegna. Sappiamo con certezza che i popoli dell'interno, grazie a questa pratica, furono in grado di arricchirsi trasformando la pastorizia da attivit\u00e0 di sussistenza ad attivit\u00e0 d'esportazione.\nL'estrazione mineraria.\nImportante era anche l'estrazione mineraria, diffusa in tutta la Sardegna. Argento e piombo erano estratti nelle miniere dell'Iglesiente in quantit\u00e0 tali da far scendere il costo di questi metalli in tutto l'impero; veniva cavato anche il ferro e il rame, quest'ultimo dai giacimenti nei pressi di Gadoni. Per l'estrazione non erano usati solo schiavi di guerra ma anche personaggi scomodi nel campo della politica o per la religione da essi professata.\nLa pietra e il granito erano invece estratti nell'interno e lungo le coste. La pietra che gli isolani avevano sempre utilizzato per la costruzione dei nuraghi e dei loro templi megalitici era ora destinata ad arricchire gli edifici dei ricchi Romani.\nAncora oggi, sulle isole della Marmorata e lungo le spiagge di Santa Teresa di Gallura, nella parte nord-orientale dell'isola, non \u00e8 difficile imbattersi in blocchi \"tagliati\" con regolarit\u00e0 oppure in frammenti di colonne, sfuggiti ai numerosi carichi fatti dai Romani durante tutto il periodo della loro dominazione, durato quasi settecento anni. Non era facile infatti imbarcare sulle navi da carico i blocchi di pietra nei tratti di mare antistanti i promontori rocciosi. Le correnti e le condizioni atmosferiche provocavano spesso dei naufragi o costringevano i marinai a liberarsi dei pesanti carichi per evitare che le imbarcazioni affondassero.\nPrincipali vie di comunicazione.\nQuando i Romani iniziarono la conquista della Sardegna vi trovarono gi\u00e0 una rete stradale punica; questa per\u00f2 collegava tra loro solo alcuni centri costieri, tralasciando completamente la parte interna; d'inverno era impraticabile a causa delle piogge e i Romani furono quindi costretti a costruirne una nuova che si sovrapponeva a quella precedente solo parzialmente.\nI Romani costruirono 4 grandi arterie stradali: 2 lungo le coste e 2 interne. Le \"viae principales\" erano le cosiddette strade antoniniane, tutte con direzione nord-sud. Ricordandole in ordine da est a ovest: la litoranea occidentale (\"a Tibulas-Karales\"), da \"Carales\" (Cagliari) a \"Turris Libisonis\" (Porto Torres); la interna occidentale (\"a Turre-Karales\"); la interna orientale (\"a Olbia-Karales per Mediterranea\"); la litoranea orientale (\"a Tibulas-Karales\"), da \"Carales\" a Olbia.\nA questa ossatura longitudinale si congiungevano sia le \"Viae Transversae\" come la Cornus-Macopsissa-Nuoro-Orosei e molte altre strade pi\u00f9 modeste (vicinali) che collegavano i piccoli centri dell'interno tra loro e con le pi\u00f9 grandi citt\u00e0 costiere. Questo sistema di comunicazione era molto efficiente e cre\u00f2 le condizioni favorevoli alla penetrazione culturale romana presso le popolazioni locali.\nLa rete stradale, inizialmente costruita per motivi militari, fu poi mantenuta e continuamente restaurata per motivi economici; grazie a questa, infatti, i Sardi dell'interno vendevano i loro prodotti ai commercianti romani che provvedevano poi a spedirli nei pi\u00f9 grandi porti del mediterraneo occidentale. La rete stradale romana \u00e8 stata talmente efficace e costruita in zone strategiche che alcune strade sono utilizzate ancora oggi; ne \u00e8 un esempio la statale Carlo Felice.\nIn epoca Antonina si perfezionarono le vie di comunicazione interne della Corsica (strada Aleria-Aiacium e, sulla costa Est, Aleria-Mantinum - poi Bastia - a Nord e Aleria-Marianum - poi Bonifacio - a Sud): l'isola era pressoch\u00e9 completamente latinizzata, salvo qualche \"enclave\" montana.\nLa religione.\nI Romani, come \u00e8 noto, permettevano una certa libert\u00e0 di culto; questo consent\u00ec alle popolazioni interne di continuare a praticare le loro religioni preistoriche di ispirazione naturalistica, ed a quelle delle coste la religione punica con tutti i suoi dei (Tanit, Demetra e Sid, ribattezzato Sardus Pater dai Romani, venerato nel Tempio di Antas); ma col passare del tempo trovarono spazio anche i culti di Giove e Giunone poi soppiantati dal Cristianesimo.\nSappiamo che alcune divinit\u00e0, come un demone brutto ma benefico rappresentato come il Dio Bes (divinit\u00e0 egiziana assimilata nel pantheon cartaginese), vennero associate ad alcuni Dei Romani (in questo caso ad Esculapio, divinit\u00e0 salutare romana).\nIn et\u00e0 romana era diffuso a Carales, Sulci e Turris Libisonis il Culto di Iside, costantemente associato ad una cospicua presenza mercantile.\nLingua e romanizzazione.\nLa Sardegna, fortemente punicizzata, fu interessata da un processo di latinizzazione, ma le zone interne restarono a lungo ostili ai nuovi dominatori, come d'altronde lo furono in passato nei confronti dei cartaginesi. L'opera di romanizzazione, affidata al latino, fu completata con l'introduzione delle divinit\u00e0, dei sacerdozi, e dei culti tipicamente romani. Le aree pi\u00f9 intensamente romanizzate furono quelle costiere dedite alla coltura dei cereali (\"Rom\u00e0nia\"), mentre nell'interno montuoso rimase fortemente radicata la cultura indigena (\"Barb\u00e0ria\").\nLa lingua delle genti sarde, cos\u00ec, sub\u00ec profonde trasformazioni con l'introduzione del latino che, soprattutto nelle zone interne, penetr\u00f2 lentamente ma, alla fine, si radic\u00f2 a tal punto che il sardo \u00e8 quella cui pi\u00f9 aderisce; in particolare, si ritiene che nella zona centro-settentrionale la variante parlata sia quella maggiormente affine per la pronuncia. Nonostante questo, c'\u00e8 da dire che il latino non si diffuse subito: \u00e8 ancora presente un'iscrizione risalente al regno di Marco Aurelio (fine II secolo) in punico e, se questa era la situazione quando si scriveva, \u00e8 possibile che nell'ambito familiare la lingua dei Cartaginesi fosse ancora abbastanza diffusa. Interessante \u00e8 il fatto che, a volte, si trovino delle ceramiche riportanti il nome del proprietario in latino scritto con caratteri punici.\nSembra accertato che la Corsica fu anch'essa romanizzata e colonizzata dai Romani soprattutto per mezzo delle distribuzioni di terre a veterani provenienti dall'Italia meridionale - o dai soldati provenienti dagli stessi strati sociali ed etnici cui furono similmente assegnate terre soprattutto in Sicilia - il che aiuterebbe a spiegare alcune affinit\u00e0 linguistiche riscontrabili ancor oggi tra c\u00f2rso meridionale e dialetti siculo-calabri. Secondo altre ipotesi, pi\u00f9 recenti, gli influssi linguistici potrebbero essere dovuti a migrazioni pi\u00f9 tarde, risalenti all'arrivo di profughi dall'Africa tra il VII e l'VIII secolo. La stessa ondata migratoria sarebbe approdata anche in Sicilia e in Calabria."}
{"id": "783273", "revid": "1932958", "url": "https://it.wikipedia.org/wiki?curid=783273", "title": "Massiccio del Pollino", "text": "Il massiccio del Pollino \u00e8 un massiccio montuoso dell'Appennino lucano, posto lungo il confine di Basilicata (provincia di Potenza) e Calabria (provincia di Cosenza) a cavallo tra i mari Ionio e Tirreno, con andamento trasversale nord-est/sud-ovest rispetto all'Appennino e diverse cime che superano i 2.000\u00a0 d'altitudine: Serra Dolcedorme (2.267\u00a0m), Monte Pollino (2.248\u00a0m), Serra del Prete (2.181\u00a0m), Serra delle Ciavole (2.130\u00a0m e 2.127\u00a0m) e Serra di Crispo (2.054\u00a0m). \u00c8 parte integrante del parco nazionale del Pollino (\"Pollino Geopark\") che \u00e8 anche il pi\u00f9 grande parco nazionale italiano.\nStoria.\nOrigine del nome.\nPer alcuni deriva dal latino \"pullus\", giovane animale, da cui \"mons Pullinus\", monte dei giovani animali. Ci\u00f2, forse, \u00e8 dovuto all'antica consuetudine di condurre, a partire dalla fine della stagione primaverile, gli animali al pascolo sui prati verdeggianti dei pianori pi\u00f9 elevati. Altri studiosi fanno derivare il nome dal latino \"mons Apollineus\", monte di Apollo, Dio della salute e progenitore dei medici, a causa probabilmente delle grandi quantit\u00e0 e variet\u00e0 di erbe medicinali e aromatiche spontanee che vegetano lussureggianti sul massiccio, in una apoteosi di profumi e di colori. Una terza e ultima teoria afferma, , probabilmente appartenuta al frontone di un tempio greco posto sul Monte Manfriana, che il Monte Pollino possa essere stato un luogo di culto degli abitanti della Magna Graecia.\nDescrizione.\nAnnoverabile tra i grandi massicci della catena appenninica, comprende tutte le maggiori cime di quella meridionale: \"Serra Dolcedorme\" (2.267\u00a0m), \"Monte Pollino\" (2.248\u00a0m), \"Serra del Prete\" (2.181\u00a0m), \"Serra delle Ciavole\" (2.130\u00a0m), \"Serra di Crispo\" (2.054\u00a0m), il Cozzo del Pellegrino (1.987m),la \"Manfriana\" (1.981\u00a0m), \"Coppola di Paola\" (1.919\u00a0m), \"Monte Grattaculo\" (1.891\u00a0m), \"Monte Caramolo\" (1.827\u00a0m), \"Timpone della Capanna\" (1.823\u00a0m), lo \"Sparviere\" (1.713\u00a0m). Su queste vette impervie e maestose, lungo la linea dello spartiacque, corre il confine tra la regione lucana e quella calabrese.\nParte integrante nonch\u00e9 cuore dell'omonimo Parco nazionale istituito nel 1992 (\"Pollino Geopark\" dal 2015), la pi\u00f9 grande area protetta italiana, comprendente al suo interno anche il monte Alpi (1.900\u00a0m), i monti La Spina (1.652\u00a0m) e Zaccana (1.580\u00a0m) oltre che la vicina catena montuosa dell'Orsomarso (1.987\u00a0m), la vista dalla cima spazia dalla Sila e alla Piana di Sibari a sud, ai due mari ad est ed ovest, ai gruppi montuosi della Basilicata (Massiccio del Sirino), fino Metapontino a nord-est.\nGeologia.\nIl confine Calabro-Lucano riveste un particolare interesse nella geologia dell'Italia meridionale, rappresentando la complessa fascia di raccordo tra i domini strutturali dell'Appennino Calcareo auct. e le coltri cristallino-metamorfico-sedimentarie dell'Arco Calabro-Peloritano.\nIn questo contesto la catena del Pollino si configura come una delle maggiori strutture geologiche, costituendo, nell'accezione classica una estesa monoclinale, con direzione media WNW-ESE ed immersione generale a NE, di carbonati mesozoico-terziari di piattaforma \"(\"Complesso Panormide\" di OGNIBEN,1969, corrispondente all'Unit\u00e0 Alburno-Cervati di D'ARGENIO et alii, 1973), derivanti dalla deformazione della piattaforma campano-lucana (D'ARGENIO et alii, 1973)\" o piattaforma appenninica \"(MOSTARDINI &amp; MERLINI, 1986).\" [...]\nCarsismo e idrografia.\nLe rocce calcaree e calcareo dolomitiche costituiscono la vera ossatura del massiccio. Tutte le cime pi\u00f9 alte e le dorsali principali, quindi, sono fortemente soggette a erosione e fenomeni legati al carsismo, che ne modellano continuamente l'aspetto,appartiene alla seconda orogenesi. Il territorio \u00e8 disseminato di grotte, come quella del Romito, nella quale sono stati rinvenuti graffiti risalenti al Paleolitico, e canyon, tra i quali spettacolari sono quelli scavati dal torrente Raganello e dal fiume Lao a seguito dello scorrere impetuoso delle acque dovute al disgelo conseguente all'ultima glaciazione.\nAltri importanti fenomeni carsici sono costituiti dall'inghiottitoio denominato Abisso del Bifurto - la pi\u00f9 profonda e impressionante voragine dell'Italia meridionale, che scende nelle viscere del Sellaro per oltre 650 metri; le grotte di Serra del Gufo; i suggestivi piani di Pollino, Ruggio e Iannace, ricchi di doline e inghiottitoi. In prossimit\u00e0 delle cime principali (in particolare sulle cime del Pollino, Serra del Prete e Serra di Mauro), alla base delle doline, si aprono degli enormi inghiottitoi, veri e propri raccoglitori-convogliatori di acque meteorologiche, che contribuiscono ad alimentare le copiose sorgenti disseminate su tutto il territorio. \nCampi modellati dall'azione millenaria delle acque sono visibili sulle zone sommitali della Timpa di San Lorenzo oltre che sulla cresta della Madonna del Pollino. Infine, forme bizzarre di roccia scolpita dal carsismo si innalzano presso il Piano Iannace.\nAnche l'altopiano denominato \"Piano Ruggio\" (1.500 - 1.600 metri), suggestivamente incastonato tra Timpone della Capanna, Coppola di Paola, Serra del Prete e monte Grattaculo (quest'ultimo dal nome piuttosto curioso), \u00e8 munito di diversi inghiottitoi che ne impediscono l'allagamento. Ideale per brevi escursioni, oltre che per lo sci di fondo, questo luogo ameno affascin\u00f2 a tal punto il grande statista italiano di origine trentina Alcide De Gasperi, da indurlo a crearvi un rifugio (che, per questo motivo, porta il suo nome). \nSorgenti di origine carsica sono quelle del Frida, in localit\u00e0 Mezzana e quelle del Mercure, presso Viggianello.\nGlacialismo.\nL'attuale profilo delle vette pi\u00f9 elevate risulta fortemente modellato dall'azione di antichi ghiacciai, le cui tracce pi\u00f9 evidenti si rinvengono sul versante nord-occidentale di Serra Dolcedorme con la conca denominata \"Fossa del Lupo\", antica zona di accumulo delle masse ghiacciate che alimentavano l'imponente \"ghiacciaio del Frido\"; sul versante nord-orientale del Monte Pollino con i due circhi glaciali separati dal contrafforte nord-est della stessa montagna; e sul versante settentrionale di Serra del Prete con il bello e vasto circo glaciale alla cui base sporge l'accumulo frontale di detrito morenico ricoperto da una fitta e vasta faggeta.\nI ghiacciai in ritiro, oltre ai depositi morenici, hanno abbandonato massi di notevoli dimensioni, i cosiddetti massi erratici. Caratteristici perch\u00e9 isolati e lontani da probabili punti di caduta, sono facilmente osservabili sugli splendidi piani di \"Pollino\" e \"Acquafredda\", a un'altitudine compresa tra i 1.800 e i 2.000 metri di quota.\nIl nevaio del Pollino.\nNevai stagionali, alcuni dei quali di notevoli dimensioni, sono presenti su tutte le vette pi\u00f9 alte del massiccio. Sul Monte Pollino, in particolare, nell'avvallamento immediatamente a sud rispetto alla cima (nei pressi di un'antica dolina), ne sorge uno che \u00e8 facile scorgere anche a fine agosto. Il 9 ottobre 2010 presso il suddetto nevaio \u00e8 stato installato un rilevatore di temperatura per un monitoraggio diretto del microclima.\nClima.\nA causa dell'altitudine, qui le temperature sono molto pi\u00f9 basse rispetto alle zone costiere, e il clima assume gi\u00e0 i tipici caratteri continentali-alpini. Gli inverni si presentano rigidi e nevosi con nevicate abbondanti che persistono fino a primavera inoltrata. Nel corso dell'inverno le temperature minime possono scendere fino a \u221220 \u00b0C, mentre le massime si attestano sui \u22125 \u00b0C, con un tasso di umidit\u00e0 al di sopra del 90%. D'estate si ha un clima fresco e ventilato, per via delle brezze montane, e temperature massime di circa 18 \u00b0C, anche se non mancano temporali, che quando si sviluppano possono essere anche abbastanza violenti. Ci\u00f2 \u00e8 dovuto principalmente dal contrasto fra le masse d'aria fresca e calda. \nAmbiente.\nFlora e fauna.\nParticolarmente ricche si presentano la fauna e la flora, spesso caratterizzate da associazioni biocenotiche veramente originali.\nTra gli animali si segnala la presenza del lupo appenninico, del gufo reale, del capriolo e dell'aquila reale. Man mano che ci si muove dalle quote pi\u00f9 basse, \u00e8 possibile ammirare fitti boschi di castagno che, pi\u00f9 in alto, vengono sostituiti da vari tipi di querce e dal faggio. Tra i 1.000 e i 1.600 metri di quota, \u00e8 possibile imbattersi in uno straordinario ambiente boschivo costituito da faggi, aceri e abeti bianchi, rara associazione arborea visibile in particolare nelle localit\u00e0 di \"lago Duglia\" e \"Casino Toscano\".\nIl senso dell'aver accorpato in un unico Parco nazionale i distinti, anche se vicini, sistemi montuosi costituiti dai monti Alpi e la Spina, dal massiccio del Pollino e dai monti dell'Orsomarso sta nella natura ancora quasi del tutto incontaminata dei relativi territori. A riprova di ci\u00f2, \u00e8 ancora oggi possibile avvistare la lontra di fiume, specie animale che non pu\u00f2 vivere se non in luoghi immuni da qualsivoglia tipo di inquinamento.\nTali montagne, inoltre, costituiscono gli unici \"habitat\" naturali rimasti in Italia in cui \u00e8 ancora presente il pino loricato: pregiata specie arborea simbolo dell'omonimo parco naturale che, aggrappata alle cime pi\u00f9 elevate e scoscese, resiste pervicacemente alle dure condizioni meteorologiche ivi insistenti, in tal modo dimostrando una notevole capacit\u00e0 di adattamento alle condizioni pi\u00f9 estreme. L'importanza di questo albero si riscontra nel fatto che in Europa rimane superstite in colonie residue, oltre che su questo territorio, solo sui Balcani; e ci\u00f2, tra l'altro, suggerisce un'antica continuit\u00e0 geografica tra la penisola italiana e quella balcanica.\nPollino Geopark.\nIl 17 novembre 2015, i 195 Stati membri dell'UNESCO, nell\u2019ambito della 38\u00aa Sessione Plenaria della Conferenza Generale dell'UNESCO, hanno riconosciuto la Rete dei Geoparchi Mondiale quale Progetto prioritario dell\u2019UNESCO. Tutti i 120 membri della Rete Globale dei Geoparchi hanno quindi ottenuto il riconoscimento di Unesco Global Geopark. Tra questi \u00e8 presente il \"Pollino Geopark\" e da ci\u00f2 ne consegue che tutto il territorio del Parco del Pollino \u00e8 entrato a far parte del Patrimonio dell\u2019UNESCO.\nIl Pollino Geopark racchiude 69 geositi ricadenti all\u2019interno del proprio territorio, comprendendo circhi glaciali, depositi morenici (risalenti all'ultima glaciazione wurmiana),nevai, fossili di Rudiste, particolari formazioni rocciose (come la successione ofiolitica di Timpa delle Murge e Timpa di Pietrasasso, ma anche i pillow lavadel Monte Cerviero) grotte (Grotta del Romito), gole (Raganello, Lao, Rosa e Garavina), pianori carsici, doline, inghiottitoi (Abisso del Bifurto), timpe e vette che superano i 2000 metri di quota.\nOltre ai siti di interesse geologico il \"Pollino Geopark\" comprende anche numerosi siti di interesse non geologico, che mirano, insieme ai geositi, a valorizzare l'intero territorio del Parco Nazionale del Pollino, dal punto di vista geoturistico, naturalistico, culturale, storico e archelogico, in modo da far conoscere e apprezzare tanta bellezza."}
{"id": "783274", "revid": "3082", "url": "https://it.wikipedia.org/wiki?curid=783274", "title": "Marco Silbannaco", "text": ""}
{"id": "783276", "revid": "767487", "url": "https://it.wikipedia.org/wiki?curid=783276", "title": "Doug Blair", "text": "Biografia.\nDoug \u00e8 nato l'11 febbraio 1963 ed \u00e8 stato membro degli W.A.S.P. per la prima volta nel 1992. Dopo qualche mese dal suo ingresso, Blair fu allontanato dal gruppo, decidendo di dedicarsi ad altri progetti. Egli fu riassunto dagli W.A.S.P. nel 2001 per partecipare per\u00f2 solo a pochi tour. \u00c8 tornato, questa volta nuovamente come membro fisso del gruppo, nel 2006."}
{"id": "783279", "revid": "453768", "url": "https://it.wikipedia.org/wiki?curid=783279", "title": "Pietro d'Acquarone", "text": "Biografia.\nConte, fu fatto duca dal Re Vittorio Emanuele III, che mut\u00f2 il suo cognome da Acquarone in d'Acquarone. Gentiluomo di Palazzo della Regina, nominato senatore del regno il 13 gennaio 1934, ministro della Real Casa dal 1939 al 4 giugno 1944, ministro onorario della real Casa dal 4 giugno 1944 alla morte.\nCariche ricoperte:\nNel marzo del 1940 chiese informalmente a Galeazzo Ciano quali fossero le possibilit\u00e0 di evitare l'ingresso in guerra dell'Italia.\nIn qualit\u00e0 di principale collaboratore del re Vittorio Emanuele III esercit\u00f2 un ruolo di grande rilievo nella caduta del fascismo del luglio 1943, facendo da intermediario fra il sovrano, gli esponenti politici del prefascismo e alcuni membri del Gran consiglio del fascismo, al fine di rimuovere Mussolini, nominare al suo posto un governo non fascista e concordare con le Forze armate angloamericane la fine delle ostilit\u00e0.\nIn seguito all'annuncio dell'armistizio dell'8 settembre 1943 si porta con la famiglia reale e Badoglio verso il sud Italia.\nDopo la nomina di Umberto di Savoia a luogotenente generale del Regno il 5 giugno 1944, si ritir\u00f2 a vita privata. Gli successe in qualit\u00e0 di \"ministro della real casa\" Falcone Lucifero.\n\u00c8 il nonno paterno del giornalista Filippo d'Acquarone, figlio del figlio Luigi Filippo e di Emanuela Castelbarco Pindemonte Rezzonico (figlia a sua volta di Emanuele Alberto Castelbarco e di Wally Toscanini)."}
{"id": "783286", "revid": "1543377", "url": "https://it.wikipedia.org/wiki?curid=783286", "title": "Manovre aeronautiche", "text": "Ecco un elenco delle principali manovre esistenti in aeronautica.\nCollegamenti esterni.\nPortale di aviazione Ilvolo.it"}
{"id": "783289", "revid": "2519", "url": "https://it.wikipedia.org/wiki?curid=783289", "title": "Punteggio di Apgar", "text": ""}
{"id": "783290", "revid": "2519", "url": "https://it.wikipedia.org/wiki?curid=783290", "title": "Test di Apgar", "text": ""}
{"id": "783292", "revid": "1566286", "url": "https://it.wikipedia.org/wiki?curid=783292", "title": "Alexandra Maria Lara", "text": "Biografia.\nFiglia unica dell'attore rumeno Valentin Pl\u0103t\u0103reanu e di sua moglie Doina, all'et\u00e0 di quattro anni la famiglia decise di lasciare la Romania, allora sotto il regime di Nicolae Ceau\u0219escu, per spostarsi in Germania Ovest e da l\u00ec andare in Canada, ma infine si stabilirono a Friburgo in Brisgovia, nel Baden-W\u00fcrttemberg, e in seguito a Berlino.\nDopo essersi diplomata al Franz\u00f6sisches Gymnasium Berlin (\"Coll\u00e8ge Fran\u00e7ais\") nel 1997 and\u00f2 a studiare da attrice al Theaterwerkstatt Charlottenburg (di cui il padre \u00e8 cofondatore) fino al 2000.\nInizi\u00f2 con dei ruoli in vari telefilm di tipo drammatico, che pian piano svilupp\u00f2 sino a diventare un'attrice di rilievo. La sua interpretazione pi\u00f9 famosa fu quella di Traudl Junge, la segretaria di Adolf Hitler nel film \"La caduta - Gli ultimi giorni di Hitler\" (nominato agli Oscar nel 2004). Da allora fu conosciuta in ambito internazionale. Francis Ford Coppola la chiam\u00f2 nel 2007 a partecipare al suo film \"Un'altra giovinezza\", tratto dall'omonimo romanzo dello storico delle religioni e scrittore romeno Mircea Eliade.\nNel 2008 venne ingaggiata per il film \"La polvere del tempo\" di Theo Angelopoulos con la partecipazione di Harvey Keitel e Bruno Ganz. Ebbe un cameo nel film \"Miracolo a Sant'Anna\" di Spike Lee, e ruoli da protagonista in \"The Reader - A voce alta\" di Stephen Daldry e \"Control\" di Anton Corbijn. Nel 2013 partecip\u00f2, tra i protagonisti, al film \"Rush\" di Ron Howard, dove recit\u00f2 nella parte della moglie di Niki Lauda, Marlene Knaus.\nVita privata.\nVive a Berlino con il marito Sam Riley, attore conosciuto sul set di \"Control\" e sposato nell'agosto 2009."}
{"id": "783299", "revid": "767487", "url": "https://it.wikipedia.org/wiki?curid=783299", "title": "Biancane", "text": "Le biancane sono rilievi a forma di cupola dal caratteristico colore chiaro, di modesta altezza fino ad un massimo di una decina di metri. Possono presentarsi isolate o in raggruppamenti di estensione variabile e sono tipiche ed esclusive di terreni argillosi misti a sabbia di neogenesi.\nIl loro colore bianco \u00e8 dovuto alla presenza superficiale di sali, soprattutto solfato di sodio, che vengono sciolti, in caso di precipitazione atmosferica, dall'acqua piovana che penetra nel sedimento; la successiva insolazione fa risalire in superficie le soluzioni saline che poi tendono a precipitare nuovamente con l'evaporazione. Prolungati periodi siccitosi con intenso soleggiamento causano sui fianchi delle biancane, in modo pi\u00f9 accentuato su quelli maggiormente esposti ai raggi del sole, le tipiche fessurazioni poligonali a rete da essiccamento.\nLa concentrazione salina risulta molto abbondante sul lato meridionale delle biancane per l'esposizione diretta alla luce solare; inoltre, i sali sono corresponsabili assieme al clima semiarido e siccitoso della quasi totale assenza di copertura vegetale, rendendo scarsa sia la vegetazione arborea che la possibilit\u00e0 di introdurre colture come la vite e l'ulivo.\nIn Italia, le biancane sono molto diffuse nell'area delle Crete senesi, soprattutto nel Deserto di Accona, e in misura minore in Val d'Orcia; in Umbria si ritrovano alcuni raggruppamenti a nord di Orvieto fino al confine toscano. Altri raggruppamenti minori si estendono in alcune zone della Basilicata e della Calabria.\nRilievi simili come origine alle biancane si ritrovano anche in America, nelle regioni denominate \"badlands\"."}
{"id": "783300", "revid": "33689", "url": "https://it.wikipedia.org/wiki?curid=783300", "title": "Patriota", "text": ""}
{"id": "783301", "revid": "1543377", "url": "https://it.wikipedia.org/wiki?curid=783301", "title": "Kimberley Process", "text": "Il Kimberley Process (KPCS) \u00e8 un accordo di certificazione volto a garantire che i profitti ricavati dal commercio di diamanti non vengano usati per finanziare guerre civili. L'accordo \u00e8 stato messo a punto e approvato con lo sforzo congiunto dei governi di numerosi paesi, di multinazionali produttrici di diamanti, e della societ\u00e0 civile.\nStoria.\nL'accordo che porta alla nascita dello schema di certificazione KPCS ha origine nel maggio del 2000, con una conferenza a Kimberley, in Sudafrica, per discutere il legame problematico tra produzione di diamanti e conflitti nei paesi d'origine.\nA luglio dello stesso anno, viene istituito ad Anversa il World Diamond Council per iniziativa della World Federation of Diamond Bourses e dell'International Diamond Manufacturers Association: in sintonia con i risultati emersi dalla Conferenza di Kimberley, il WDC si propone di sviluppare un sistema di controlli sulla trasparenza del mercato internazionale dei diamanti grezzi.\nNel dicembre del 2000 l'Assemblea Generale delle Nazioni Unite sollecita la creazione di uno schema che consenta di certificare la provenienza dei diamanti da esportatori che non finanzino guerre civili.\nTra il 4 e il 5 novembre del 2002, dopo numerosi incontri volti a definire i criteri generali e i requisiti minimi del processo, 37 stati firmano a Interlaken un accordo per l'attivazione di un sistema di certificazione nella circolazione dei diamanti grezzi; partecipano all'accordo anche il WDC e le multinazionali coinvolte nelle attivit\u00e0 di estrazione, commercio e vendita, come la De Beers.\nCaratteristiche.\nI requisiti che uno stato deve soddisfare per poter partecipare allo schema di certificazione sono:\nI tre punti rappresentano una semplice descrizione dei requisiti essenziali per rientrare nella lista dei paesi membri, e sono finalizzati alla costituzione di una catena di paesi che trattino solo diamanti \"puliti\".\nNel 2004 la Repubblica del Congo \u00e8 stata esclusa dall'accordo perch\u00e9 era di fatto incapace di garantire la provenienza dei suoi diamanti. Questo tipo di sanzione pu\u00f2 essere particolarmente afflittiva per un paese economicamente dipendente dal commercio di diamanti, dal momento che lo esclude dagli scambi con il resto del mondo.\nNel dicembre del 2006 solo la Costa d'Avorio e la Liberia risultano ancora soggette a sanzioni erogate delle Nazioni Unite in materia di diamanti."}
{"id": "783304", "revid": "2037197", "url": "https://it.wikipedia.org/wiki?curid=783304", "title": "Trovarobe", "text": "Il trovarobe \u00e8 una particolare figura professionale che opera nel campo dello spettacolo, spaziando dal cinema al teatro alla televisione.\nSi tratta di un collaboratore che lavora in sinergia con l'apparatore, il decoratore, lo scenografo, il costumista e tutte quelle figure professionali che lavorano per l'allestimento artistico di un evento spettacolare. La sua particolare funzione consiste maggiormente nel reperire gli oggetti e le suppellettili necessarie ad un allestimento ed all'arredamento di un set: sono quindi fuori dal suo campo d'azione le scenografie e le luci, i costumi e l'attrezzistica (quest'ultima quando il trovarobe non si identifichi anche con l'attrezzista). \nSotto la direzione e le esigenze del direttore artistico o del regista, i trovarobe devono recuperare il materiale richiestogli nei pi\u00f9 diversi luoghi: dai negozi specializzati agli antiquari fino alle discariche e cos\u00ec via: hanno molte volte a disposizione un budget determinato dalla produzione, pi\u00f9 raramente \u00e8 il trovarobe stesso a dover stilare un preventivo di spesa per le suppellettili e gli oggetti necessari. Ancora pi\u00f9 raramente (ed \u00e8 spesso il caso di piccole produzioni), al trovarobe \u00e8 richiesto di fabbricare appositamente gli oggetti.\nDa molti decenni la figura del Trovarobe \u00e8 andata scomparendo ed \u00e8 stata assorbita da quella dell'Attrezzista, il quale si occupa di tutto quanto non \u00e8 scenografia, costumi e luci.\nIl teatro che \u00e8 arrivato fino all'immediato dopoguerra aveva bisogno del Trovarobe perch\u00e9 gli spettacoli viaggiavano prevalentemente in treno, quindi tutto quello che era possibile reperire sul posto della recita, non seguiva la compagnia.\nCon l'avvento dei trasporti teatrali con camion o grossi furgoni, questa necessit\u00e0 \u00e8 venuta a mancare e il ruolo del Trovarobe \u00e8 diventato meno significativo.\nOggi \u00e8 una figura quasi scomparsa. Ne rimane leggera traccia solo nelle compagnie amatoriali, quindi non professioniste, dove qualcuno continua ad occuparsi di trovare gli oggetti di scena necessari per lo spettacolo."}
{"id": "783305", "revid": "1573940", "url": "https://it.wikipedia.org/wiki?curid=783305", "title": "Herpestes urva", "text": "La mangusta cancrivora (Herpestes urva ) \u00e8 un carnivoro della famiglia degli Erpestidi. Originaria del Sud-est asiatico, \u00e8 caratterizzata da una striscia di colore chiaro sul collo.\nDescrizione.\nQuella cancrivora \u00e8 una mangusta dalle dimensioni relativamente grandi. Raggiunge una lunghezza testa-corpo di circa 44-56 cm, e la coda misura 26,5-34 cm. Il peso \u00e8 di circa 3-4 kg. Il colore di base varia dal grigio al marrone scuro, con i singoli peli che presentano anulazioni chiare e scure. I peli di copertura sono piuttosto lunghi (quelli sul dorso misurano circa 4-5 cm). Caratteristici di questa specie sono la striscia color bianco sporco, lunga circa 8-9 cm, presente su entrambi i lati del collo, il mento bianco, la gola grigia e il petto di colore scuro. Anche le zampe sono di colore scuro, mentre al contrario il ventre appare relativamente chiaro. La parte superiore della testa \u00e8 chiazzata di bianco e il muso \u00e8 giallo chiaro. Su entrambi i lati dell'ano si trovano due ghiandole anali delle dimensioni di una ciliegia. La formula dentaria \u00e8 I 3/3 - C 1/1 - P 4/4 - M 2/2 = 40.\nDistribuzione e habitat.\nLa mangusta cancrivora vive in foreste sempreverdi e decidue, boscaglie, zone umide e piantagioni. Spesso si rinviene in prossimit\u00e0 dell'acqua, sulle sponde di stagni o fiumi. Il suo areale si estende su gran parte del Sud-est asiatico, dal Nepal e dalla Cina meridionale fino alla penisola malese. \u00c8 presente anche sulle isole di Taiwan e Hainan. In alcune aree, come a Taiwan e nel Laos, la mangusta cancrivora viene cacciata per la sua carne. Viene sfruttata anche per la pelliccia. Tuttavia, la specie \u00e8 relativamente comune e viene classificata dalla IUCN come specie \u00aba rischio minimo\u00bb (\"Least Concern\").\nBiologia.\nLa mangusta cancrivora \u00e8 un onnivoro opportunista e la sua dieta \u00e8 molto versatile. Ad esempio, nel nord della Thailandia la maggior parte della sua dieta \u00e8 costituita da crostacei (28%) e insetti (29%). Inoltre, anche anfibi, rettili, molluschi e vermi sono una parte importante della sua dieta. Al contrario, sembra che nel sud della Cina la specie si nutra in gran parte di roditori. Una parte meno importante della dieta \u00e8 composta, a quanto sembra, da uccelli, pesci e frutta. Nel complesso, conosciamo ben poco sulle abitudini di vita della specie. La mangusta cancrivora \u00e8 presumibilmente una buona nuotatrice e tuffatrice, e potrebbe trarre beneficio dalle sue abilit\u00e0 acquatiche per andare a caccia di granchi e altri animali acquatici. Tuttavia, essa si sposta principalmente sul terreno. In generale conduce un'esistenza solitaria, ma talvolta \u00e8 stata avvistata anche in piccoli gruppi composti al massimo da quattro animali. Questa mangusta sembra essere attiva sia di notte che di giorno. A quanto pare, trascorre i periodi di riposo all'interno di nascondigli, come grotte. Il periodo di gestazione \u00e8 di 50-63 giorni. Ogni nidiata \u00e8 composta da due a quattro piccoli.\nTassonomia.\nNe vengono riconosciute quattro sottospecie:"}
{"id": "783306", "revid": "767487", "url": "https://it.wikipedia.org/wiki?curid=783306", "title": "Stet Howland", "text": "Egli si \u00e8 esibito per i Temple of Brutality, i RUN21, i Killing Machine, con Joey Belladonna, per i The Howlin' Dogs, gli Impellitteri, i Carnival of Souls e gli W.A.S.P..\nNel febbraio 2006 Stet ha lasciato gli W.A.S.P. per concentrarsi unicamente nel progetto Temple of Brutality.\nDal 2017 \u00e8 il batterista dei Metal Church.\nCuriosit\u00e0.\nDurante l'American Metal Blast Tour del 2005 Stet fu comicamente intervistato dal comico rock C.C. Banana per il sito web Metal Sludge."}
{"id": "783307", "revid": "124123", "url": "https://it.wikipedia.org/wiki?curid=783307", "title": "Neil Leifer", "text": "Biografia.\nInizia la propria carriera negli anni cinquanta come indipendente. Dal 1972 al 1978 lavora per Sports Illustrated, quindi per il Time, dove resta fino al 1990. Fra il 1988 e il 1988 \u00e8 ingaggiato anche da Life.\n\u00c8 famoso per le sue numerosissime foto sportive, in particolare di Muhammad Ali, che ritrae in 60 incontri. Presenzia a 15 Olimpiadi, di cui 8 estive e 7 invernali, e 4 mondiali di calcio. Ha collezionato in tutto 200 copertine, compresa quella di \"People\"."}
{"id": "783308", "revid": "182396", "url": "https://it.wikipedia.org/wiki?curid=783308", "title": "Sponsiano", "text": "La sua esistenza si basa su alcuni aurei trovati in Transilvania nel 1713, che testimonierebbero una sua rivolta contro Filippo, forse una sorta di resistenza della classe senatoriale, ma ci sono prove che tali monete siano falsi moderni."}
{"id": "783309", "revid": "76963", "url": "https://it.wikipedia.org/wiki?curid=783309", "title": "Samia Doumit", "text": "Biografia.\nDoumit era un'allieva di eccezione all'universit\u00e0 di Emerson prima di trasferirsi all'istituto della California delle arti. Si \u00e8 laureata da CalArts con lode in attivit\u00e0 teatrale ed espressione.\nLa sua famiglia \u00e8 di origini libanesi ed il padre infatti si trasfer\u00ec in America da Beirut."}
{"id": "783311", "revid": "599013", "url": "https://it.wikipedia.org/wiki?curid=783311", "title": "Strada statale 8 Via del Mare", "text": "La ex strada statale 8 Via del Mare (SS 8), ora strada provinciale 8 Via del Mare (SP 8), \u00e8 una strada provinciale italiana interamente ricadente nel territorio della citt\u00e0 di Roma.\nPercorso.\nHa inizio a sud della citt\u00e0, non molto lontano dal quartiere EUR, ed \u00e8 una tipica strada ad alta percorrenza. Usciti dal centro abitato di Roma, la strada prosegue verso sud-ovest, toccando le frazioni di Vitinia, Acilia, il borgo di Ostia Antica e arriva al Lido di Ostia, sempre nel comune di Roma, dove termina il suo percorso.\nStoria.\nProgettista Piero Puricelli, direttore lavori Ugo Conte, fu inaugurata nel 1928; fino agli anni sessanta era classificata come autostrada e conosciuta semplicemente come Via del Mare; successivamente \u00e8 stata incorporata nella rete delle strade statali e ha assunto la numerazione di SS 8, che in precedenza apparteneva all'adiacente via Ostiense (da allora riclassificata strada statale 8 bis Via Ostiense). In seguito al decreto legislativo n. 112 del 1998, dal 2001, la gestione \u00e8 passata dall'ANAS alla Provincia di Roma e, di conseguenza, \u00e8 stata classificata come strada provinciale.\nCaratteristiche.\nLa via del Mare presenta due peculiarit\u00e0: "}
{"id": "783314", "revid": "1305772", "url": "https://it.wikipedia.org/wiki?curid=783314", "title": "Boles\u0142awiec (Bassa Slesia)", "text": "Boles\u0142awiec (in slesiano \"Boles\u0142awjec\", in tedesco \"Bunzlau\", in ceco \"Boleslav\") \u00e8 una citt\u00e0 della Polonia sudoccidentale avente 40.384 abitanti (2008). Situata dal 1999 nel voivodato della Bassa Slesia, faceva prima parte del voivodato di Jelenia G\u00f3ra, esistito dal 1975 al 1998. \u00c8 il capoluogo del distretto di Boles\u0142awiec.\nGeografia fisica.\nBoles\u0142awiec si trova a est, a circa 100\u00a0km di distanza, da Breslavia, capitale del Voivodato della Bassa Slesia.\nAmministrazione.\nGemellaggi.\nBoles\u0142awiec \u00e8 gemellata con le seguenti citt\u00e0:"}
{"id": "783317", "revid": "466539", "url": "https://it.wikipedia.org/wiki?curid=783317", "title": "Antonio C\u00e1novas del Castillo", "text": "Biografia.\nPresidente del Consiglio dei ministri pi\u00f9 volte, sia sotto il regno di Alfonso XII che di Alfonso XIII, fu assassinato alla stazione termale di Sant'Aguida dall'anarchico italiano Michele Angiolillo."}
{"id": "783319", "revid": "36426", "url": "https://it.wikipedia.org/wiki?curid=783319", "title": "Scuola tecnica serale di Genova", "text": "La Scuola tecnica serale di Genova nasce verso la met\u00e0 del 1800 come conseguenza di istanze di rinnovamento economico-sociale del tessuto industriale ed artigianale del capoluogo ligure.\nGi\u00e0 precedentemente vi erano embrioni di simile istituzione poi confluiti nella scuola tecnica serale di Genova, istituzionalizzata in modo ufficiale.\nContesto.\nA Genova il tentativo di alleanza tattica interclassista fra commercianti, industriali e lavoratori trov\u00f2 voce nel Congresso degli Scienziati del 1846.\nA titolo di esempio, vale la pena di ricordare l'opera di uno dei capofila di queste posizioni, Giovanni Ansaldo, al quale si deve l'introduzione della scuola serale per operai-lavoratori nel capoluogo ligure e che, nella seconda met\u00e0 dell'Ottocento, ebbe il maggiore centro di studi politecnici del Regno d'Italia: l'Istituto Tecnico Commerciale \"Vittorio Emanuele II\" e che origin\u00f2, prima come \"succursali\", tre grandi scuole genovesi: il Liceo scientifico Gian Domenico Cassini, l'Istituto Nautico \"San Giorgio\" e l'Istituto Tecnico per Geometri \"Buonarroti\".\nUn ricordo assai tangibile di tale periodo storico si trova nella parte monumentale del cimitero di Staglieno nelle cosiddette \"tombe dei Patriarchi\".\nLinea di pensiero fautrice.\nTale linea di pensiero si svilupp\u00f2 dopo i tentativi insurrezionali mazziniani del 1832-1834 a Chamb\u00e9ry, Torino e Genova, che nonostante la sconfitta smossero l'opinione pubblica italiana, e, soprattutto, preoccuparono le classi dominanti e benestanti: queste ultime, pur parzialmente disponibili ad un rinnovamento (che avrebbe ulteriormente incrementato i loro capitali, favorendo commercio e sviluppo industriale, fra l'altro, seguendo il concetto di libero scambio poi analizzato da Adam Smith e dopo anche diffuso in Italia da Richard Cobden), non erano disponibili a riforme quali il suffragio universale e men che meno a una costituzione repubblicana. Tali riforme avrebbero minato le basi del loro potere per cui, pur in contrasto all'avanzata, per loro, ideologia mazziniana, ma ben distante dal conservatorismo immobilista ed autoritario, si rinforz\u00f2 la corrente di pensiero politico liberale moderata che tendeva ad assumere la guida di un Risorgimento che impedisse eccessi, dal loro punto di vista, rivoluzionari. Tali intellettuali erano fautori della linea di pensiero che impegno sociale e politico potevano portare, gradualmente, senza discuntinuit\u00e0 delle classi dominanti, all'unit\u00e0 nazionale ed a riforme sociali progressiste per le classi subalterne. Conseguenza diretta di questo pensiero \u00e8 favorire, iniziare \u00e8 meglio dire visto il tempo, lo sviluppo della cultura fra i lavoratori e la classe operaia e quindi la soluzione inevitabile era la scuola tecnica (ovviamente per esigenze epocali) serale. Si impegnarono con coraggio e decisione sia a mezzo stampa, sia a livello saggistico, sia con un impegno politico seppur ristretto dalla mancanza di libert\u00e0 democratiche del tempo. Tale linea di pensiero di tipo liberale moderato portava alla conclusione che per lo sviluppo economico e sociale della nazione, ancora in nuce, accorresse come premessa indispensabile: un accrescimento della cultura fra i lavoratori e la classe operaia stessa.\nOccorre rimarcare che questa alleanza tattica fu temporanea e parziale in quanto poi la stragrande maggioranza della classe operaia genovese si spost\u00f2 su \"posizioni di classe\", la storia di tale sviluppo \u00e8 riportata in formazioni di difesa proletaria a Genova, seppur parzialmente.\nSpecificit\u00e0 sviluppo scuole.\nNello specifico la scuola tecnica serale nasce in prima istanza dalle Scuole Tecniche di Chimica e Meccanica applicate alle arti, scuole serali frequentate da artigiani e operai, volute e poi finanziate con profusione di mezzi dalla Camera di commercio di Genova. La crescita fu rapida e si avvalsero della didattica di docenti universitari, ben conosciuti nell'ambiente della cultura e del mondo liberale moderato del Risorgimento genovese (e non solo), quali, oltre allo stesso Giovanni Ansaldo, Stefano Grillo, Gerolamo Boccardo, Michele Erede, Giuseppe Sapeto. L'impegno che mettevano tali intellettuali nel lavoro didattico era tale, ad esempio, che Ansaldo, il pi\u00f9 importante fautore di questo tipo di scuola, per tenere le sue lezioni veniva in calesse da Torino a Genova.\nImportanza fondamentale nel contesto \u00e8 il \"Vittorio Emanuele II\": una seppur frettolosa visita sia all'interno che all'esterno di tale scuola fa calare nel periodo di cui si scrive, sia dal punto di vista architettonico, in quanto allocato in palazzo nobiliare antico, sia dalla ricchezza dei reperti di archeologia industriale (motori strumenti ecc.) che dai laboratori e gli archivi: l'istituto \u00e8 alloggiato in piazza della Zecca, palazzo Rostan, cinquecentesco fatto erigere da Bartolomeo Lomellino. Ennio Poleggi nella Rivista del Comune del dicembre 1967 lo cataloga come \"Il Palazzo I del Rubens\"."}
{"id": "783322", "revid": "205250", "url": "https://it.wikipedia.org/wiki?curid=783322", "title": "Marcelo Azc\u00e1rraga Palmero", "text": " \u00c8 stato Presidente del Consiglio dei ministri tre volte sotto il regno di Alfonso XIII."}
{"id": "783325", "revid": "729019", "url": "https://it.wikipedia.org/wiki?curid=783325", "title": "Pacaziano", "text": "Biografia.\nEsiste un'iscrizione ritrovata a Bostra in cui viene nominato un certo \"Claudius Marinus, clarissimus puer\", figlio di \"Claudius Sollemnius Pac[...]\", governatore dell'Africa sotto Alessandro Severo e poi \"consularis\" (governatore) di Celesiria. Alcuni storici identificano questo \"Sollemnius Pac.\" con il padre di Pacaziano. Dalle testimonianze di Zosimo e Giovanni Zonara \u00e8 possibile dedurre che ricoprisse una carica militare, forse di basso livello, presso l'esercito romano stanziato a guardia del Danubio.\nZosimo riferisce di problemi con la disciplina dell'esercito danubiano, ma altri riferimenti alle cause della rivolta delle truppe di stanza in Moesia e Pannonia, che acclamarono Pacaziano imperatore, non esistono; si pu\u00f2 solo supporre che sia stata in qualche modo legata alla minaccia di un'invasione gotica. La data della rivolta \u00e8 probabilmente il 248, perch\u00e9 non vi sono monete coniate a nome di Filippo a Viminacium durante il suo decimo anno di regno (248/249), mentre esistono monete di Pacaziano coniate in quella zecca che celebrano il 1001\u00ba anno dalla fondazione di Roma (249). La monetazione di Pacaziano, l'unica fonte non letteraria per questo usurpatore, mostra un programma propagandistico non diverso da quello di Filippo, con la celebrazione del sostegno dell'esercito, della eternit\u00e0 di Roma e dell'impero, della prosperit\u00e0 e della pace promessa da Pacaziano.\nPreoccupato dalle usurpazioni di Pacaziano e Iotapiano, Filippo pens\u00f2 di intervenire, ma il senatore Decio predisse la fine dei due usurpatori per mano dei loro stessi sostenitori: cos\u00ec fu, e anche se non vi \u00e8 notizia delle ragioni per le quali Pacaziano fu ucciso dai propri soldati, \u00e8 ragionevole che fosse deposto se non fosse stato in grado di portare a termine il compito per il quale era stato scelto, difendere le province del nord-est dai Goti.\nLa rivolta di Pacaziano ebbe comunque un effetto negativo su Filippo: l'imperatore mand\u00f2 un riluttante Decio a riprendere il controllo delle province, ma i soldati dell'esercito danubiano, per evitare punizioni, lo elessero imperatore, sostenendolo fino alla sconfitta di Filippo."}
{"id": "783327", "revid": "77358", "url": "https://it.wikipedia.org/wiki?curid=783327", "title": "A1dir Sud", "text": ""}
{"id": "783331", "revid": "1543377", "url": "https://it.wikipedia.org/wiki?curid=783331", "title": "Associazione Sportiva Dilettantistica Calcio Verbania", "text": "LAssociazione Sportiva Dilettantistica Calcio Verbania, meglio nota come Verbania, \u00e8 una societ\u00e0 calcistica italiana con sede nella citt\u00e0 di Verbania.\nMilita in Eccellenza Piemonte-Valle d'Aosta, quinto livello del campionato italiano di calcio.\nCostituita nel 2016 previa ridenominazione della \"Virtus Verbania\" (a sua volta erede della \"Virtus Cusio\", fondata nel 1991 a San Maurizio d'Opaglio), si propone quale continuatrice \"de facto\" della tradizione sportiva iniziata nel 1959 con la fusione dei club \"Verbania Sportiva\" e \"Societ\u00e0 Sportiva Libertas Pallanza\" e interrottasi nel 2016 con la cessazione d'attivit\u00e0 della \"Societ\u00e0 Sportiva Dilettantistica Verbania Calcio 1959\".\nDopo un'iniziale coesistenza con un altro club proclamatosi erede della summenzionata tradizione, dal 2018 (previa cessazione di detta societ\u00e0 e disaffiliazione del quiescente Verbania 1959), l'ASDC \u00e8 il solo sodalizio a rivendicare continuit\u00e0 con l'identit\u00e0 \"biancocerchiata\" (soprannome derivante dal peculiare stile della divisa interna).\nDal punto di vista storico, il Verbania vanta quali maggiori successi sette partecipazioni consecutive al campionato di Serie C tra il 1966 e il 1973 (ove il miglior risultato \u00e8 costituito dal quinto posto nel girone A nella stagione 1967-1968). Nel palmar\u00e8s annovera inoltre tre trofei, tutti ottenuti a livello dilettantistico: una Coppa Italia di Promozione Piemonte-Valle d'Aosta, una di Eccellenza e una Supercoppa regionale.\nStoria.\nProdromi e fondazione.\nI dirigenti della Libertas Pallanza e della Verbania Sportiva iniziano le trattative il 24 aprile del 1959 e gli incontri vanno avanti per qualche mese. Il 24 maggio viene disputata la Coppa \u201cCitt\u00e0 di Verbania\u201d tra Verbania e Libertas Pallanza: \u00e8 l'ultima partita con le due squadre divise (vince il Verbania 4-1). Poi l'11 luglio 1959, finalmente si raggiunge l'accordo e ufficialmente nasce il \u201cVerbania unico\u201d: presidente del consiglio di amministrazione diventa Gianni Meierhofer (dal Verbania), presidente tecnico organizzativo \u00e8 Remo Cova (dalla Libertas) il direttore sportivo \u00e8 Carletto Pedroli. La sede sociale viene fissata al Caff\u00e8 Teatro di Intra di propriet\u00e0 della famiglia Borroni, il campo di gioco \u00e8 lo stadio dei Pini mentre a Pallanza viene dirottato il settore giovanile curato da Piero Martinelli e \u201cCecco\u201d Bertolotti.\nSebbene il 1959 segni dunque l\u2019anno di avvio della storia del Verbania come unica squadra cittadina, non tutte le fonti concordano sul valore da attribuire a tale evento. Alcune (stante il netto cambio di colori, denominazione e simbologia) lo considerano una vera e propria fondazione societaria ex-novo. Altre invece lo derubricano a semplice passaggio nella storia del Verbania Sportiva (fino ad allora la squadra cittadina di maggior prestigio): a detta di queste ultime posizioni l\u2019incorporazione della Libertas Pallanza non costituirebbe un punto di cesura e la tradizione sportiva del club andrebbe pertanto fatta risalire al 1945, oppure (non considerando l'interruzione dell'attivit\u00e0 durante la seconda guerra mondiale) addirittura al 1932.\nGli anni sessanta.\nIl Verbania inizia la sua avventura dalla Prima Categoria piemontese (all'epoca V livello del Campionato italiano), nella stagione 1959-1960, dimostrandosi subito una squadra competitiva, concludendo il campionato al 4\u00ba posto (38 punti in 28 partite). Nelle quattro stagioni successive il Verbania dimostrer\u00e0 grande costanza dominando il proprio girone di campionato con 2 vittorie e 2 secondi posti (1960-1961 e 1962-1963), uscendo sempre sconfitta dagli spareggi-promozione; nell'annata 1961-1962 infatti, il Verbania vince \"di misura\" il suo girone (48 punti contro i 47 della Cossatese), ma perde lo spareggio-promozione con l'A.C. Chieri, mentre nel 1963-1964 pur vincendo con quattro punti di vantaggio il proprio girone (47 punti), perde lo spareggio con il . Ma anche per i verbanesi arriva il giorno della tanto attesa promozione: il 4 luglio 1965 si disputa l'ultimo atto degli spareggi-promozione validi per il salto in Serie D che oppone il Verbania, padrone di casa e favorito, al Ponzone. Acclamato da 3.000 tifosi esultanti e all'attenzione dell'ex ct della Nazionale Italiana Vittorio Pozzo, il Verbania surclassa gli avversari con un netto 3-0 e a soli sei anni dalla rifondazione, raggiunge la \"porta del professionismo\". Nell'estate del 1965 viene chiamato alla guida della neopromossa squadra l'allenatore Livio Bussi. L'organico a sua disposizione \u00e8 molto competitivo e con gli ulteriori innesti di Mariani dal Legnano, Pastrello e Calvi, il Verbania domina anche il girone B del campionato di Serie D 1965-1966, staccando di 5 punti la Lilion Snia Varedo, diretta inseguitrice. Cos\u00ec ad un solo anno di distanza si ripete la festa: il 22 maggio 1966 infatti, ottenuta la vittoria sul Bolzano per 2-0 e il primato in testa al girone, il Verbania raggiunge la seconda promozione consecutiva, ma in questa occasione, per la prima volta dalla fondazione del \"nuovo\" club, i biancocerchiati ottengono un posto tra i professionisti.\nA partire dalla stagione 1966-1967 il Verbania gioca in Serie C, categoria nella quale militer\u00e0 per sette stagioni, durante le quali incontrer\u00e0 squadre dal glorioso passato e dal grande avvenire, quali , Cremonese, , , , Pro Patria, Reggiana, , Triestina, Udinese e . Il periodo dal 1965 al 1973, verr\u00e0 senz'altro ricordato come il migliore del calcio verbanese. Nel 1967-1968 ottiene un quinto posto e 41 punti (miglior risultato di sempre per il club), con Migliorati a segno 11 volte, Osvaldo Bagnoli in cabina di regia (135 presenze in campionato dal 1969 al 1973) e la grande classe di Ivan Romanzini al servizio della squadra. Bagnoli inizia a studiare da tecnico e nell'estate del 1970 consiglia alla dirigenza un giovane allenatore, uno dei primi profeti della zona applicata al calcio, l'allora trentaquattrenne Giuseppe Marchioro, all'esordio con l'incarico di primo allenatore, dopo le esperienze da vice con Nils Liedholm e Luigi Radice.\nDagli anni settanta agli anni novanta.\nNella stagione 1970-1971 il Verbania ottiene una tranquilla salvezza e il 14\u00ba posto nel proprio girone (con all'attivo ben 17 pareggi); l'anno seguente la rosa viene rinforzata su indicazioni di Marchioro con giovani di valore, molti dei quali destinati a carriere fruttuose in Serie A e Serie B, che trascinano il Verbania al 6\u00ba posto finale nel girone di competenza. Tra i protagonisti ci sono Roberto Salvadori (poi vincitore di uno scudetto col ), Mario Guidetti (la cui carriera continuer\u00e0 a , e Verona), Egidio Calloni (in prestito dal , poi militante al Milan e al ) che quell'anno collezioner\u00e0 38 presenze e 15 reti, Cesare Butti (futuro giocatore di Cagliari e Torino), Crugnola, Perego, Fusaro (futuro Varese) e Adelmo Paris ().\nNell'estate del 1972 Marchioro lascia il Verbania per passare all' e porta con s\u00e9 Salvadori, mentre Calloni chiude il periodo di prestito tornando a Varese e Guidetti si trasferisce al Piacenza. La stagione 1972-1973 vedr\u00e0 i biancocerchiati scarsamente prestanti e si concluder\u00e0 con la retrocessione in Serie D: il 17 giugno 1973 il Verbania si congeda dalla Serie C allo Stadio dei Pini perdendo contro il , che grazie a tale risultato si garantisce la promozione in Serie B. Al termine dell'annata Osvaldo Bagnoli, ormai trentottenne, lascia il calcio giocato e inizia la sua carriera di allenatore con la Solbiatese, mentre il diciannovenne Adelmo Paris inizia la sua lunga militanza al Bologna.\nSul finire della prima met\u00e0 degli anni 1970 a rendere ancora pi\u00f9 difficoltosa l'attivit\u00e0 del club interviene l'onerosa situazione debitoria, che contribuisce allo scarso rendimento del Verbania nella stagione 1973-1974, ove inanella la seconda retrocessione di fila.\nPer molti anni rester\u00e0 nel campionato Promozione, dove raccoglier\u00e0 solo tre 4\u00b0 posti (1978-1979, 1982-1983 e 1983-1984).\nNell'estate del 1986 la famiglia Tamboloni acquista il Verbania e Carlo Pedroli torna a fare il Team Manager. In panchina siede Cesare Butti e puntando alla promozione si costruisce una squadra molto competitiva che rimarr\u00e0 nei cuori degli sportivi verbanesi: Galliera (Sacchi), Madaschi, Peviani, Gaiardelli, Borr\u00e8, Boni (Volpi), Trepiccioni (Scodellaro), Paris, Mambretti, Zurini, Chiadini. La squadra vince il campionato ma perder\u00e0 poi gli spareggi promozione contro Valenzana e Ivrea. Nella stagione 1987-1988 raggiunge il 2\u00ba posto in classifica di Promozione e ottiene l'ammissione per meriti sportivi al campionato Interregionale, anche grazie al contributo di Carmel Busuttil (20 gare e 8 reti), centravanti maltese che ha collezionato 111 presenze e 23 reti con la sua nazionale (proclamato miglior giocatore maltese degli ultimi 100 anni), unita all'esperienza del centrocampista Adelmo Paris, che proprio quell'anno concluder\u00e0 la sua carriera da giocatore, vicino a casa, l\u00e0 dove aveva iniziato; Paris in 3 stagioni col Verbania totalizzer\u00e0 70 presenze in campionato, siglando 9 reti (tutte su rigore).\nLa stagione 1989-1990 sar\u00e0 la prima di Paris da allenatore, a fine stagione otterr\u00e0 un modesto 11\u00ba posto (Adelmo Paris vanta 159 presenze alla guida del Verbania).\nNel 1991 il club retrocede in Eccellenza. Nel decennio seguente, la propriet\u00e0 del Verbania continua a mutare e la squadra fa la spola tra Eccellenza e CND.\nNel 1995 la societ\u00e0 celebra il proprio cinquantennale d'attivit\u00e0 (ponendo come anno d'inizio il 1945) con una festa e la pubblicazione di un libro storico scritto da Enzo Tipaldi.\nDagli anni duemila agli anni duemiladieci.\nNella stagione 2000-2001 la societ\u00e0 viene penalizzata di 6 punti per un'irregolarit\u00e0 sul tesseramento di Luigi Dipasquale, risultato in seguito legato da un contratto al club inglese del West Bromwich Albion. Nella stagione 2005-2006 la societ\u00e0 fallisce piegata da anni di problemi di carattere economico e, nonostante gli sforzi di giocatori e componenti dello staff, arriva anche la retrocessione in Promozione che non avveniva da 18 anni. Il 1\u00ba agosto 2006, nel comunicato ufficiale n\u00ba 25 pubblicato a Roma dalla FIGC, il commissario straordinario Guido Rossi delibera in favore della nuova societ\u00e0 costituita.\nDurante la stagione 2008-09 il Verbania, per volont\u00e0 della propriet\u00e0, decide di considerare il 1959 quale proprio anno di fondazione, inserendone il riferimento nel logo sociale e organizzando nuovamente una celebrazione per il cinquantennale di esistenza: alla festa prendono parte alcune \"vecchie glorie\" del club come Osvaldo Bagnoli, Giuseppe Marchioro e Renato Villa; in tale occasione si provvede a rinominare lo Stadio dei Pini alla memoria di Carlo Pedroli, storico direttore sportivo e figura chiave della storia del Verbania. Nel 2011 l'anno 1959 viene finanche inserito nella ragione sociale. La scelta \u00e8 tuttavia foriera di polemiche, ch\u00e9 alcuni soggetti storicamente legati al Verbania (su tutti lo storico patron Luigi Pedretti) la definiscono \"falso storico\".\nLa stagione successiva, dal punto di vista agonistico, registra un eccellente rendimento della squadra allenata da Boldini, unica imbattuta in Italia sulle 1662 partecipanti ai campionati compresi tra la Serie A e la Promozione regionale, avendo inanellato 25 vittorie e 12 pareggi nei 37 incontri ufficiali del 2009 (con 83 reti fatte e 31 subite). Il Verbania conclude pertanto il girone d'andata della stagione 2009-2010 da campione d'inverno del girone A del campionato di Promozione Piemonte-Valle d'Aosta (con 33 punti, frutto di 9 vittorie e 6 pareggi). Il record d'imbattibilit\u00e0 del Verbania resister\u00e0 sino al 28 febbraio 2010, quando il Real Cureggio prevale per 2-1 sulla squadra di Boldini, che si ferma pertanto a 46 risultati utili consecutivi (compresi i 6 incontri in Coppa Italia Dilettanti), dei quali 32 vittorie e 14 pareggi.\nIl 9 maggio 2010 il Verbania conquista per la prima volta la fase di Promozione della Coppa Italia Regionale sul campo neutro di Borgaro Torinese, battendo 3-2 ai calci di rigore il Sommariva Perno (con una grande prestazione del portiere Daniele Nazzaro, che segna il quinto rigore del Verbania e poi para il rigore decisivo a Libertazzi). In campionato la squadra di Boldini chiude al secondo posto, dopo un'emozionante testa a testa con il Real Cureggio, che infine prevale per un solo punto ed ottiene il passaggio di categoria. In quanto vincitrice della Coppa Italia, il Verbania viene posizionato in testa alla classifica dei ripescaggi e ottiene comunque la promozione in Eccellenza.\nIl 13 maggio 2012, a seguito del pareggio contro il Borgaro, il Verbania festeggia il ritorno in Serie D a 9 anni di distanza dall'ultima partecipazione, vincendo anche la Coppa Italia di Eccellenza Piemonte, la Supercoppa Piemonte e arrivando alla semifinale in Coppa Italia Dilettanti.\nVerso il 2013 il Verbania inizia a vivere ulteriori crisi societarie: le stagioni 2013-2014 e 2014-2015 si risolvono in rovinose retrocessioni dalla Serie D fino alla Promozione, laddove il club (in difficolt\u00e0 finanche a sostenere le spese di gestione corrente) subisce la diaspora dei propri tesserati di maggior talento e si trova costretto a schierare giocatori prelevati dalle giovanili. In questo contesto risulta emblematica la partita del campionato d'Eccellenza del 15 marzo 2015, ove il Verbania viene sconfitto dal per 11-1.\nA fronte del disfacimento societario, nell'estate del 2015 gran parte del settore giovanile si scinde e forma il club autonomo \"Associazione Sportiva Dilettantistica Accademia Calcio Verbania\". Al contempo l'amministrazione comunale di Verbania revoca la concessione d'uso dello stadio Carlo Pedroli alla squadra, che si trasferisce al campo sportivo di Ornavasso.\nRisoltasi anche la stagione 2015-2016 con un'altra retrocessione (in Prima Categoria), il Verbania decide di non iscriversi al successivo campionato federale, sciogliendosi di fatto: onde continuare a beneficiare dei crediti di formazione dei calciatori viene per\u00f2 mantenuta in essere l'affiliazione alla FIGC, che sar\u00e0 poi revocata per quiescenza nel mese di marzo 2018.\nL'avvento dell'ASDC Verbania.\nNell'estate del 2016 torna dunque in campo Luigi Pedretti (gi\u00e0 presidente biancocerchiato dal 1995 al 1998), che rileva da Giuseppe D'Onofrio la presidenza dell'Associazione Sportiva Dilettantistica Calcio Virtus Verbania (societ\u00e0 fondata negli anni 1970 a San Maurizio d'Opaglio con l'appellativo Virtus Cusio, che aveva trasferito il proprio campo casalingo a Verbania e quindi mutato denominazione nel 2015), neopromossa in Serie D dopo aver vinto il girone A di Eccellenza Piemonte-Valle d'Aosta 2015-2016 e a sua volta versante in difficolt\u00e0 economiche e gestionali. Proponendosi come continuatrice della tradizione sportiva del vecchio Verbania Calcio (dal quale comunque era del tutto distinta ed indipendente), la Virtus cambia denominazione in \"Associazione Sportiva Dilettantistica Calcio Verbania\" e s'iscrive regolarmente alla quarta serie. A guidare la squadra arriva Giampiero Erbetta, a sua volta fautore determinante dell'intervento di Pedretti.\nIl precampionato 2016 \u00e8 segnato da una querelle in merito all'usufrutto dello stadio Carlo Pedroli, che viene richiesto oltre che dai biancocerchiati da tre ulteriori sodalizi minori basati in citt\u00e0: Inter Farmaci Verbania, Sinergy Verbania e Accademia Calcio Verbania (con quest'ultima che, in particolare, aveva rifiutato un anno prima di \"sottoporsi\" alla Virtus Verbania). Data la situazione il club di Pedretti, paventando il rischio di sovraimpiego dell'impianto e compromissione della tenuta del terreno di gioco, minaccia finanche di non formalizzare l'iscrizione alla Serie D (eventualit\u00e0 poi scongiurata dal trasferimento dell'Inter Farmaci allo stadio di Gravellona Toce). La distensione tra club e municipio arriva poi il 4 settembre, allorch\u00e9 Luigi Pedretti e il sindaco in carica Silvia Marchionini si incontrano a margine della gara di debutto in campionato.\nIn campionato l'ASDC Verbania, pur mostrando complessivamente un buon gioco si colloca stabilmente nella parte medio-bassa della classifica: il 2 aprile, a seguito della sconfitta esterna contro la Bustese, il tecnico Erbetta viene esonerato e sostituito da Silvio Paolucci, che non riesce ad evitare la retrocessione in Eccellenza, sancita il 21 maggio a seguito della sconfitta nei play-out contro la .\nL'anno dei \"due Verbania\".\nA fine stagione Luigi Pedretti annuncia le dimissioni dalla presidenza dell'ASDC Verbania e il suo disimpegno dalla compagine societaria: a giugno il club si accorda con la Sinergy Verbania (squadra minore cittadina, appena retrocessa dalla Promozione regionale alla Prima categoria) per unire le forze sotto i colori biancocerchiati e ripartire dal campionato di Eccellenza Piemonte.\nFrattanto si muove anche un'altra squadra minore cittadina, l'A.S.D. Inter Farmaci (di propriet\u00e0 dell'omonima azienda cittadina, appena promossa dalla Prima categoria alla Promozione piemontese-valdostana), la quale si accorda con il titolare dello storico e inattivo Verbania 1959 Enrico Montani per usufruire del relativo marchio e dei colori biancocerchiati, mutando quindi denominazione in Associazione Sportiva Dilettantistica Citt\u00e0 di Verbania.\nIn virt\u00f9 di ci\u00f2, al via del campionato 2017-2018 si presentano due squadre adottanti il nome Verbania e i colori biancocerchiati, entrambe intenzionate a rivendicare in esclusiva il titolo di prima squadra cittadina e legittima erede della tradizione sportiva risalente al 1959: in Eccellenza vi \u00e8 infatti l'A.S.D.C. Verbania (passato da Pedretti - che rimane presidente onorario - al gruppo ex-Sinergy), mentre in Promozione milita l'A.S.D. Citt\u00e0 di Verbania (espressione del gruppo Inter Farmaci e forte dell'usufrutto del marchio dell'inattivo Verbania 1959). La convivenza tra i due club si rivela problematica, con reciproche accuse di illegittimit\u00e0 nell'utilizzo dei colori biancocerchiati e dei riferimenti al Verbania \"storico\", e spacca in due la tifoseria verbanese, con i gruppi ultras \"storici\" che si accodano al Citt\u00e0 di Verbania, mentre accanto all'A.S.D.C. spuntano dei collettivi fondati ex-novo.\nSul piano sportivo, l'A.S.D.C. Verbania (guidato fino a dicembre da Alessandro Ferrero, quindi da Roberto Frino) disputa una stagione interlocutoria, non riuscendo a risalire in Serie D, mentre il Citt\u00e0 di Verbania (con in panchina il tecnico Antonio Talarico) domina il proprio girone in Promozione, accedendo in anticipo sulla fine della \"regular season\" all'Eccellenza.\nDi nuovo un solo Verbania.\nLa prospettiva di una \"stracittadina\" in Eccellenza tra i due sodalizi biancocerchiati svanisce tuttavia nell'estate 2018, allorch\u00e9 il Citt\u00e0 di Verbania, che gi\u00e0 dagli ultimi mesi di campionato aveva palesato difficolt\u00e0 economiche (tradottesi in ritardi nel pagamento di varie pendenze), cessa l'attivit\u00e0 e non si iscrive al campionato 2018-2019; pochi mesi dopo, nel febbraio 2019, anche la societ\u00e0 controllante Inter Farmaci Italia dichiara fallimento. Ci\u00f2 \"de facto\" lascia mano libera all'A.S.D.C. Verbania nel rivendicare la continuit\u00e0 con la tradizione sportiva biancocerchiata.\nLa squadra, affidata nuovamente al tecnico Roberto Frino, primeggia nel proprio girone di Eccellenza, ottenendo la promozione in Serie D con una giornata d'anticipo sulla conclusione della stagione regolare.\nColori e simboli.\nColori.\nDopo aver giocato le prime partite della sua storia in maglia grigia, gi\u00e0 nel 1959 (su suggerimento del magazziniere Piero Ferrari) il Verbania adott\u00f2 congiuntamente i colori delle maglie dei due club antesignani: il giallo-blu (a strisce orizzontali) del Libertas Pallanza e il rosso-bianco del Verbania Sportiva (che a sua volta, negli ultimi anni di esistenza, aveva adottato anche il blu come tinta identificativa).\nNe risult\u00f2 una maglietta bianca cinta all'altezza del medio torso (sotto l'attaccatura delle maniche) da una fascia tricolore blu-giallo-rossa, che diede origine al nomignolo \"biancocerchiati\" attribuito ai giocatori. Di norma la stessa fascia tricolore decora anche gli orli e/o i profili della casacca e/o dei calzoncini, a loro volta candidi, al pari dei calzettoni. A tal proposito \u00e8 interessante notare che il gonfalone cittadino, ai sensi dello statuto comunale di Verbania, dovrebbe a sua volta adottare siffatto schema policromo (all'atto pratico il drappo si presenta tuttavia solo di colore azzurro).\nIn taluni casi la fascia \u00e8 apparsa solo sul ventre delle casacche, lasciando libero il dorso e facendo cos\u00ec \"venir meno\" la \"cerchiatura\"; la stessa fascia presenta talora un maggiore spessore e una posizione pi\u00f9 rialzata verso il petto. Raramente \u00e8 poi anche capitato che il tricolore venisse declinato in una banda verticale.\nLa casacca da trasferta presenta di norma anch'essa la \"cerchiatura\" blu-giallo-rossa, la quale si abbina tuttavia ad una differente tinta dominante: ad esempio nera (a sua volta colore sociale dell'Intra, antenato del Verbania Sportiva, attorno al 1936), blu o anche gialla.\nSimboli ufficiali.\nLa pi\u00f9 antica versione dello stemma sociale di cui si abbia notizia \u00e8 costituita da una corona circolare aurea dai bordi azzurri, il cui spazio interno \u00e8 attraversato trasversalmente da una banda orizzontale blu, gialla e rossa, con tre strisce di eguale spessore. Nella corona \u00e8 inscritta per esteso la denominazione sociale Societ\u00e0 Sportiva Verbania.\nDa tale soluzione sono state poi ricavate praticamente tutte le versioni successive dello stemma.\nNel 2008, con la decisione di far partire la storia sociale dal 1959 (anzich\u00e9 dagli anni 1940), l'emblema viene restilizzato con corona circolare bianca e bordure auree; al centro della fascia tricolore viene applicato un pallone da calcio \"vecchio stile\" (con struttura a 12 rettangoli cuciti) color bianco e oro, mentre la nuova denominazione Verbania 1959 viene inscritta nella corona di cornice a caratteri stampatelli dorati.\nIl club ha adottato anche due versioni alternativa dello stemma sopradetto. Una ne ricalca \"in toto\" le forme, con l'unica differenza di recare la corona circolare azzurra e le epigrafi bianche. L'altra invece se ne distacca pi\u00f9 nettamente: il cerchio ha un singolo bordo aureo (privo quindi della corona circolare), mentre la fascia tricolore centrale \u00e8 assottigliata e reca le bande separate da esili linee dorate; la ragione sociale Verbania 1959 \u00e8 apposta all'interno del cerchio bianco, parallelamente alla fascia blu-giallo-rossa.\nNel 2016 l'A.S.D.C. Verbania si \u00e8 rifatto al predetto modello: il pallone da calcio \u00e8 stato spostato nella parte bassa dell'insieme, a cavallo della corona circolare, mentre la nuova ragione sociale \u00e8 stata inscritta integralmente nella parte alta della corona medesima, con un carattere tipografico differente da quello tradizionale. Nel 2018 \u00e8 subentrato un nuovo logo: il toponimo cittadino viene inscritto con grande evidenza in un cartiglio sovrapposto alla parte bassa del cerchio; nella parte alta viene invece inserito lo stemma araldico comunale.\nNel 2017-2018, dopo aver ottenuto la concessione del marchio dal vecchio Verbania calcio, l'effimero A.S.D. Citt\u00e0 di Verbania ha riadottato un identificativo quasi identico allo stemma storico: le modifiche consistono nell'assenza di riferimenti all'anno 1959 (sostituito dalla dicitura ASD) e nella presenza della parola \"Citt\u00e0 di\" in capo all'insieme.\nFino circa agli anni 1990 lo stemma sociale non appariva sulle maglie; in alcuni casi su di esse veniva bens\u00ec ricamato lo scudo araldico della citt\u00e0 di Verbania.\nStrutture.\nStadio.\nFin dalla fondazione il Verbania gioca le proprie partite casalinghe allo stadio Carlo Pedroli, ubicato nella frazione di Intra (in localit\u00e0 Renco).\nRecependo una sollecitazione del CONI (che negli anni 1930 perseguiva progetti di ammodernamento e miglioramento delle infrastrutture sportive a livello nazionale), il podest\u00e0 di Intra Riccardo Lucini ne decise la costruzione su di un'ampia area verde ubicata tra la frazione di Renco e il cimitero di Intra. Superate le resistenze dei proprietari dei terreni e di parte dell'opinione pubblica cittadina (che riteneva pi\u00f9 utile destinare l'area a usi residenziali e proponeva di costruire il nuovo stadio lungo l'argine destro del torrente San Bernardino), il prefetto di Verbania diede mano libera a Lucini, che pot\u00e9 rogare una delibera d'acquisto del terreno in data 8 febbraio 1930. Il progetto venne affidato all'architetto milanese Paolo Vietti Violi (gi\u00e0 autore delle coeve tribune degli stadi di Milano e Genova, nonch\u00e9 di alcuni famosi ippodromi italiani) e i lavori, appaltati all'impresa Carlo Girolzini, partirono nel giro di poche settimane: il terreno venne completamente spianato (con l'asportazione di circa di terra. Ne risult\u00f2 un impianto a vocazione unicamente calcistica, con due tribune laterali (\"ovest\" coperta ed \"est\" scoperta) in calcestruzzo, direttamente affacciate sul rettangolo di gioco.\nL'impianto, battezzato stadio del Littorio, fu inaugurato il 13 novembre 1932 alla presenza del gerarca Renato Ricci: la partita inaugurale, valida per la Prima Divisione, vide l' battere per 2-0 il .\nRibattezzato \"campo sportivo comunale\" o \"stadio dei Pini\" nel secondo dopoguerra, venne adottato come campo casalingo del Verbania Sportiva fino al 1959, anno di costituzione del Verbania \"unificato\". Durante il periodo di militanza dei biancocerchiati in Serie C la capienza dell'impianto venne ampliata con l'installazioni di tribune supplementari e una \"curva\" (costruite in tubolari ferrei), che vennero poi rimosse nei primi anni 1980.\nL'intitolazione cambi\u00f2 nuovamente nel 2009, allorch\u00e9 la giunta comunale di Verbania deliber\u00f2 di associare allo stadio il nome di Carlo Pedroli, cofondatore e storico dirigente del club biancocerchiato.\nLo stadio, pi\u00f9 volte ristrutturato nel corso dei decenni (da ultimo negli anni 2010) dispone pertanto di posti a sedere, alcuni dei quali coperti e dotati di seggiolini; il terreno di gioco, in erba mista naturale e sintetica, misura . L'illuminazione notturna \u00e8 assicurata da due gruppi luminosi montati su tralicci metallici posti ai lati della tribuna principale.\nCentro di allenamento.\nIl Verbania svolgeva i propri allenamenti al campo sportivo di Santino, frazione di San Bernardino Verbano.\nSociet\u00e0.\nOrganigramma societario.\n\"Aggiornato all'11 agosto 2020\"\nSettore giovanile.\nIl Verbania \"storico\" aveva un proprio settore giovanile con squadre che andavano dagli allievi ai pulcini; il maggior successo delle giovanili biancocerchiate \u00e8 costituito dalla vittoria nel Campionato Nazionale Dante Berretti 1970-1971.\nNell'estate del 2015 il settore giovanile si \u00e8 separato dalla societ\u00e0 e si \u00e8 costituito nel club autonomo \"Associazione Sportiva Dilettantistica Accademia Calcio Verbania\", basato a Possaccio, che al netto di alcune collaborazioni con le altre societ\u00e0 cittadine (ivi comprese quelle postesi in continuit\u00e0 col Verbania \"storico\") mantiene totale autonomia gestionale.\nA seguito della rifondazione del 2016, l'A.S.D.C. Verbania gestisce in proprio la sola formazione Juniores.\nAllenatori e presidenti.\nDi seguito la cronologia degli allenatori e dei presidenti.\nCalciatori.\nHall of Fame.\nDi seguito l'elenco dei calciatori inseriti nella \"Hall of Fame\" del Verbania Calcio. Tra parentesi viene indicato il periodo di militanza in prima squadra. I giocatori contrassegnati con un asterisco (*) hanno fatto parte anche delle giovanili del club.\nContributo alle Nazionali.\nL'unico giocatore convocato in una selezione nazionale durante la militanza al Verbania fu il maltese Carmel Busuttil.\nStatistiche e record.\nStatistiche di squadra.\nNelle 7 stagioni di militanza in Serie C (costituenti il livello agonistico pi\u00f9 elevato mai raggiunto dai biancocerchiati) il Verbania ha disputato complessivamente 262 partite di campionato, ottenendo 73 vittorie, 92 pareggi e 97 sconfitte, marcando 199 reti e subendone 238, con complessivi 238 punti guadagnati.\nTifoseria.\nStoria.\nIl movimento ultras del Verbania ha origine nel 1983, anno a partire dal quale si costituiscono le fazioni \"Viking Korps\", \"Giovent\u00f9 Biancocerchiata\", \"Bad Boys\" e infine (10 anni dopo) \"Vecchia Guardia\". Quest'ultimo gruppo si rivela il pi\u00f9 longevo, sciogliendosi nei primi anni 2000 (lo striscione di rappresentanza verr\u00e0 tuttavia reimpiegato nel 2008 in occasione della finale di Coppa Italia di Promozione regionale).\nIl tifo verbanese resta quindi privo di una compagine organizzata fino al 2011, anno in cui si costituisce la sigla \"Q.I.B. '83 (Quelli In Buzza)\", seguita un anno dopo dal collettivo \"Brutte Abitudini\" (fondato da esponenti ex \"Vecchia Guardia\"). L'esperienza \u00e8 tuttavia effimera: complici le limitazioni e i provvedimenti di Daspo irrogati a vari aderenti, nel 2013 gli ultras di ambedue i gruppi sospendono l'attivit\u00e0 di sostegno agonistico.\nLe difficolt\u00e0 accusate dal Verbania tra il 2013 e il 2016 (con la tripla retrocessione consecutiva dall'Eccellenza alla Prima Categoria) causano un ulteriore scollamento tra la squadra e i tifosi, i quali accusano i proprietari succedutisi in tale periodo di aver usato il nome del club per il proprio tornaconto personale. Analoga freddezza suscita nel 2015 il trasferimento da San Maurizio d'Opaglio della \"Virtus Cusio\", poi ridenominata \"Virtus Verbania\" e infine (a seguito del ritiro del vecchio sodalizio biancocerchiato dalla Prima Categoria, nell'estate 2016) \"ASDC Verbania\": nel corso di questi due anni appaiono a pi\u00f9 riprese in citt\u00e0 striscioni polemici nei confronti della dirigenza del nuovo soggetto societario, accusato di volersi \"impossessare\" della tradizione e dei colori verbanesi. Da ultimo, in un comunicato diramato agli organi d'informazione il 1\u00ba agosto 2016, la tifoseria dichiar\u00f2 la propria indifferenza dall'ASDC. Proprio in chiave \"anti ASDC\" nel 2017 \"Vecchia Guardia\" e \"Quelli in Buzza\" appoggiarono fin da subito il progetto del Citt\u00e0 di Verbania, naufragato tuttavia nel giro di una sola stagione.\nNel 2018 si registra la nascita di un nuovo gruppo di ispirazione ultras, gli \"Ultras Verbania Biancocerchiati\", che dichiarano fin da subito la loro fedelt\u00e0 verso il Verbania \"ex Virtus\".\nGemellaggi e rivalit\u00e0.\nLa tifoseria biancocerchiata non intrattiene gemellaggi, ma intrattiene buoni rapporti con i collettivi di , e . Vengono invece considerate tifoserie rivali quelle di Juventus Domo, e ."}
{"id": "783332", "revid": "182193", "url": "https://it.wikipedia.org/wiki?curid=783332", "title": "Verbania Calcio", "text": ""}
{"id": "783334", "revid": "76963", "url": "https://it.wikipedia.org/wiki?curid=783334", "title": "Francisco Silvela", "text": "\u00c8 stato Presidente del Consiglio dei ministri due volte sotto il regno di Alfonso XIII."}
{"id": "783335", "revid": "44939", "url": "https://it.wikipedia.org/wiki?curid=783335", "title": "NADPH", "text": ""}
{"id": "783338", "revid": "8596", "url": "https://it.wikipedia.org/wiki?curid=783338", "title": "Francisco Silvela le Vielleuze", "text": ""}
{"id": "783341", "revid": "2153076", "url": "https://it.wikipedia.org/wiki?curid=783341", "title": "Something to Remember", "text": "Something to Remember \u00e8 una raccolta di ballad della cantautrice statunitense Madonna, pubblicato nel 1995 dalla Maverick Records.\nDescrizione.\n\"Something to Remember\" \u00e8 la prima raccolta di alcune delle pi\u00f9 famose ballate di Madonna.\nL'album, uscito il 7 novembre 1995, contiene una cover della canzone \"I Want You\", di Marvin Gaye, realizzata in collaborazione con il gruppo dei Massive Attack, due inediti, \"You'll See\" e \"One More Chance\", insieme anche ad un remix di \"Love Don't Live Here Anymore\".\nAlcune delle canzoni inserite nel disco non sono mai apparse prima su un album di Madonna, come \"This Used to Be My Playground\", realizzata per la colonna sonora del film \"Ragazze vincenti\", \"I'll Remember\", realizzata per la colonna sonora del film \"110 e lode\", e \"Crazy For You\", tratta dalla colonna sonora di \"Vision Quest\".\nL'album \"Something to Remember\" contiene anche \"Something to Remember\", contenuta nell'album \"I'm Breathless\", e \"Forbidden Love\", una traccia dell'album \"Bedtime Stories\" .\nLa versione giapponese di \"Something to Remember\" contiene \"La isla bonita\", mentre la versione spagnola e latino-americana contiene \"Ver\u00e1s\", versione in spagnolo di \"You'll See\".\nProduzione.\nPer realizzare i nuovi brani, Madonna ha lavorato fianco a fianco con i produttori David Foster (stimato collaboratore di Barbra Streisand), e Nellee Hooper. Riguardo alla collaborazione con Madonna che port\u00f2 alla nascita dei brani \"You'll See\" e \"One More Chance\", Foster comment\u00f2: \"La sua etica lavorativa era straordinaria. Era puntuale ogni giorno e ha co-prodotto sul serio assieme a me. Molti artisti vogliono fare i produttori solo perch\u00e9 viene detto loro che possono farlo, senza impegnarcisi minimamente, una cosa che mi fa imbestialire. Ma Madonna ha lavorato sodo come qualunque vero produttore che conosco... Ho apprezzato tutti gli aspetti di collaborare con lei: la sua puntualit\u00e0, la sua professionalit\u00e0 e il suo fascino\".\nCopertina e Sessione Fotografica.\nPer la copertina di \"Something to Remember\" \u00e8 stata utilizzata una foto scartata dalla campagna di Versace del 1995.\nPromozione.\nMadonna cerc\u00f2 a tutti i costi di pubblicare come primo singolo \"I Want You\", ma il brano doveva essere contenuto in una compilation dedicata a Marvin Gaye, i cui diritti sono legati alla Motown Records, cos\u00ec le fu impedito. Comunque ne fu realizzato un video di accompagnamento.\nIl primo singolo ufficiale tratto da \"Something to Remember\" \u00e8 \"You'll See\". Il video che ne \u00e8 stato girato \u00e8 il sequel del video di \"Take a Bow\". Segue \"One More Chance\", realizzato solo per il mercato europeo.\nCome terzo singolo venne ripubblicato \"Oh Father\". Scal\u00f2 solo la classifica sudafricana, e rimase al n.1 per 2 settimane.\nL'ultimo singolo estratto dall'album \"Something to Remember\" \u00e8 il remix della ballata \"Love Don't Live Here Anymore\", che non ebbe il successo commerciale sperato: negli USA si piazz\u00f2 solo alla 79\u00aa posizione.\nCritica e Successo Commerciale.\n\"Something to Remember\" ha ottenuto un ottimo successo commerciale in Italia, dove ha distribuito oltre 500,000 copie ed \u00e8 rimasto per tre settimane non consecutive in prima posizione nella Classifica FIMI Album.\nSi tratta inoltre dell'unico album di Madonna assieme al \"best seller\" \"Ray of Light\" ad aver raggiunto la posizione numero 1 in Italia nel corso degli anni novanta. A livello mondiale, le copie vendute dell'album \"Something to Remember\" sono circa 10 milioni.\nStephen Thomas Erlewine di AllMusic scrisse: \"Lungo tutto l'album Madonna d\u00e0 prove di essere una straordinaria cantante la cui voce \u00e8 andata migliorando nel corso degli anni\", aggiungendo: \"Nessuna delle tracce \u00e8 di qualit\u00e0 inferiore, e le migliori di quelle contenute in \"Something to Remember\" sono annoverate tra le migliori canzoni pop degli anni Ottanta e Novanta\". Neil Strauss del \"The New York Times\" comment\u00f2 come le canzoni del disco siano \"pi\u00f9 coese di un qualunque \"greatest hits\"\" e che \"ognuna racconta la storia di una voce e di un'attitudine differente, una voce che \u00e8 andata consolidandosi nei dodici anni che separano la fresca innocenza adolescenziale di 'Crazy for You' dell'83 e il cantato tormentato della nuova 'You'll See'.\" \"Entertainment Weekly\" scrisse: \"Posizionare le sue ballate di maggior successo ('Live to Tell', 'Crazy for You', 'Take a Bow' ecc) in un contesto diverso, ossia separate dalle canzoni dance di Madonna che di solito tendono a passare in primo piano, d\u00e0 loro nuovo forza, che \u00e8 esattamente lo scopo di ogni valida raccolta di successi. I tre brani inediti, 'You'll See', 'One More Chance' e una versione straordinariamente spettrale di 'I Want You' di Marvin Gaye sono perle vendibilissime che non fanno che impreziosire il fascino di Madonna.\"\n\"The Post and Courier\" comment\u00f2: \"C'\u00e8 una differenza sostanziale tra avere una bella voce ed essere una brava cantante. Whitney Houston o Mariah Carey possono anche surclassare la donna pi\u00f9 famosa al mondo con i loro vocalizzi o la loro estensione vocale, ma Madonna, con la sua sola personalit\u00e0 riesce a vendere i suoi brani pi\u00f9 lenti con uno stile che pochi cantanti moderni posseggono.\" \"The Advocate\" scrisse che l'album prova come Madonna sia in grado di \"realizzare brani lenti con la stessa maestria con la quale sforna brani dance\" e trov\u00f2 il suo stile di canto nelle \"ballads\" \"semplice e onesto\". Il \"The Baltimore Sun\" scrisse: \"Madonna non solo ci ricorda che nel suo repertorio c'\u00e8 pi\u00f9 di qualche hit dance, ma anche che la sua voce \u00e8 estremamente lontana dall'essere esile e debole come pensano i suoi detrattori. [...] La Madonna che si mostra qui non solo ha una voce molto pi\u00f9 ricca e profonda di quanto si pensi, ma anche pi\u00f9 ricchezza interpretativa\".\nAlwyn W. Turner nel suo libro \"The Rough Guide to Rock\" scrisse che l'album include \"i suoi migliori brani lenti\" mostrando come \"Madonna si sia evoluta negli anni diventando un'eccellente interprete di ballate\". \"USA Today\" scrisse che l'album \"mette in mostra i momenti mento movimentati ma non per questo meno interessanti della sua carriera\", lod\u00f2 la voce di Madonna e la resa emotiva nella canzone \"You'll See\", \"la prova pi\u00f9 evidente che questa ambiziosa bionda \u00e8 una cantante e non solo una \"celebrity\"\". J. Randy Taraborrelli nel suo libro \"Madonna: An Intimate Biography\" elesse le tracce prodotte con David Foster come migliori: \"Interessante come, con la possibilit\u00e0 di attingere all'estro da musical di David Foster, lui e Madonna abbiano realizzato due delle canzoni pi\u00f9 cupe che lei abbia mai inciso; ma \u00e8 questo a rendere una collaborazione emozionante, non sapere come sar\u00e0 il risultato\". \"The Jerusalem Post\" scrisse che le nuove canzoni \"mostrano un salto nel grado di sofisticatezza\" e comment\u00f2 come Madonna \"abbia investito le proprie forze in un training canoro\". Robert Christgau invece critic\u00f2 lapidario l'album, definendolo \"un brutto disco che non merita di essere ulteriormente descritto.\""}
{"id": "783344", "revid": "71433", "url": "https://it.wikipedia.org/wiki?curid=783344", "title": "Edtv", "text": ""}
{"id": "783348", "revid": "76963", "url": "https://it.wikipedia.org/wiki?curid=783348", "title": "Raimundo Fern\u00e1ndez Villaverde", "text": "\u00c8 stato presidente del Consiglio dei ministri due volte sotto il regno di Alfonso XIII."}
{"id": "783352", "revid": "1776051", "url": "https://it.wikipedia.org/wiki?curid=783352", "title": "Holocausto de la Morte", "text": "Holocausto de la Morte \u00e8 un disco pubblicato nel 1998 dalla band death metal Necrophagia. \u00c8 l'unico disco del gruppo a presentare il cantante Phil Anselmo dei Pantera come chitarrista."}
{"id": "783354", "revid": "73997", "url": "https://it.wikipedia.org/wiki?curid=783354", "title": "Holocausto De La Morte", "text": ""}
{"id": "783355", "revid": "77358", "url": "https://it.wikipedia.org/wiki?curid=783355", "title": "A1dir Nord", "text": ""}
{"id": "783356", "revid": "36426", "url": "https://it.wikipedia.org/wiki?curid=783356", "title": "Erbari", "text": ""}
{"id": "783358", "revid": "1718925", "url": "https://it.wikipedia.org/wiki?curid=783358", "title": "Antonio Maura", "text": "\u00c8 stato presidente del Consiglio dei ministri per ben cinque volte, sotto il regno di Alfonso XIII."}
{"id": "783360", "revid": "1543377", "url": "https://it.wikipedia.org/wiki?curid=783360", "title": "Cella frigorifera", "text": "La cella frigorifero \u00e8 un locale di conservazione degli alimenti, ove viene mantenuta una temperatura inferiore a quella ambientale.\nTipologia.\nLa temperatura mantenuta nelle celle frigorifere non necessariamente \u00e8 sotto zero, e pu\u00f2 variare dai 18\u00a0\u00b0C per la maturazione delle banane, essere a 5 gradi per i locali dove si producono alimenti che successivamente vengono surgelati ed arrivare fino a -28\u00a0\u00b0C per alimenti tipo pesce, verdure e gelati.\nSi distinguono vari tipi di celle, tra le quali:\nSi definisce invece \"magazzino frigorifero\" un complesso di celle frigorifere o una singola cella di dimensioni tali da occupare un intero fabbricato, con i servizi annessi."}
{"id": "783361", "revid": "8596", "url": "https://it.wikipedia.org/wiki?curid=783361", "title": "Antonio Maura Montaner", "text": ""}
{"id": "783363", "revid": "1003787", "url": "https://it.wikipedia.org/wiki?curid=783363", "title": "Cane da pastore di Karst", "text": "Il cane da pastore di Karst (in sloveno kra\u0161evec o Kra\u0161ki ov\u010dar, che significa \"pastore del Carso\") \u00e8 una razza canina appartenente al gruppo dei molossoidi.\nStoria.\nLa razza esiste da molti secoli e probabilmente questo cane segu\u00ec il suo popolo nelle sue migrazioni verso le isole di Istria e della Dalmazia, che si stabilirono probabilmente nella regione Slovenia. La razza \u00e8 stata menzionata negli scritti la prima volta nel 1689 nel libro di Janez Vajkard Valvasor \"La gloria del duca di Carniola\". La razza e il suo standard furono ufficialmente riconosciute il 2 giugno 1939 con il nome di \"Illyrian Shepherd\" (Cane da pastore Illirico) durante l'assemblea generale della FCI a Stoccolma. All'assemblea generale del 1948 in Slovenia, venne completato lo standard e riaccettata la razza.\nDescrizione.\nLa coda ha una forma a sciabola, attaccata alta e di una lunghezza media, partendo stretta e allargandosi alla radice, fino ad arrivare al garretto. Il colore ammesso \u00e8 il grigio ferro.\nIl pelo deve essere fitto, lungo e dritto con un fitto sottopelo. Sul garrese la lunghezza del pelo deve essere almeno 10 cm. Gli occhi sono a mandorla, posizionati leggermente obliqui e di colore che pu\u00f2 variare dal castano al grigio scuro, con tutte le tonalit\u00e0 di mezzo accettate. La testa \u00e8 molto nobile con un profilo allungato.\nCarattere.\nDi buona indole e brillante temperamento, coraggioso ma non mordace, molto devoto al padrone. Incorruttibile nella sua buona guardia, sospettoso degli estranei."}
{"id": "783364", "revid": "729019", "url": "https://it.wikipedia.org/wiki?curid=783364", "title": "Strada statale 228 del Lago di Viverone", "text": "L'ex strada statale 228 del Lago di Viverone (SS 228), oggi strada provinciale 228 del Lago di Viverone (SP 228), \u00e8 una strada provinciale italiana.\nPercorso.\nLa strada ha inizio a Ivrea, dalla parte est della citt\u00e0, e ha un tracciato rettilineo e scorrevole. Tocca i comuni di Bollengo, Palazzo Canavese, Piverone, Viverone, dove si trova il lago omonimo, e arriva a Cavagli\u00e0, dove c'\u00e8 l'incrocio tra la ex strada statale 143 Vercellese e la ex strada statale 593 di Borgo d'Ale. Il traffico \u00e8 generalmente interno, in quanto viene ammortizzato dalla presenza del raccordo autostrale A4/A5 che corre parallelamente all'infrastruttura.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Biella e della Provincia di Torino per le tratte territorialmente competenti."}
{"id": "783365", "revid": "547034", "url": "https://it.wikipedia.org/wiki?curid=783365", "title": "Dagobert Sigmund von Wurmser", "text": "Combatt\u00e9 nella Guerra dei Sette anni e nella Guerra di Successione bavarese oltre che nella campagna del Reno nei primi anni delle guerre rivoluzionarie francesi, ma \u00e8 ricordato soprattutto per il suo ruolo nella campagna d'Italia del 1796 contro Napoleone Bonaparte.\nAnche se all'inizio della Guerra dei Sette anni era impiegato nell'esercito reale francese, Wurmser lasci\u00f2 la Francia dopo che Luigi XV sigl\u00f2 un accordo di pace con la Gran Bretagna, entrando al servizio degli Asburgo d'Austria. Prese parte quindi alla Guerra di Successione bavarese, la cosiddetta \"Kartoffelkrieg\" (guerra delle patate). Durante le guerre rivoluzionarie francesi, Wurmser comand\u00f2 diverse armate asburgiche impegnate nella valle del Reno dal 1793 al 1795, realizzando successi a Lauterburg ed a Weissenburg nell'ottobre del 1793.\nNel 1796, Francesco II del Sacro Romano Impero lo invi\u00f2 nell'Italia settentrionale, dove gli Asburgo erano impegnati a difendere i territori del Ducato di Milano. In una serie di battaglie ben combattute con l'esercito francese, sotto il comando dell'emergente generale Napoleone Bonaparte, Wurmser venne intrappolato con la sua armata a Mantova; dopo una capitolazione negoziata, Wurmser lasci\u00f2 la citt\u00e0 coi pieni onori militari e con 700 uomini, marciando alla volta di Vienna. La sua sconfitta a Mantova non diminu\u00ec ad ogni modo il lustro del suo servizio agli occhi imperiali per un grande soldato di 72 anni che aveva combattuto per gran parte della propria vita in ardue campagne militari. La sua salute inizi\u00f2 a peggiorare poco dopo il suo pensionamento e mor\u00ec nel 1797.\nBiografia.\nI primi anni in Francia.\nNato a Strasburgo, nel regno di Francia, nella provincia dell'Alsazia, era figlio di Frantz Jacob Wurmser von Vendenheim. Battezzato nella chiesa protestante di San Nicola, inizi\u00f2 la propria carriera militare al servizio dell'esercito reale francese durante le campagne per la Guerre di Slesia come ufficiale di cavalleria sotto il comando del maresciallo principe Carlo di Rohan-Soubise. Nel 1747, venne promosso capitano.\nIl 25 gennaio 1761 a Vendenheim (Dipartimento del Basso Reno) spos\u00f2 Sophia Henrietta Rosina Juliana von und zu der Thann. Questa mor\u00ec all'et\u00e0 di 39 anni a Trautenau (Boemia) il 27 giugno 1772 come conseguenza di una nascita, e venne sepolta a Michelsdorf (Slesia).\nNel 1750, quando suo padre lasci\u00f2 l'Alsazia per divenire suddito asburgico, Wurmser lo segu\u00ec ed entr\u00f2 nell'esercito imperiale del Sacro Romano Impero, portandosi con s\u00e9 altri soldati dalla Francia. Come membro dell'esercito austriaco, prese parte agli ultimi anni della guerra continentale battendosi contro i prussiani e mostrando abilit\u00e0 di comando eccezionali ed attitudini coraggiose. Il 30 gennaio 1761, Francesco I lo elev\u00f2 al rango di conte del Sacro Romano Impero. Due anni pi\u00f9 tardi l'arciduca Carlo di Lorena, \"stadtholder\" dei Paesi Bassi, lo volle tra i suoi reggimenti di fanteria ed ussari.\nLa guerra di successione bavarese.\nNella primavera del 1778, il 30\u00b0 ussari di Wurmser venne posto in servizio nella Boemia settentrionale, per coprire il confine tra la Sassonia e la Slesia. Friedrich von Nauendorf, figlio del precedente proprietario del reggimento, era capitano in un villaggio poco fuori dalla postazione con circa 50 ussari al proprio comando. All'inizio di luglio, il generale prussiano Johann Jakob von Wunsch (1717\u20131788), penetr\u00f2 in Boemia presso il villaggio fortificato di N\u00e1chod, compiendo la prima azione armata della Guerra di Successione bavarese. Von Nauendorf guid\u00f2 i suoi 50 ussari contro le considerevoli forze di Wunsch. Malgrado il numero di forze maggiori, Nauendorf riusc\u00ec a far desistere von Wunsch trattando degnamente i propri avversari ed il giorno successivo venne promosso al rango di maggiore. Con l'evoluzione della guerra nell'estate di quell'anno, gli ussari di Wurmser furono impegnati in altre azioni coprendo il fianco sinistro dell'esercito, posizionandosi nelle alture sopra Jarom\u011b\u0159, in una tripla linea estesa per 15\u00a0km presso il fiume sino a K\u00f6niggr\u00e4tz.\nNell'ottobre di quello stesso anno, Giuseppe II del Sacro Romano Impero ritir\u00f2 gran parte delle proprie forze dal confine boemo su minaccia di un intervento di Caterina II di Russia; Federico II di Prussia fece lo stesso. Una piccola forza di ussari e dragoni rimase in Boemia per l'inverno, prevenendo incursioni prussiane oltre il confine. Wurmser venne nominato comandante di questo cordone e, tramite il colonnello Wilhelm Klebeck, diede ordine di attaccare il villaggio di Dittersbach. Klebeck guid\u00f2 una colonna di croati nel villaggio. Durante l'azione, rimasero uccisi 400 prussiani ed altri 400 vennero fatti prigionieri, oltre ad otto bandiere che vennero catturate dagli austriaci. A seguito di questo successo contro i prussiani, Giuseppe II concesse a Wurmser la croce di cavaliere dell'Ordine Militare di Maria Teresa il 21 ottobre 1778.\nIn un altro raid, nel gennaio del 1779, Wurmser avanz\u00f2 nella contea di Glatz con cinque colonne, due delle quali, comandate dal maggiore generale Franz Joseph Kinsky, circondarono Habelschwerdt tra il 17 ed il 18 gennaio. Mentre una colonna si assicur\u00f2 l'avvicinamento, l'altra sotto la guida del colonnello Pallavicini, prese possesso del villaggio, catturando il principe di Assia-Philippsthal e 700 uomini, 3 cannoni e 7 bandiere. Wurmser personalmente comand\u00f2 la terza colonna nell'assalto al forte svedese detto \"Oberschwedeldorf\"; sia il forte che il villaggio di Habelschwerdt vennero posti a ferro e fuoco dagli austriaci. Il maggiore generale Ludwig von Terzi (1730\u20131800), che copriva l'avanzata delle due rimanenti colonne, riusc\u00ec a catturare da solo 300 prigionieri prussiani. Nel frattempo, Wurmser mantenne la sua posizione nei vicini villaggi di R\u00fcckerts e Reinerz, raggiungendo poi la periferia di Glatz dove fu in grado di riprendere il controllo del confine slesiano, raggiungendo Schweidnitz. Halberschwerdt e Oberschedeldorf vennero completamente distrutte.\nLe guerre rivoluzionarie francesi.\nNel 1787, Wurmser ricevette la promozione a generale di cavalleria ed ottenne incarichi militari a Vienna, in Boemia ed in Galizia, divenendo comandante generale di quest'ultima regione nel corso della Guerra austro-turca (1788-1791). Mentre Wurmser era impegnato in una serie di battaglie per l'Austria nei Balcani, in Francia gli Stasti Generali riformavano il governo e premevano per una nuova costituzione scritta. Inizialmente, i regnanti d'Europa videro la Rivoluzione francese solo come un fatto tra il re di Francia ed il suo popolo, e preferirono pertanto non interferire nella faccenda. Nel 1790, Leopoldo II succedette a suo fratello Giuseppe come imperatore e nel 1791, considerando la situazione gravante su sua sorella Maria Antonietta, si pose in stato di allarme. Nell'agosto del 1791, consultatosi con i nobili francesi emigrati nel Sacro Romano Impero e con Federico Guglielmo II di Prussia, emise la Dichiarazione di Pillnitz con la quale si posero direttamente in difesa del re di Francia e della sua famiglia. Il 20 aprile 1792, la Convenzione Nazionale francese dichiar\u00f2 guerra all'Austria. Nella Guerra della Prima coalizione (1792\u20131797), la Francia si oppose alla maggior parte degli stati europei con cui confinava, oltre a Portogallo e Impero Ottomano.\nLa campagna del Reno (1793\u20131794).\nDal febbraio del 1793 al gennaio del 1794, Wurmser comand\u00f2 l'armata imperiale del Reno. Usc\u00ec vittorioso a Lauterburg ed a Weissenburg il 13 ottobre 1793. Le due linee, una serie di terrapieni a sud del fiume Lauter, emissario del fiume Reno in Alsazia-Lorena, offrivano una maggiore protezione difensiva strategica ai francesi.\nParte dell'armata dei Vosgi francese, al comando del generale Jean Victor Moreau, mantenne le posizioni della Francia. Tre battaglioni e sei squadroni, comandati dal generale di brigata Illier, mantennero anche dieci pezzi d'artiglieria nell'area. La linea difensiva francese si portava poi a ovest da Lauterbourg al Reno sino a Saarbr\u00fccken. La parte occidentale di questa linea, da Lauterbourg a Wissembourg, era protetta dalla cosiddetta linea di Wissembourg, una serie di fortificazioni costruite gi\u00e0 un secolo prima per proteggere l'Alsazia da invasioni esterne. L'armata del Reno difese queste linee e presenzi\u00f2 anche a Hornbach e Kettrick.\nIl 20 agosto, Wurmser diresse la 4\u00aa colonna alleata, oltre alle truppe assiane ed austriache del feldmaresciallo Kavanagh, aumentate da un battaglione di truppe \"emigr\u00e9\", all'assalto di parte di queste fortificazioni; l'attacco di Kavanagh risult\u00f2 decisivo; il generale Illier rimase ucciso nell'azione da un cacciatore assiano. Un numero incerto di francesi (circa 3000 riportano le cronache) rimase ucciso o ferito nel corso degli scontri, mentre tre ufficiali e 100 uomini furono i prigionieri. I combattimento per la linea di Weissembourg proseguirono per i successivi 45 giorni. A met\u00e0 settembre, i prussiani riuscirono a respingere l'assalto francese a Pirmasens, una piccola fortificazione locale e questo successo incoraggi\u00f2 ulteriormente gli alleati a proseguire i loro assalti alle difese francesi.\nLe forze di Wurmser erano composte da 33.599 fanti e 9.635 cavalieri che pattugliavano le linee. Mentre i prussiani marciavano verso le linee da Pirmasens, Wurmser organizz\u00f2 le sue forze in sette colonne e con queste assalt\u00f2 ulteriormente le fortificazioni locali. Nella Prima battaglia di Wissembourg del 13 settembre le difese francesi vennero sconfitte.\nDue mesi pi\u00f9 tardi, i francesi destinarono forze maggiori a riprendere possesso delle fortificazioni nell'area. Wurmser comand\u00f2 il contingente austriaco alla sconfitta della Seconda battaglia di Wissembourg il 26 dicembre 1793. Al termine della campagna del Reno, ad ogni modo, per il valore dimostrato e la perizia tattica impiegata, ottenne la gran croce dell'Ordine Militare di Maria Teresa.\nDall'agosto del 1795 al giugno del 1796, Wurmser comand\u00f2 l'armata dell'Alto Reno, sconfiggendo i francesi il 18 ottobre davanti a Mannheim, conquistandone la fortezza il 22 novembre. Nel 1795 ottenne il rango di feldmaresciallo.\nLa campagna in Italia.\nNel 1796, Wurmser ottenne l'ordine di discendere in Italia con le sue armate composte da 25.000 uomini della sua vecchia armata del Reno per riunirsi alle armate del generale Beaulieu. Le due armate si incontrarono a Trento e quindi marciarono alla volta di Mantova in tre colonne.\nLa colonna di Wurmser ebbe modo di distinguersi con alcuni successi iniziali. La colonna successiva, al comando del generale Peter Quasdanovich si spost\u00f2 verso il Lago di Garda, ed una forza pi\u00f9 piccola al comando di Johann von Klenau avanz\u00f2 dalle Alpi verso la citt\u00e0 di Brescia; qui, gli austriaci riuscirono a sorprendere la locale guarnigione francese. A mezzanotte, Klenau guid\u00f2 due squadroni dell'8\u00ba reggimento ussari \"Wurmser\" ed altri battaglioni e squadroni in un attacco ai francesi catturando 600\u2013700 soldati francesi che qui erano d'istanza oltre ai tre ufficiali del direttorio: Jean Lannes, Gioacchino Murat e Fran\u00e7ois \u00c9tienne de Kellermann. Quasdanovich cerc\u00f2 di occupare Lonato.\nWurmser non mise per\u00f2 in conto i movimenti delle truppe francesi nel territorio e nel giro di due giorni, le forze di Klenau vennero costrette a ritirarsi davanti ai 12.000 uomini al comando del generale Napoleone Bonaparte, lasciando Brescia gi\u00e0 il 1 agosto. Nella successiva Battaglia di Lonato del 2 e 3 agosto 1796, i francesi si scontrarono con la colonna di Quasdanovich che si stava ritirando verso le montagne, con pesanti perdite. Le operazioni perdurarono sino alla met\u00e0 di agosto, isolando le forze di Quasdanovich al Lago di Garda e permettendo ai francesi di concentrare il grosso delle loro forze su Wurmser a Castiglione delle Stiviere, pi\u00f9 a sud; la successiva vittoria del Bonaparte su Wurmser alla Battaglia di Castiglione costrinse l'anziano comandante ad attraversare il fiume Mincio ed a permettere ai francesi di tornare ad assediare Mantova.\nL'assedio non fu indolore. Per muoversi velocemente verso Wurmser, Napoleone dovette abbandonare il suo equipaggiamento d'assedio, lasciandolo a Mantova. Quando riprese l'assedio, esso ebbe molto meno effetto senza tutta l'artiglieria lasciata indietro. Successivamente, dall'inizio di settembre, altre unit\u00e0 austriache si unirono alla colonna di Wurmser. Ne scatur\u00ec la Battaglia di Bassano dell'8 settembre, dove gli austriaci per\u00f2 vennero superati in numero di 2 a 1 dai francesi. Col ritiro degli austriaci, Bonaparte ordin\u00f2 che i suoi uomini inseguissero il nemico, costringendo gli austriaci ad abbandonare gran parte della loro artiglieria e dei rifornimenti. Gran parte del terzo battaglione del 59\u00ba reggimento \"Jordis\", ed il 1\u00ba battaglione di fanteria del Banato vennero catturati dai francesi. Gli austriaci persero in tutto 600 uomini tra morti e feriti, 2000 prigionieri, 30 cannoni e 8 bandiere reggimentali, oltre a 200 treni munizioni e viveri. La colonna di Wurmser combatt\u00e9 a Mantova, ma venne ben presto costretta a fuggire e combatt\u00e9 nella Battaglia di La Favorita il 15 settembre. Fu questo il secondo tentativo di prendere la fortezza; gli austriaci si ritirarono dallo scontro verso Mantova e dal 15 settembre 1796 sino al 2 febbraio 1797, Wurmser rimase intrappolato nella fortezza della citt\u00e0 assediata.\nDopo che gli austriaci ebbero perso la Battaglia di Rivoli a 48\u00a0km di distanza da Mantova, tra il 14 ed il 15 gennaio 1797, era ormai chiaro che tale evento avrebbe portato all'abbandono di Mantova e Wurmser invi\u00f2 uno dei suoi ufficiali pi\u00f9 giovani, Johann von Klenau, a negoziare le condizioni della resa col generale francese Jean S\u00e9rurier, Secondo altre fonti, Bonaparte in persona era presente a questi accordi, ma dett\u00f2 condizioni ancora pi\u00f9 generose per gli austriaci che prontamente accettarono. Wurmser, che Napoleone teneva in grande stima, lasci\u00f2 Mantova coi suoi uomini ed ufficiali e coi pieni onori militari, ottenendo di marciare tranquillamente verso l'Austria.\nWurmser venne incaricato di un comando in Ungheria, ma mor\u00ec a Vienna prima di poter assumere l'incarico.\nReputazione.\nIn vita, il feldmaresciallo von Wurmser era molto conosciuto e perlopi\u00f9 stimato anche se personaggi come il futuro feldmaresciallo Josef Radetzky che serv\u00ec sotto di lui a partire dal 1795, lo descrisse come \"...un vegliardo taciturno, sordo, decrepito e vellitario.\"\nPer decreto dell'imperatore Francesco Giuseppe d'Austria, ad ogni modo, il 28 febbraio 1863, Wurmser venne inserito nell'elenco dei pi\u00f9 celebri generali e capi di stato maggiore austriaci, dedicandogli nel 1867 una statua nella \"Feldherrenhalle\" nel Museo di storia militare di Vienna. La sua figura, scolpita nel marmo di Carrara dallo scultore italiano Angelo Malgrati, venne inaugurata personalmente dal sovrano austriaco.\nMatrimonio e figli.\nIl 25 gennaio 1761 a Vendenheim spos\u00f2 Sophia Henrietta Rosina Juliana von und zu der Thann (\u2020 27. giugno 1772). Da questo matrimonio nacquero i seguenti figli:"}
{"id": "783375", "revid": "228587", "url": "https://it.wikipedia.org/wiki?curid=783375", "title": "John Kufuor", "text": "Carriera.\n\u00c8 divenuto presidente il 7 gennaio 2001, come leader del New Patriotic Party. L'elezione di Kufuor ha rappresentato il primo passaggio di potere avvenuto in modo completamente pacifico nella storia del Ghana. Al primo turno delle elezioni ha ottenuto il 48,4% dei voti, contro il 44,8% di John Atta-Mills. Al ballottaggio, ha ottenuto il 56,9% dei voti. Il 7 dicembre 2004 \u00e8 stato rieletto, con il 52,45% dei voti al primo turno. Gli \u00e8 succeduto, nuovamente con elezioni pacifiche, John Atta-Millis, del National Democratic Congress.\nKufuor appartiene all'etnia Ashanti, ed \u00e8 cattolico. Appartiene al New Patriotic Party; precedentemente \u00e8 stato fondatore del Progress Party (1969) e del Popular Front Party (1979). Durante i colpi di stato che rovesciarono la Seconda e la Terza Repubblica fu arrestato e imprigionato.\nDurante il governo di Kufuor il Ghana ha conosciuto una fortissima crescita economica, triplicando il proprio PIL dal 2000 al 2008 e superando il PIL \"pro capite\" di tutti gli altri paesi dell'area."}
{"id": "783383", "revid": "125379213", "url": "https://it.wikipedia.org/wiki?curid=783383", "title": "Romina Mondello", "text": "Biografia.\nPartecipa a \"Miss estate Festivalbar\" nell'estate 1991 (arrivando in finale alla decima posizione) e poi a Miss Italia nell'estate del 1992. Successivamente debutta in televisione in \"Bulli e pupe\", dove interpreta con successo il brano \"Caruso\" giungendo alla finale della trasmissione, e nella stagione 1992-93 partecipa alla seconda edizione di \"Non \u00e8 la Rai\", programmi diretti entrambi da Gianni Boncompagni su Canale 5. Nel 1999 affianca Amadeus nella conduzione di \"Domenica in\".\nEsordisce come attrice nel 1993 con il film \"Estasi\". Nel 1995 prende parte alla miniserie tv \"La piovra 7\", regia di Luigi Perelli. Successivamente partecipa a vari film, tra cui: \"Palermo Milano - Solo andata\" (1995), regia di Claudio Fragasso, \"Il sindaco\" (1996), regia di Ugo Fabrizio Giordani, \"M.D.C. - Maschera di cera\" (1997), \"Marquise\" (nel ruolo di Armande B\u00e9jart), \"L'ospite segreto\" (2003), \"Milano Palermo - Il ritorno\" (2007), diretto da Claudio Fragasso, in cui ritorna ad interpretare il ruolo di Chiara Leofonte.\nInoltre recita in numerose fiction tv, tra cui ricordiamo: \"Le ragazze di piazza di Spagna\" (1998), \"Morte di una ragazza perbene\" (1999), \"Provincia segreta 2\" (2000), \"Cuccioli\" (2002) e \"Sospetti 2\" (2003), regia di Gianni Lepre, e la serie tv \"R.I.S. - Delitti imperfetti\", dove dal 2005 al 2009 interpreta il ruolo di \"Giorgia Levi\".\nVita privata.\nIn passato fidanzata con Raoul Bova, il 6 aprile 2003 ha sposato Nicola Veccia Scavalli, dal quale nello stesso anno ha avuto un figlio."}
{"id": "783391", "revid": "1718925", "url": "https://it.wikipedia.org/wiki?curid=783391", "title": "Associazione nazionale carabinieri", "text": "LAssociazione Nazionale Carabinieri (in acronimo ANC) fu costituita a Milano il 1 Marzo del 1886. Nel 1956 fu redatto lo statuto organico e nel 1957 il suo regolamento d'esecuzione che, con qualche variante, regola ancora l'associazione. La sede centrale \u00e8 situata a Roma.\nLe linee guida sono quelle della solidariet\u00e0, assistenza morale, assistenza all'arma dei carabinieri, assistenza operativa qualora accompagnati da un carabiniere effettivo, servizi di vigilanza con autovetture d'appartenenza, in ausilio alle forze dell'ordine, creativa, ricreativa ed economica tra: carabinieri in congedo, in servizio, con le altre forze armate, le istituzioni e i cittadini. Negli ultimi anni, molte sezioni hanno costituito nuclei di volontariato che operano nell'ambito della protezione civile.\nIl sodalizio \u00e8 composto da oltre 1700 sezioni, di cui 1.673 in Italia e 27 all'estero, presenti in 4 continenti. Ha oltre 175.000 associati (di cui circa 1.200 all'estero) e comprende 350 organizzazioni di volontariato.\nL'ANC ha un proprio giornale, \"Fiamme d'Argento\", che invia trimestralmente agli iscritti. Organizza attualmente il \"Raduno nazionale ANC\", di norma ogni due anni in una citt\u00e0 diversa. Dopo Bari nel 2006, Bologna nel 2007, Latina nel 2008, Torino nel 2011, Venezia e Jesolo nel 2012, Milano nel 2016, il XXIV raduno nazionale si \u00e8 svolto a Verona dal 19 al 21 aprile nel 2018.\nL'ANC fa parte del Consiglio nazionale permanente delle associazioni d'arma, denominato ASSOARMA.\nIl presidente nazionale \u00e8 il Generale Libero Lo Sardo, eletto il 20 dicembre 2008.\nL'Associazione Nazionale Carabinieri \u00e8 un ente regolato da: Statuto approvato con D.P.R. 1286 del 25 luglio 1956, con le varianti deliberate dal Consiglio Nazionale nelle sedute del 27 aprile 2006 e 2 ottobre 2007. F.n. 8/4303 in data 30 gennaio 2007 del Ministero della Difesa \u2013 Ufficio Legislativo. Iscrizione nel Registro delle persone giuridiche, ai sensi dell\u2019art. 2 del DPR 10 febbraio 2000 n. 361 con protocollo n.33476/1471/2007 Area V URPG in data 22 maggio 2007 della Prefettura di Roma \u2013 Ufficio Territoriale del Governo \nL'Associazione Nazionale Carabinieri \u00e8 l'unica associazione d'Arma autorizzata all'utilizzo dei segni distintivi propri dell'Arma dei Carabinieri, quale Associazione d'Arma normativamente riconosciuta. \nStoria.\nLa prima sezione fu costituita a Milano nel 1886 quale Associazione di mutuo soccorso tra carabinieri in congedo. Negli anni successivi, seguendo lo stesso esempio, se ne costituirono molte altre in tutto il territorio nazionale. Un'ulteriore crescita si ebbe dopo la prima guerra mondiale (1915- 1918), quando si decise di unificare tutte le associazioni locali in una, unica a livello nazionale, che si concretizz\u00f2 nel 1925 a Roma dove si svolse il primo convegno della Federazione nazionale del Carabiniere Reale in congedo.\nSeguirono accorpamenti, ampliamenti e modifiche, sia alla struttura territoriale che allo statuto, fino al 1935, quando assunse il nome di \"Associazione nazionale carabinieri in congedo\".\nAl termine del secondo conflitto mondiale (1939-1945) vi furono altre trasformazioni che furono concretizzate, con l'approvazione da parte del Presidente della Repubblica (con decreto numero 1286 del 25 luglio 1956), dello statuto organico della \"Associazione nazionale carabinieri\" (ANC).\nProtezione Civile e Volontariato.\nL\u2019Associazione Nazionale Carabinieri, in funzione delle professionalit\u00e0 acquisite in servizio da ciascun socio, svolge compiti di: monitoraggio del territorio in occasione di grandi eventi e calamit\u00e0 e segnalazione alle autorit\u00e0 competenti; concorso all\u2019assistenza alle popolazioni colpite da calamit\u00e0 (anche in campi specifici: cinofili, sommozzatori, rocciatori, servizio sanitario ecc.); contributo alle attivit\u00e0 di difesa del territorio (incendi boschivi, dissesti idrogeologici, monitoraggio dei corsi d\u2019acqua e pi\u00f9 in genere dell\u2019ambiente). Nel 1994 con il Sottosegretario alla Protezione Civile per la vigilanza e l'allertamento contro gli incendi boschivi, esteso negli anni successivi anche a compiti operativi nella prevenzione e nel contenimento dei danni per eventi naturali o causati dall'uomo. \nNell'opera di volontariato si sono distinte in particolare le \"Benemerite\", cio\u00e8 madri, mogli, figlie, sorelle, congiunte di carabinieri che, con la loro presenza silenziosa, sono sempre state partecipi della vita dell'Arma. Ed oggi sono impegnate in iniziative di solidariet\u00e0 sociale, assistenza, incontri culturali e ricreativi in un'ottica \"al femminile\".\nNel 1993, inoltre, \u00e8 stato sottoscritto un \"protocollo d'intesa\" con il Ministero dei Beni Culturali per la costituzione di gruppi di volontari per la vigilanza dei musei; cos\u00ec sono nati i \"VVM\" che rappresentano, ormai, un'importante realt\u00e0 un po' dovunque nel paese. Il loro impegno \u00e8 testimoniato dal conferimento all'ANC, nel 1997, del \"diploma di medaglia d'oro ai benemeriti della scuola, della cultura e dell'arte\" da parte del Presidente della Repubblica.\nNumerosi sono poi gli accordi stipulati con le amministrazioni locali per la protezione civile: vigilanza all'esterno delle scuole e nei parchi pubblici o in occasione di eventi particolari; vigilanza all'interno di strutture ospedaliere; assistenza a portatori di handicap, anziani, minori, persone in stato di bisogno; servizio ambulanze; ecc. \nLa molteplice attivit\u00e0 svolta nell'ambito del volontariato ha meritato la concessione da parte del Ministro della Difesa di un Attestato di pubblica benemerenza \"per l'alto impegno sociale profuso sul territorio nazionale dal 1993 al 1995\".\nSul piano operativo degno di nota \u00e8 l'impegno profuso dai volontari dell'associazione nel 1997-98 in occasione del terremoto in Umbria e nelle Marche; nel 1998 a seguito dell'alluvione di Sarno (Campania); nel 1999 quale contributo nella gestione dell'emergenza sia in Kosovo che in Albania; nel 2000 in occasione del Giubileo.\nMezzi.\nL'Associazione Nazionale Carabinieri possiede mezzi per lo svolgimento di attivit\u00e0 di Protezione Civile e Volontariato. Essi sono dislocati nei vari nuclei di Protezione Civile sparsi su tutto il territorio nazionale e nelle varie sedi dell'Associazione.\nFiamme d'Argento.\nAttraverso la Rivista mensile \"le Fiamme d'Argento\", inviata gratuitamente ai soci, l'A.N.C. fornisce notizie di carattere generale, culturale, professionale, storico e di attualit\u00e0. Nelle pagine di \"Vita associativa\" vengono formalizzate le decisioni della Presidenza e del Consiglio nazionale e illustrati gli aspetti pi\u00f9 salienti dell'attivit\u00e0 svolta dalle sezioni. Talvolta, la Rivista si \u00e8 rivelata un utile mezzo per far incontrare commilitoni che avevano perduto ogni contatto. \nMedagliere dell'Arma dei Carabinieri.\nL\u2019Associazione custodisce il Medagliere dell\u2019Arma fregiato dei distintivi di tutte le decorazioni dell\u2019Ordine militare d'Italia ed al Valor Militare concesse alla Bandiera dell\u2019Arma, nonch\u00e9 di tutte le ricompense individuali dell\u2019Ordine Militare d\u2019Italia e di tutte le Medaglie d\u2019Oro al Valore Militare, al Valor Civile, al Valore dell\u2019Arma dei Carabinieri, dell\u2019Esercito, della Marina e dell\u2019Aeronautica e della Croce d'Onore concesse ai Carabinieri fin dalla fondazione.\nSpecializzazioni.\nAll'interno dell'Associazione Nazionale Carabinieri esistono svariate specializzazioni.\nPresidenti.\nSono stati Presidenti dell'Associazione i seguenti Ufficiali Generali dell'Arma:\nIn atto \u00e8 Presidente dell'Associazione il Gen. C.A. Libero Lo Sardo.\nRaduni nazionali.\nDal 1933 si svolgono i Raduni nazionali, che hanno una cadenza annuale solo dal 1999. I raduni si sono svolti nelle seguenti date e citt\u00e0:"}
{"id": "783396", "revid": "59948", "url": "https://it.wikipedia.org/wiki?curid=783396", "title": "Fly ball", "text": ""}
{"id": "783414", "revid": "79457", "url": "https://it.wikipedia.org/wiki?curid=783414", "title": "Gianfranco Schietroma", "text": ""}
{"id": "783422", "revid": "9498", "url": "https://it.wikipedia.org/wiki?curid=783422", "title": "Gerolamo Rovetta", "text": "Biografia.\nFiglio del patriota bresciano Agostino Rovetta e della benestante Maria Ghisi, che fu madre distratta dalla natura ambiziosa e dalla vita di societ\u00e0. Il piccolo Gerolamo perse il padre all'et\u00e0 di nove anni e dovette seguire a Verona la madre risposata. Affidato a pedagoghi incapaci, studi\u00f2 poco e male, lasciandosi presto coinvolgere dalla vita di societ\u00e0 del salotto materno, dove conobbe giornalisti, letterati e artisti.\nLa crescente passione per l'arte e le disponibilit\u00e0 finanziarie assicurategli dalla eredit\u00e0 del patrimonio paterno lo indussero a trasferirsi a Milano, dove gli riusc\u00ec facile introdursi nell'alta societ\u00e0 e dove pubblic\u00f2 il suo primo romanzo \"Mater dolorosa\". Ben presto la vita dissipata lo ridusse in gravi difficolt\u00e0 economiche, fino a spingerlo al suicidio. Lasci\u00f2 incompiuto il suo ultimo romanzo, \"Il successore\".\nTra psicologia e verismo.\nFu autore di romanzi e racconti, nei quali rivel\u00f2 una certa attitudine alla osservazione psicologica, peraltro poco approfondita, nonch\u00e9 di opere teatrali. Il suo primo romanzo fu \"Mater dolorosa\", scritto nel 1882, ambientato nel mondo dei nobili, che fu spesso campo di osservazione delle sue commedie d'intreccio.\nGerolamo Rovetta si pu\u00f2 definire uno scrittore \"verista\", perch\u00e9 le sue opere nascono dall'osservazione attenta della societ\u00e0 e dei singoli individui, rappresentati talvolta con pessimismo, talvolta con ironia. Tuttavia i suoi personaggi restano su uno sfondo tardo-romantico con oscillazioni e contraddizioni, che in ogni caso fanno di questo scrittore un interprete del suo tempo. Egli apprezz\u00f2 i libri dei francesi \u00c9mile Zola e Alphonse Daudet, dai quali trasse l'ispirazione per i suoi drammi, rappresentanti la politica e la borghesia lombarda fra l'Ottocento e il Novecento, lontane ormai dagli ideali del Risorgimento e con le incertezze tipiche di un'et\u00e0 di transizione.\nNotoriet\u00e0.\nFu amato dal pubblico e la sua popolarit\u00e0 non fu legata solo all'opera principale \"Romanticismo\", ma anche ad alcuni romanzi che ebbero grande diffusione. Tra questi \"Mater dolorosa\" (1882), \"La Signorina\" (1900), \"La Baraonda\" (1905) .\nIl dramma \"Romanticismo\" ebbe successo per il suo contenuto patriottico, e successivamente ne fu anche tratto un film per la regia di Clemente Fracassi e l'interpretazione di Amedeo Nazzari e Clara Calamai. In teatro sia \"Romanticismo\" che \"I disonesti\" ebbero in Paola Pezzaglia un'interprete ideale.\nOpere.\nGerolamo Rovetta fu autore molto prolifico. L'elenco che segue, con articolazione narrativa e teatro, non esaurisce la sua abbondante produzione. Molte di queste opere furono pubblicate da Garzanti, Sonzogno, Mondadori."}
{"id": "783425", "revid": "123965777", "url": "https://it.wikipedia.org/wiki?curid=783425", "title": "L'ultimo dei Mohicani", "text": "L'ultimo dei Mohicani (\"The Last of the Mohicans\") \u00e8 un romanzo d'avventura scritto da James Fenimore Cooper (1789-1851) e pubblicato per la prima volta nel 1826. \nTrama.\nIl romanzo \u00e8 ambientato durante la guerra franco-indiana, teatro nordamericano della Guerra dei sette anni, alla met\u00e0 del XVIII secolo. La storia ha come sfondo sia le frequenti battaglie tra Francesi e Inglesi sia tra Uroni ( alleati con i francesi) e Mohicani ( alleati con gli inglesi). Narra le diverse vicende di Natty Bumppo, un cacciatore bianco soprannominato Occhio di Falco (in seguito chiamato \"La Longue Carabine\", lungo fucile, dal sachem Urone), Uncas e suo padre Chingachgook. I tre si troveranno a dover aiutare le due figlie del colonnello inglese Munro, Alice e Cora, rapite dal nemico comune Magua, capo di un gruppo urone e alleato con i francesi. Cora e Alice in realt\u00e0 sono sorellastre poich\u00e9 Cora \u00e8 il frutto del primo matrimonio di Munro con una donna caraibica di origine mulatta. Fiera e determinata, \u00e8 lei ad incoraggiare spesso la sorella, pi\u00f9 delicata e inesperta. Nella vicenda interviene anche il giovane Duncan, ufficiale inglese innamorato di Alice.\nMagua un tempo combatteva per gli inglesi, ma un giorno, ubriaco, straparl\u00f2, e il colonnello lo fece frustare; Magua si offese a morte per l'oltraggio e per le cicatrici rimastegli, e alleatosi ai francesi nemici degli inglesi, organizza la vendetta. Magua vuole Cora in moglie e pi\u00f9 volte le offre la scelta fra il \"matrimonio\" e la morte, ma ella rifiuter\u00e0 sempre sdegnata. Il lungo inseguimento di Magua si concluder\u00e0 con la morte di Cora, Uncas e dello stesso Magua, ucciso da Occhio di Falco. Il romanzo si conclude con una dettagliata descrizione dei funerali secondo il rito indiano di Cora e Uncas.\nPersonaggi.\nI personaggi principali del racconto sono:\nLa vicenda \u00e8 ambientata nello stato di New York nel 1757, durante la guerra franco-indiana.\nLa focalizzazione nel romanzo \u00e8 zero, quindi il punto di vista del narratore \u00e8 onnisciente: conosce tutto e sa spiegare tutto. Molto spesso utilizza il discorso diretto cedendo la parola direttamente ad essi; cos\u00ec facendo si esprime senza alcuna mediazione.\nUna scena del romanzo \u00e8 ambientata sulle cascate di Glens Falls.\nOpere derivate.\nNumerosi film, basati sulla trama del libro, furono girati nel 1911, 1920, 1932, 1936 e 1992. La versione del 1920, diretta da Clarence Brown e Maurice Tourneur, e quella di George Brackett Seitz del 1936, sono considerate particolarmente importanti. Il film del 1920 \u00e8 stato classificato come \"culturalmente significativo\" dalla Biblioteca del Congresso (Library of Congress) e selezionato per la conservazione nel registro dei film americani (United States National Film Registry). Il film di Michael Mann del 1992 \u00e8 basato pi\u00f9 sulla versione del 1936 che sul libro di Cooper.\nNumerose serie TV sono state fatte, inclusa quella del 1957 della ITC Entertainment serie \"Hawkeye\" and the \"Last of the Mohicans\".\nAnche la BBC, nel 1971, ha trasmesso una serie TV basata sul libro."}
{"id": "783426", "revid": "767487", "url": "https://it.wikipedia.org/wiki?curid=783426", "title": "The Treasures Within Hearts", "text": "The Treasures Within Hearts \u00e8 il primo album pubblicato dalla band finlandese gothic metal Entwine."}
{"id": "783427", "revid": "1987129", "url": "https://it.wikipedia.org/wiki?curid=783427", "title": "Monastero del Senatore", "text": "Il monastero di Santa Maria e Sant'Aureliano, detto comunemente monastero del Senatore, fu uno dei pi\u00f9 antichi e importanti monasteri femminili di Pavia.\nFu fondato nella prima met\u00e0 dell'VIII secolo (nel 714 secondo un documento forse apocrifo), dal nobile Senatore (uomo di probabile origine latina - suo padre si chiamava Albino - ascritto tra i potenti longobardi e appartenente alla cerchia del re) e dalla moglie Teodolinda, trasformando in cenobio la propria abitazione, dove gi\u00e0 vivevano come monache la figlia Sinelinda, e Liceria, sorella di Senatore. Inizialmente soggetto al vescovo di Pavia, il monastero seguiva la regola di San Colombano, poi riformata verso il IX secolo a quella benedettina; il papa Urbano IV lo pose sotto la diretta giurisdizione della Santa Sede. Il monastero aveva la qualifica di abbazia, e la badessa era eletta dalle monache.\nRe e imperatori nei secoli IX-XII furono generosi di donazioni, conferme, immunit\u00e0 verso questa abbazia. Essa possedeva Porlezza e Mondondone frazione di Codevilla, e molte terre attorno a Voghera, su cui, grazie alle sopraddette immunit\u00e0, esercitava la signoria feudale. Questi beni andarono assottigliandosi nel tempo, ma il monastero rimase sempre assai ricco. Nel 1778 la sua rendita ammontava a 35.395 lire, e vi risiedevano ben cinquantuno monache. Nel XV secolo l'abbazia fu unita alla congregazione benedettina cassinese. Nel 1799 fu soppressa e i suoi beni venduti a privati e dispersi.\nIl monastero del Senatore si estendeva su un'area vastissima proprio al centro di Pavia, occupando non solo un intero quadrato della scacchiera romana della citt\u00e0 (a nordovest del duomo) ma, interrompendo l'originario tracciato del decumano massimo (attuale corso Cavour) giungeva fino alla via di San Giovanni Domnarum, grazie all'acquisizione delle case gi\u00e0 dei Bottigella: soltanto dopo la soppressione del monastero, nel 1804, questo tratto di strada fu riaperto. Al posto della chiesa del monastero, affacciata su via Bossolaro, si trova oggi un cinema; l'ingresso al monastero era dalla parte opposta, in via Parodi, di fronte allo sbocco del vicolo ancor oggi detto del Senatore. Di tutta l'area solo una piccola parte ha ancora una destinazione simile a quella originaria (convitto delle madri Canossiane)."}
{"id": "783428", "revid": "767487", "url": "https://it.wikipedia.org/wiki?curid=783428", "title": "Gone (Entwine)", "text": "Gone \u00e8 il secondo album pubblicato dalla band finlandese gothic metal Entwine."}
{"id": "783430", "revid": "73997", "url": "https://it.wikipedia.org/wiki?curid=783430", "title": "The Treasures within Hearts", "text": ""}
{"id": "783432", "revid": "121568373", "url": "https://it.wikipedia.org/wiki?curid=783432", "title": "NAM-1975", "text": "NAM-1975 \u00e8 un videogioco appartenente al genere degli sparatutto pubblicato da SNK nel 1990 per Neo Geo. Fa parte dei 4 giochi presenti al lancio dell'hardware ed \u00e8 considerato come il primo gioco per Neo Geo. Il gioco \u00e8 ispirato dal punto di vista ludico all'arcade \"Cabal\" del 1988, mentre le sue atmosfere rimandano a film come \"Apocalypse Now\".\nTrama.\nDurante la guerra del Vietnam i due soldati Silver e Brown combattono per liberare il Dr. R. Muckly, un ex-scienziato dell'esercito USA, che \u00e8 stato rapito da un gruppo di terroristi. Al termine della loro missione scoprono che il Dr. Muckly non \u00e8 stato rapito sul serio e che egli minaccia il mondo con una potente arma nucleare.\nControlli e giocabilit\u00e0.\nIl giocatore controlla tramite l'uso della levetta direzionale sia il proprio personaggio (visto in terza persona) che il mirino che serve a sparare ai nemici. Vengono utilizzati tre dei quattro tasti disponibili su NeoGeo: A per sparare, B per lanciare granate, C per correre o fare una capriola. Molti giocatori si lamentano del sistema di controllo che risulterebbe macchinoso per l'uso della levetta, quando il personaggio si muove non pu\u00f2 sparare e viceversa, questa caratteristica unita al gran numero di nemici presenti renderebbe il gioco pi\u00f9 difficile del normale."}
{"id": "783433", "revid": "78273", "url": "https://it.wikipedia.org/wiki?curid=783433", "title": "Ciclone Kyrill", "text": ""}
{"id": "783435", "revid": "4327", "url": "https://it.wikipedia.org/wiki?curid=783435", "title": "Spagna Citeriore", "text": ""}
{"id": "783440", "revid": "174925", "url": "https://it.wikipedia.org/wiki?curid=783440", "title": "Triario", "text": ""}
{"id": "783445", "revid": "4327", "url": "https://it.wikipedia.org/wiki?curid=783445", "title": "Spagna Ulteriore", "text": ""}
{"id": "783446", "revid": "78273", "url": "https://it.wikipedia.org/wiki?curid=783446", "title": "Hispania Citerior", "text": ""}
{"id": "783449", "revid": "78273", "url": "https://it.wikipedia.org/wiki?curid=783449", "title": "Hispania Ulterior", "text": ""}
{"id": "783451", "revid": "123367", "url": "https://it.wikipedia.org/wiki?curid=783451", "title": "Opensuse", "text": ""}
{"id": "783453", "revid": "767487", "url": "https://it.wikipedia.org/wiki?curid=783453", "title": "The Deathship Has a New Captain", "text": "The Deathship Has a New Captain \u00e8 il primo album pubblicato dalla band tedesca gothic metal The Vision Bleak."}
{"id": "783454", "revid": "55935", "url": "https://it.wikipedia.org/wiki?curid=783454", "title": "Velita", "text": ""}
{"id": "783456", "revid": "827882", "url": "https://it.wikipedia.org/wiki?curid=783456", "title": "Sgt Pepper's Lonely Hearts Club Band", "text": ""}
{"id": "783457", "revid": "125930766", "url": "https://it.wikipedia.org/wiki?curid=783457", "title": "John Leguizamo", "text": "Biografia.\nLeguizamo nasce a Bogot\u00e0, Colombia da padre di origini italiane e da madre di origini libanesi. All'et\u00e0 di quattro anni Leguizamo e la sua famiglia emigrano negli Stati Uniti, stabilendosi nel Queens (New York); i suoi genitori divorziarono quando lui era adolescente. Da sempre appassionato per la recitazione, si iscrive all'Actors Studio, e si esibisce come comico in alcuni locali newyorkesi. Ottiene piccole parti in serie tv, come \"Miami Vice\". Nel 1984, agli inizi di carriera, appare nel videoclip di Madonna \"Borderline\", in seguito debutta al cinema con un piccolo ruolo in \"Sangue misto\".\nMiete molti successi in rappresentazioni teatrali presso Off-Broadway, grazie al quale viene notato da Brian De Palma che lo scrittura per \"Vittime di guerra\" e \"Carlito's Way\". Successivamente lavora assieme a Bob Hoskins nella trasposizione cinematografica del videogioco Super Mario Bros. nel ruolo di Luigi. Tra i film da lui interpretati vi sono: \"A Wong Foo, grazie di tutto! Julie Newmar\", dove interpreta una drag queen, \"The Fan - Il mito\" accanto a Robert De Niro, \"Moulin Rouge!\" dove interpreta Henri de Toulouse-Lautrec, fino a \"La terra dei morti viventi\".\nPresta la sua voce al personaggio di Sid, nei film d'animazione \"L'era glaciale\", \"L'era glaciale 2 - Il disgelo\", \"L'era glaciale 3 - L'alba dei dinosauri\", \"L'era glaciale 4 - Continenti alla deriva\" e \"L'era glaciale - In rotta di collisione\". \u00c8 nel cast della 12\u00aa stagione della serie \"E.R. - Medici in prima linea\", dove interpreta il dott. Victor Clemente. Fa parte del cast de \"L'amore ai tempi del colera\" trasposizione cinematografica del romanzo omonimo di Gabriel Garc\u00eda M\u00e1rquez, diretto da Mike Newell. Nel 2010 ha preso parte a \"Vanishing on 7th Street\", thriller di Brad Anderson, con Hayden Christensen e Thandie Newton.\nIl 30 agosto 2015 viene pubblicato su YouTube, precisamente sul canale VEVO di Justin Bieber, il video musicale What Do You Mean? con la sua partecipazione al videoclip. Nell'autunno 2015, ha pubblicato il suo primo libro, una graphic novel dal titolo \"Ghetto Klown,\" edito da Abrams books. Ha presentato il libro il 20 settembre 2015 al Brooklyn Book Festival, durante un incontro con Jonathan Lethem, durante il quale ha raccontato quanto vivere a New York lo abbia influenzato. Nel 2018 recita nel film drammatico \"Nancy\" e nel 2021 doppia il personaggio di Bruno Madrigal nel 60\u00b0 classico Disney \"Encanto\".\nVita privata.\nNel 1994 ha sposato l'attrice Yelba Osorio, ma i due hanno divorziato due anni dopo.\nDal 28 giugno 2003 \u00e8 sposato con Justine Maurer, la costumista del film \"Carlito's Way\", da cui ha avuto due figli.\nDoppiatori italiani.\nNelle versioni in italiano dei suoi film, John Leguizamo \u00e8 stato doppiato da:\nDa doppiatore \u00e8 sostituito da:"}
{"id": "783463", "revid": "78273", "url": "https://it.wikipedia.org/wiki?curid=783463", "title": "Ausiliario", "text": ""}
{"id": "783470", "revid": "1718925", "url": "https://it.wikipedia.org/wiki?curid=783470", "title": "Panneggio bagnato", "text": "Il panneggio bagnato \u00e8 una tecnica scultorea ideata da Fidia nel V secolo a.C.\nLa tecnica.\nQuesta tecnica \u00e8 una delle pi\u00f9 innovative che caratterizzano il Partenone, dal momento che venne ideato per il tempio in questione. Differentemente dalle precedenti, permette di risaltare l'anatomia del corpo e di sfruttare il chiaroscuro in modo da rendere pi\u00f9 realistica la raffigurazione. In questo modo era possibile rappresentare le divinit\u00e0 maschili (fino ad allora in nudit\u00e0 eroica) vestite, risaltandone ugualmente l'anatomia. Per quanto riguarda le divinit\u00e0 femminili (le quali venivano sempre rappresentate vestite con peplo e mantello) si poteva dare risalto alla loro anatomia, spezzando cos\u00ec una regola scultorea greca che durava da secoli. Viene chiamata panneggio bagnato poich\u00e9 le vesti delle statue appaiono molto aderenti, come se fossero bagnate. \nSuccessivamente alla morte di Fidia, la tecnica ebbe grande successo durante l'Ellenismo e nel periodo del manierismo postfidiaco da tre grandi scultori: Prassitele, Skopas, Leochares.\nIl Partenone.\nIl Partenone fu uno degli incarichi pi\u00f9 importanti che furono commissionati a Fidia, che infatti oltre ad occuparsi della parte decorativa si occup\u00f2 anche della supervisione di tutti i lavori. Nel tempio questa tecnica \u00e8 utilizzata nelle metope, nei frontoni e nel fregio a narrazione continua. \nApplicazione nella pittura.\nQuesta tecnica \u00e8 stata traslata nella pittura per ottenere maggior naturalismo nelle figure: si predisponevano vesti su manichini, e si fissavano le pieghe naturali dei tessuti bagnando il tutto con acqua e gesso; in tal modo il pittore poteva studiare il dettaglio delle ombre e della luce da riportare poi nel dipinto.\nUn esempio rinascimentale: Andrea Mantegna e Niccol\u00f2 Pizzolo, affreschi per la cappella degli Ovetari nella chiesa degli Eremitani a Padova."}
{"id": "783471", "revid": "339392", "url": "https://it.wikipedia.org/wiki?curid=783471", "title": "Arcieri a cavallo", "text": ""}
{"id": "783472", "revid": "767487", "url": "https://it.wikipedia.org/wiki?curid=783472", "title": "Inosilicato", "text": "Gli inosilicati (dal greco \"ine\", fibra) sono silicati in cui i tetraedri si uniscono per formare catene singole o doppie (rarissime sono le catene triple) la cui rispettiva formula chimica \u00e8 Si2O6 e Si4O11. Agli inosilicati appartengono due importanti costituenti delle rocce: i pirosseni (a catena singola) e gli anfiboli (a catena doppia)."}
{"id": "783476", "revid": "287204", "url": "https://it.wikipedia.org/wiki?curid=783476", "title": "Lampranthus", "text": "Lampranthus \u00e8 un genere di piante succulente appartenente alla famiglia delle Aizoacee. Questo genere raccoglie pi\u00f9 di 200 specie ed \u00e8 diffuso specialmente nell'Africa meridionale.\nUna delle specie pi\u00f9 note, per il suo utilizzo come pianta ornamentale, \u00e8 \"Lampranthus aurantiacus,\" dai fiori di uno vivido colore arancio.\nTassonomia.\nIl genere \u00e8 stato descritto per la prima volta nel 1930 dal tassonomista e botanico britannico Nicholas Edward Brown, all'interno del periodico \"The Gardeners' Chronicle\". La specie tipo \u00e8 \"Lampranthus multiradiatus\" (Jacq.) (\"Mesembryanthemum multiradiatum\" Jacq.)\nEtimologia.\nIl termine generico \"Lampranthus\" deriva dalle parole greche \"lampr\u00f3s\" (lucente) e \"\u00e1nthos\" (fiore), ed \u00e8 quindi traducibile in \"fiore lucente\", in riferimento ai colori tipicamente vivaci e brillanti che assumono i fiori di queste piante.\nDescrizione.\nLe specie appartenenti al genere Lampranthus presentano solitamente delle foglie lisce e allungate, dalla forma triangolare o cilindrica. Essendo piante succulente, riescono inoltre ad immagazzinare grandi quantit\u00e0 di acqua, che amministrano sapientemente nei periodi di siccit\u00e0.\nI fiori sbocciano a partire dal periodo primaverile e ricoprono una vasta gamma di colori, tra cui rosso, arancione, giallo, rosa e magenta. Possono essere anche variopinti e tendono a rispondere al calare del sole o ai cambi di temperatura chiudendosi su se stessi, esibendo un atteggiamento chiamato nictinastia.\nAlcune specie.\nIl sito International Plant Name Index (IPNI) presenta 270 specie di \"Lampranthus.\" \nDi seguito eccone riportate alcune:"}
{"id": "783479", "revid": "729019", "url": "https://it.wikipedia.org/wiki?curid=783479", "title": "Tales from the Elvenpath", "text": "Tales from the Elvenpath \u00e8 la prima raccolta del gruppo musicale finlandese Nightwish, pubblicato nel 2004."}
{"id": "783483", "revid": "30610", "url": "https://it.wikipedia.org/wiki?curid=783483", "title": "Stati per PIL (nominale) pro capite", "text": "Questa voce fornisce una lista di stati del mondo ordinata per il loro prodotto interno lordo (PIL) nominale pro capite.\nQuesto rappresenta il valore di tutti i prodotti finiti e servizi prodotti in uno stato in un dato anno diviso per la popolazione media dello stato per lo stesso anno. Essendo calcolate sul PIL nominale, le cifre seguenti non tengono conto del diverso costo della vita (o diverso potere d'acquisto) dei vari paesi, creando quindi un'illusione monetaria. Per questa ragione, per comparare in maniera pi\u00f9 esatta la ricchezza disponibile in un certo paese, si consiglia di consultare la lista degli Stati per PIL (PPA) pro capite che aggiusta i valori tenendo conto della parit\u00e0 di potere d'acquisto (PPA).\nI dati provengono dal Fondo Monetario Internazionale e sono espressi in dollari statunitensi."}
{"id": "783485", "revid": "88740", "url": "https://it.wikipedia.org/wiki?curid=783485", "title": "Concorso interno", "text": "Un concorso interno, secondo l'ordinamento giuridico italiano, \u00e8 un concorso riservato al personale impiegato, a tempo determinato o indeterminato, presso una pubblica amministrazione italiana.\nCaratteristiche generali.\nQueste forme di selezione sono largamente utilizzate per consentire non l'accesso di nuovo personale nella pubblica amministrazione, quanto piuttosto la progressione in carriera di coloro che gi\u00e0 di essa sono dipendenti. La peculiarit\u00e0 di queste forme di concorso \u00e8 pertanto insita nell'esclusione dalla partecipazione di tutti coloro che non appartengano gi\u00e0 all'organico di quella specifica pubblica amministrazione che indice il concorso.\nLe disposizioni in tema sono generalmente contenute, dopo la contrattualizzazione del pubblico impiego italiano e la conseguente privatizzazione del diritto del lavoro pubblico in Italia, dai CCNL di \"comparto\"; ad ogni modo la legge pu\u00f2 contemplare disposizioni particolari.\nTipologie.\nSi possono distinguere \"species\" di concorso interno:\nLa differenza tra le due \"species\" risiederebbe nel fatto che i primi consentono il passaggio esclusivamente tra diverse posizioni economiche all'interno di una stessa categoria (es. per una supposta categoria C, \u00e8 concorso interno quello che consente il passaggio all'interno della medesima cat. C, quindi tra C1 e C2 o tra C1 e C3 etc.); i secondi invece consentono movimenti tra diverse categorie (ad es. consentono il passaggio di personale da C3 a D; o da B2 a C1 etc.).\nCon riferimento a questa categoria di concorsi, esiste oggi sia in dottrina che in giurisprudenza, un ampio dibattito che tocca essenzialmente due profili:\nSulla materia \u00e8 intervenuto poi il d.lgs. 27 ottobre 2009 n. 150 che ha dettato diverse disposizioni in materia, imponendo alle amministrazioni che bandiscono concorsi per le progressioni di carriera il limite delle risorse disponibili.\nLa giurisprudenza.\nQuanto al primo profilo bisogna considerare che la Corte Costituzionale ha consolidato, in una giurisprudenza ormai pi\u00f9 che ventennale, il principio per il quale tutte le forme di accesso e progressione interna nella pubblica amministrazione non tollerano deroghe alla regola del pubblico concorso, pena l'incostituzionalit\u00e0 delle norme che le dispongono, per violazione degli artt. 51 (parit\u00e0 nell'accesso ai pubblici impieghi), 97 (imparzialit\u00e0 e buon andamento della P.A.) e 98 (P.A. al servizio esclusivo della nazione) della Costituzione.\nLa deroga di cui al comma 3 dell'art. 97 Cost. viene pertanto attualmente interpretata in modo restrittivo, attraverso un rigido \"controllo di ragionevolezza e non arbitrariet\u00e0\" che spesso, specie negli ultimi anni, si \u00e8 tradotto nella dichiarazione di incostituzionalit\u00e0 di innumerevoli leggi sia nazionali che regionali contemplanti forme di accesso e progressione nella P.A. direttamente o indirettamente svincolate dal pubblico concorso.\nAl riguardo meritano d'essere ricordati alcune sentenze della Corte Costituzionale importanti:\nIl tenore delle pronunce \u00e8 andato irrigidendosi con il passare del tempo.\nLa giurisdizione nelle controversie.\nPassando brevemente al secondo profilo, va preliminarmente precisato che col d.lgs 3 febbraio 1993, n. 29 \u00e8 stata attuata nell'ordinamento italiano la cosiddetta \"privatizzazione del pubblico impiego\", (attualmente il d.lgs n. 29/1993 \u00e8 stato sostituito dal d.lgs 30 marzo 2001, n. 165 (T.U. sul pubblico impiego) con l'attribuzione delle controversie in materia di lavoro nelle P.A. al giudice ordinario nelle vesti di giudice del lavoro. L'art. 63 comma 4 di tale decreto contiene tuttavia un'unica deroga a tale principio generale. Essa stabilisce che continua a sussistere la giurisdizione del giudice amministrativo per le controversie \"in materia di procedure concorsuali per l'assunzione\" nelle pubbliche amministrazioni.\nIn un primo momento, fino al 2003, la giurisprudenza dominante riteneva che tale deroga fosse limitate alle sole procedure per l'assunzione di nuovo personale. Ne restavano di conseguenza escluse le procedure per la progressione del personale gi\u00e0 dipendente (cio\u00e8 i concorsi interni).\nLa tesi in parola si fondava essenzialmente sulla considerazione che le selezioni interne fossero meri atti negoziali di gestione del rapporto di lavoro, e quindi, essendo configurabili in capo agli aspiranti posizioni giuridiche di diritto soggettivo, le controversie in materia sarebbero dovute spettare al G.O.\nTuttavia, con la sentenza a Sezioni Unite della Cassazione n. 15403/2003, l'orientamento cambia. Infatti, nell'intento di adeguarsi ai princ\u00ecpi della Costituzione enunciati dal Giudice delle Leggi (per i quali vanno sottoposte alla regola del pubblico concorso tutte le procedure concorsuali, sia per l'assunzione di nuovo personale che per la progressione in carriera dei dipendenti), la Suprema Corte inizia a leggere estensivamente la deroga di cui al comma 4 art. 63 D.Lgs. 165/01 includendo nel concetto di \"procedure concorsuali per l'assunzione\" anche i concorsi interni \"per il passaggio ad una area o fascia superiore\".\nLa conseguenza era che al g.a. sarebbe spettata la giurisdizione anche nei concorsi pubblici implicanti tale passaggio di area o fascia. La successiva giurisprudenza della Corte suprema di cassazione ha articolato il seguente riparto di giurisdizione:\nLa dottrina e parte della giurisprudenza di primo e secondo grado si dibattono ancora sulla scelta di lasciare al G.O. (giudice ordinario) la giurisdizione sui concorsi con progressioni orizzontali. La Cassazione ed il Consiglio di Stato sono invece ormai fermi nel conservare il riparto di cui sopra (di recente si veda per la Cassazione: Cass. SS.UU. n. 10419/06 e per il C.Stato n. 6736/06).\nIl dibattito \u00e8 ancora vivo perch\u00e9 nonostante gli sforzi, la Cassazione ed il Consiglio di Stato non hanno ancora fornito una chiara tesi logico giuridica tale da convincere sulla fondatezza della riserva al G.O. dei concorsi con progressione orizzontale. Chi sostiene la tesi dominante ritiene che in quest'ultimo caso si tratti ancora di atti negoziali di gestione del rapporto di lavoro, integranti posizioni di diritto soggettivo nei partecipanti, e pertanto soggetti alla giurisdizione del G.O.\nChi sostiene la tesi minoritaria ritiene che nei concorsi con progressioni orizzontali bisogna vagliare caso per caso:\nNe conseguirebbe che gli atti non sono negoziali ma pubblicistici e quindi, a fronte di posizioni giuridiche di interesse legittimo, la giurisdizione spetterebbe al giudice amministrativo. Il dibattito \u00e8 ad oggi ancora aperto."}
{"id": "783486", "revid": "1776051", "url": "https://it.wikipedia.org/wiki?curid=783486", "title": "Bestwishes", "text": "Bestwishes \u00e8 la seconda raccolta del gruppo musicale finlandese Nightwish, pubblicata nel 2005."}
{"id": "783491", "revid": "58166", "url": "https://it.wikipedia.org/wiki?curid=783491", "title": "Blues Brothers 2000 (colonna sonora)", "text": ""}
{"id": "783493", "revid": "78273", "url": "https://it.wikipedia.org/wiki?curid=783493", "title": "Africa Vetus", "text": ""}
{"id": "783498", "revid": "1437331", "url": "https://it.wikipedia.org/wiki?curid=783498", "title": "Colonizzazione di Venere", "text": "La colonizzazione di Venere, il vicino planetario della Terra, \u00e8 stato un soggetto di molte speculazioni e di temi fantascientifici prima e dopo la nascita del volo spaziale. Con la scoperta del suo ambiente superficiale ostile, l'attenzione \u00e8 stata maggiormente spostata verso la colonizzazione della Luna e di Marte. Tuttavia studi recenti hanno suggerito la possibilit\u00e0 di colonizzare il pianeta iniziando dallo strato atmosferico superiore meno ostile, rendendo non necessaria un'esplorazione della superficie, almeno inizialmente. Questo approccio in due fasi alla colonizzazione del pianeta ha catalizzato nuovamente l'interesse su Venere.\nVantaggi.\nAlcune caratteristiche di Venere potrebbero rendere pi\u00f9 facile la colonizzazione rispetto ad altre destinazioni. Le similitudini e la vicinanza con la Terra hanno soprannominato Venere \"il pianeta gemello\".\nDifficolt\u00e0.\nIl pianeta presenta molteplici sfide:\nMetodi di colonizzazione ed esplorazione.\nA causa delle condizioni ostili del pianeta, una colonia sulla superficie \u00e8 molto oltre le attuali possibilit\u00e0 tecnologiche. Alcuni autori suggeriscono il superamento di queste attraverso la terraformazione. Le richieste di energia per una simile operazione sono scoraggianti in paragone alle attuali possibilit\u00e0 tecnologiche e, salvo la futura scoperta di nuove tecnologie, il periodo di tempo richiesto si estende in decine di migliaia di anni, se non milioni.\nEsplorazione e ricerca prima della colonizzazione.\nVenere \u00e8 stato studiato in misura inferiore rispetto alla Luna o a Marte, e quindi dovranno essere condotti ulteriori studi su pianeta prima che venga approvata una missione con equipaggio. La sonda Venus Express \u00e8 attualmente in orbita attorno al pianeta ma sono state proposte altre missioni a basso costo per esplorare ulteriormente l'atmosfera. In particolare non \u00e8 stata ancora esplorata la zona atmosferica con condizioni simili a quelle della terra situata a 50\u00a0km dalla superficie.\nTra queste missioni \u00e8 previsto anche un sorvolatore ad energia solare. Anche se i venti possono raggiungere velocit\u00e0 di 95\u00a0m/s nello strato superiore delle nubi, la gravit\u00e0 leggermente inferiore e la pressione atmosferica maggiore possono contribuire a far volare un velivolo pi\u00f9 facilmente rispetto ad un pianeta con pressione atmosferica molto bassa come Marte. Il sorvolatore potrebbe stazionare a un'altezza di 72\u00a0km dove la pressione \u00e8 abbastanza bassa e l'energia solare sufficiente per ricaricarsi ed effettuare esplorazioni temporanee negli strati inferiori dell'atmosfera per diverse ore. A causa della lenta rotazione del pianeta la luce del sole sarebbe presente per oltre 100 giorni terrestri e il velivolo potrebbe restare permanentemente nella zona illuminata del pianeta muovendosi solo a una velocit\u00e0 di 13.4\u00a0km/h all'equatore per compensare la rotazione. Il sorvolatore potrebbe non disporre dell'energia sufficiente per attraversare il lato non illuminato del pianeta, quindi quelle aree potrebbero essere studiate solo quando saranno esposte nel lato illuminato.\nCitt\u00e0 galleggianti e habitat aerostatici.\nGeoffrey A. Landis ha concluso che le difficolt\u00e0 percepite nella colonizzazione di Venere sono dovute alla semplice ipotesi di stabilire una colonia sulla superficie:\nEgli ha proposto un habitat aerostatico e citt\u00e0 galleggianti, in base al principio che l'aria respirabile (una miscela di ossigeno e azoto in rapporto di 21:79) \u00e8 pi\u00f9 leggera rispetto all'atmosfera venusiana, e quindi produce una spinta verso l'alto pari a circa la met\u00e0 della spinta prodotta dall'elio nell'atmosfera terrestre. Una cupola di aria respirabile potrebbe quindi sostenere il peso di una colonia, oppure potrebbe essere suddivisa in due parti di cui una riempita di un gas leggero come l'idrogeno o l'elio (ricavabili dall'atmosfera) per sostenere una massa superiore.\nTerraformazione.\nCarl Sagan sugger\u00ec nel 1961 di terraformare Venere attraverso delle alghe che convertissero l'anidride carbonica del pianeta in ossigeno. Tuttavia al giorno d'oggi \u00e8 noto che l'acqua sul pianeta \u00e8 cos\u00ec rara che anche con i migliori risultati della fotosintesi si produrrebbe una quantit\u00e0 trascurabile di ossigeno.\nRobert Zubrin, seguendo uno studio di Paul Birch del 1991 propose l'utilizzo di un grande scudo solare, progettato per difendere Venere dal Sole e raffreddarlo sufficientemente da permettere la liquefazione dei gas a una temperatura inferiore a 304.18 K e una pressione di 73.8 bar (punto critico dell'anidride carbonica) e in seguito fino a una temperatura di 216,85 K e una pressione di 5,185 bar (punto triplo). Al di sotto di questo punto di sublimazione l'anidride carbonica dell'atmosfera si depositerebbe sul suolo sotto forma di ghiaccio secco e potrebbe essere sepolto oppure raccolto e spedito fuori dal pianeta. Una possibile destinazione di questo materiale potrebbe essere Marte, dove \u00e8 presente il fenomeno opposto - un'insufficiente pressione atmosferica e una bassa temperatura. In seguito verrebbe rimosso lo scudo solare e a causa dell'abbassamento dei gas serra sarebbe risolto il problema della pressione e della temperatura.\nZubrin tuttavia riconosce che l'assenza di acqua rimane un problema serio, e anche il bombardamento con comete o asteroidi contenenti ghiaccio comporterebbe tempi molto lunghi. Birch ipotizza di disintegrare una luna ghiacciata di Saturno e bombardare il pianeta con i frammenti per fornire circa 100\u00a0m di acqua per\u00a0m\u00b2. Si creerebbero quindi mari salati e poco profondi.\nL'accelerazione della rotazione planetaria \u00e8 invece un progetto destinato a realizzarsi in un lontano futuro.\nLandis ha proposto che una certa quantit\u00e0 di citt\u00e0 galleggianti potrebbero costituire uno scudo solare attorno al pianeta e potrebbero quindi essere utilizzate per la terraformazione, fornendo contemporaneamente un mezzo per poter abitare nell'atmosfera venusiana. Se fossero costruite in nanotubi di carbonio, che sono stati recentemente realizzati sotto forma di fogli, allora il principale materiale per le strutture potrebbe essere ricavato utilizzando l'anidride carbonica raccolta dall'atmosfera. Il carbonio amorfo, sintetizzato recentemente, potrebbe rivelarsi un utile materiale di costruzione. In base alle analisi di Birch queste colonie e questi materiali potrebbero costituire un immediato ritorno economico e costituirebbero una base per ulteriori sforzi nel processo di terraformazione."}
{"id": "783501", "revid": "21880", "url": "https://it.wikipedia.org/wiki?curid=783501", "title": "Kigelia", "text": ""}
{"id": "783504", "revid": "466539", "url": "https://it.wikipedia.org/wiki?curid=783504", "title": "\u00cd\u00f1igo Abbad y Lasierra", "text": "Biografia.\nAbbad giunse a Porto Rico nel 1771, all'et\u00e0 di 26 anni, in qualit\u00e0 di confessore e segretario personale del vescovo della Diocesi di Porto Rico, Manuel Jim\u00e9nez P\u00e9rez. Dal 1772 al 1778, adempiendo ai suoi doveri ecclesiastici, visit\u00f2 gran parte dell'isola. Ebbe inoltre l'opportunit\u00e0, accompagnando il vescovo, di visitare Cuman\u00e1, Barcelona, Margarita e l'Orinoco in Venezuela e l'isola di Trinidad. Durante questi viaggi tenne un diario, intitolato \"Viaje a la Am\u00e9rica\" (Viaggio in America); il libro fu pubblicato come facsimile nel 1974, a Caracas, dal \"Banco Nacional de Ahorro y Pr\u00e9stamo\" (Banca Nazionale di Credito e Risparmio)."}
{"id": "783505", "revid": "63760", "url": "https://it.wikipedia.org/wiki?curid=783505", "title": "Faber (album)", "text": ""}
{"id": "783507", "revid": "6847144", "url": "https://it.wikipedia.org/wiki?curid=783507", "title": "Sipahi", "text": ""}
{"id": "783514", "revid": "1876595", "url": "https://it.wikipedia.org/wiki?curid=783514", "title": "La rivincita dell'incredibile Hulk", "text": "La rivincita dell'incredibile Hulk (\"The Incredible Hulk Returns\") \u00e8 un film per la televisione del 1988, scritto e diretto da Nicholas Corea.\nPrimo dei tre film televisivi destinati a chiudere la serie televisiva \"L'incredibile Hulk\", con Bill Bixby e Lou Ferrigno, \"La rivincita dell'incredibile Hulk\" introduce sullo schermo un altro noto personaggio dei fumetti della Marvel, il mitico Thor (pure se con notevoli differenze rispetto al fumetto). In televisione negli anni '90, il film \u00e8 stato presentato su Italia 1 con un diverso doppiaggio e un diverso titolo: \"Thor e Hulk - Gli invincibili\".\nTrama.\nLos Angeles, California. Lo scienziato David Banner vive da due anni senza trasformarsi in Hulk. Con il falso nome di David Bannion, lavora come radiologo e tecnico informatico presso un celebre istituto scientifico gestito dai fratelli Josh e Zack Lambert, ed \u00e8 felicemente fidanzato con la bella e giovane vedova Maggie Show, direttrice del reparto di biogenetica dello stesso centro di ricerca. Sono stati anni felici e sereni per lui, e oltre a non essersi mai trasformato ha trovato la chiave della propria guarigione: tenendosi lontano dalla pubblicit\u00e0 con scaltrezza, lavora febbrilmente come capo di un'\u00e9quipe di scienziati con il proposito di realizzare un innovativo dispositivo chiamato \"Gamma Transponder\", un esemplare di tecnologia pressoch\u00e9 unico capace di accumulare i raggi gamma direttamente dal sole, e anche di invertirne gli effetti.\nIl famoso ricercatore, da anni creduto morto per mano della stessa creatura che vive dentro di lui, sta per sottoporsi al processo di liberazione radiologica quando, inaspettatamente, il giovane medico Donald Blake, sua vecchia conoscenza, lo interrompe. Dieci anni prima, infatti, Blake era un maldestro combinaguai poco affidabile, molto amante della cultura vichinga, che Banner aveva conosciuto e aiutato a sistemarsi, e di recente ha scoperto che l'amico non \u00e8 affatto morto durante l'incidente al \"Culver Institute\", ragion per cui si \u00e8 affrettato a cercarlo. Gli racconta che durante una spedizione archeologica tra le isolate e remote montagne della Norvegia si \u00e8 addentrato da solo una tomba secolare mai violata per centinaia di anni, nella quale ha risvegliato lo spirito dormiente di Thor, un antico e potente principe-guerriero, servendosi inavvertitamente del suo Maglio. Parlando direttamente con lui, Donald ha scoperto che Thor \u00e8 stato condannato da Odino a rimanere sulla Terra in uno stato di limbo finch\u00e9 non avr\u00e0 accumulato una serie di azioni eroiche con cui distaccarsi dalla propria forte arroganza e per la sua passione per la guerra, e tornando degnamente ad Asgard, e nel \"Valhalla\", il Regno degli Dei scandinavi.\nDopo averlo richiamato nel laboratorio, provando a Banner la verit\u00e0 delle proprie parole, il guerriero vichingo distrugge alcune apparecchiature, mentre lo scienziato, infuriato, si trasforma in Hulk. I due titani, dotati di incredibile forza, lottano rabbiosamente tra loro, distruggendo buona parte del laboratorio, ma alla fine il duello si interrompe e Hulk fugge, dopo che Thor gli propone di diventare amici.\nIl giorno dopo, quando l'apparizione dei due giganti viene presentata dai giornali come una mossa pubblicitaria per promuovere il Gamma Transponder, Blake, deciso a riscattarsi, si spaccia per un medico e aiuta i tecnici a riparare il complesso marchingegno.\nA differenza del passato, quando scappava a seguito delle apparizioni di Hulk, Banner \u00e8 intenzionato a rimanere, per usare il preziosissimo macchinario che ha progettato e costruito lui stesso per conto dei fratelli Lambert. La sua intenzione di guarire \u00e8 pi\u00f9 forte che mai. Tuttavia, come al solito, deve stare attento al suo vecchio nemico, il reporter Jack McGee, giunto in citt\u00e0 per investigare sull'avvistamento di Hulk mentre lottava con l'implacabile Thor.\nLa situazione inizia a complicarsi in un secondo momento, quando cio\u00e8 un'organizzazione di delinquenti capeggiati da Jack LeBeau interviene e aggredisce Banner al laboratorio, insieme a una guardia, con l'intento di rubare e rivendere il Transponder. Ma l'apparizione di Hulk li mette tutti in fuga, impauriti.\nSuccessivamente, la squadra di LeBeau rapisce la dottoressa Show, per costringere Zack Lambert, che tratta in segreto affari con LeBeau, a mantenere alcuni accordi presi in precedenza. Costoro contattano Banner per telefono, sapendo che \u00e8 implicato nella faccenda del Transponder, e gli intimano di consegnare direttamente a loro il prototipo come prezzo per la restituzione della dottoressa. Lo scienziato, non volendo affatto consegnare loro una potente arma qual \u00e8 la sua invenzione, ne distrugge il microcircuito principale, da cui l'intero sistema dipende. In seguito, alla notizia che hanno sparato mortalmente al giovane Zack, si intrufola precipitosamente nel loro rifugio insieme a Blake. David si tramuta in Hulk, mentre il suo amico invoca Thor. Insieme, i due titani sbaragliano l'intera organizzazione e liberano Maggie.\nMa ora, per Banner non c'\u00e8 pi\u00f9 motivo per restare: il Transponder non \u00e8 pi\u00f9 in funzione, e McGee \u00e8 gi\u00e0 sulle sue tracce, pronto a identificarlo una volta per sempre. Di conseguenza saluta a malincuore il giovane Blake e il suo amico guerriero, e quindi dice addio all'amata dottoressa Show. In un triste finale, camminando lungo la riva del mare con uno zainetto sulle spalle, dice addio a Los Angeles per sempre e se ne va facendo l'autostop.\nProduzione.\nPrimo dei tre film televisivi destinati a chiudere la serie televisiva \"L'incredibile Hulk\", con Bill Bixby e Lou Ferrigno, \"La rivincita dell'incredibile Hulk\" introduce sullo schermo un altro noto personaggio dei fumetti della Marvel, il mitico Thor, che viene interpretato da Eric Allan Kramer e affiancato da Steve Levitt nella parte di Donald Blake, la sua controparte umana. Nonostante le differenze con la versione cartacea del personaggio, era previsto che questa prima apparizione di Thor e Blake costituisse la premessa per una serie televisiva a loro dedicata, ma il progetto non ebbe seguito.\nDifferenze con il fumetto.\nCome era gi\u00e0 avvenuto per la serie televisiva, questo film differisce molto dai fumetti e si ispira solo parzialmente ai personaggi presenti nella pellicola. Nel film Thor non \u00e8 un dio n\u00e9 il figlio di Odino ma un principe guerriero vichingo che fu condannato da Odino a vivere in uno stato catatonico di morto vivente finch\u00e9 non si riscatter\u00e0 dalla sua vita di arroganza e della sua voglia di amare le guerre. Cos\u00ec come Hulk, anche l'aspetto di Thor \u00e8 fondamentalmente diverso dai fumetti, poich\u00e9 anzich\u00e9 indossare un elaborato e sgargiante costume giallo-blu con mantello rosso indossa un'armatura grigia con pantaloni marroni, pi\u00f9 simile agli indumenti norvegesi. Il personaggio di Donald Blake, anzich\u00e9 essere la forma umana di Thor, \u00e8 un normale individuo separato che si ritrova legato a Thor come suo custode giacch\u00e9 lo ha risvegliato dal suo riposo. Lo spirito di Thor \u00e8 legato al martello-ascia e Blake lo invoca gridando \u00abOdino!!!\u00bb mentre nel fumetto \u00e8 Blake stesso a trasformarsi in Thor battendo il martello a terra senza pronunciare alcuna frase."}
{"id": "783516", "revid": "31886", "url": "https://it.wikipedia.org/wiki?curid=783516", "title": "Sale amaro", "text": ""}
{"id": "783517", "revid": "31886", "url": "https://it.wikipedia.org/wiki?curid=783517", "title": "Sale di Epsom", "text": ""}
{"id": "783523", "revid": "1504506", "url": "https://it.wikipedia.org/wiki?curid=783523", "title": "Ludus de Antichristo", "text": "Il Ludus de Antichristo \u00e8 un dramma religioso composto in latino nella Germania del XII secolo. L'autore e la data esatta della redazione ci sono sconosciuti e anche il titolo dell'opera \u00e8 recente. Per la sua complessit\u00e0, \u00e8 difficile definirne il genere e per questo l'opera lascia spazio a diverse interpretazioni (religiose, politiche, storiche o filosofiche). Ci giunge in un manoscritto proveniente dall'abbazia di Tegernsee e patrimonio della Bayerische Staatsbibliothek di Monaco di Baviera (Clm 19412).\nTema.\nIl tema del \"Ludus\" \u00e8 tratto dalla Bibbia e pi\u00f9 precisamente dal libro dell'Apocalisse di Giovanni, in cui l'Anticristo \u00e8 raffigurato come la figura del male che comparir\u00e0 alla fine del mondo presentatosi come il Cristo atteso nella parusia. Si presenta cos\u00ec un grande scenario mondiale in cui i personaggi si organizzano in modo spaziale e simbolicamente in tre gruppi: ad Oriente il Tempio del Signore e la sede del re di Gerusalemme e quella della Sinagoga; ad Occidente la sede dell'Imperatore romano con quella del re dei Germani e del re dei Franchi; a Meridione il re dei Greci, il re di Babilonia e il Paganesimo.\nStruttura.\nIl dramma, che presenta la progressiva ascensione e vittoria dell'Anticristo su tutti i re della terra, \u00e8 diviso in due parti introdotte da un prologo in cui alternativamente il Paganesimo, la Sinagoga e la Chiesa entrano in scena presentando ognuno le proprie convinzioni teologiche. La prima parte del Ludus \u00e8 centrata sulla figura dell'Imperatore romano, che si rivolge ai singoli re e che aiuter\u00e0 Gerusalemme a difendersi dall'attacco del re di Babilonia, legato ideologicamente al Paganesimo. Nella seconda parte, e in parallelo con la prima, l'Anticristo, prendendo il ruolo centrale, interagisce con i diversi personaggi.\nTrama.\nL'Anticristo, dopo aver preso possessione del Tempio del Signore, sottomette a s\u00e9 il re dei Greci e il re dei Franchi con l'aiuto dell'Ipocrisia e dell'Eresia. Il re dei Romani, al contrario, si opporr\u00e0 all'Anticristo fino a batterlo in battaglia. Ma la sua fede vaciller\u00e0 in seguito davanti ai falsi miracoli del Nemico (la guarigione di un lebbroso e di uno zoppo e il risuscitamento apparente di un morto) e ceder\u00e0 infine riconoscendolo come il Messia. Anche il Paganesimo e il re di Babilonia rifiuteranno l'Anticristo in nome della pluralit\u00e0 degli dei, ma saranno poi vinti in battaglia. La Sinagoga invece accetter\u00e0 in un primo tempo l'Anticristo come il Messia tanto atteso, ma in seguito le saranno aperti gli occhi dai profeti Enoch e Elia che smaschereranno l'Anticristo. Ma come a dimostrazione del fatto che la forza umana possa ben poco davanti all'Anticristo, essi verranno uccisi e l'Anticristo proclamer\u00e0 la sua gloria. In un colpo di scena finale, Dio interverr\u00e0 facendo fuggire l'Anticristo con tutto il suo seguito.\nInterpretazione.\nIl dramma \u00e8 un invito all'attenzione e alla vigilanza ai pericoli dell'Anticristo, che non sar\u00e0 facilmente riconoscibile, ma \u00e8 anche l'affermazione del fatto che solo la volont\u00e0 di Dio salver\u00e0 il mondo dal regno dell'Anticristo.\nSi \u00e8 spesso dato del \"Ludus\" un'interpretazione politica, per la quale Federico Barbarossa del casato degli Hohenstaufen \u00e8 indicato come l'ultimo baluardo della fede cristiana contro l'Anticristo. Non c'\u00e8 dubbio che l'opera dia adito a una tale contestualizzazione (siamo nel pieno del periodo delle crociate) e che il dramma presenti un programma politico o ideologico. Ma vi \u00e8 anche un piano pi\u00f9 profondo, storico e escatologico, dell'opera. In effetti, nella sua simbologia e solennit\u00e0, il dramma fa riferimento non solo a un dato periodo storico, ma getta uno sguardo alla storia universale di cui d\u00e0 una visione religiosa."}
{"id": "783534", "revid": "287204", "url": "https://it.wikipedia.org/wiki?curid=783534", "title": "Rete di eccellenza dell'italiano istituzionale", "text": "La REII \u00e8 un'iniziativa avviata dal Dipartimento di lingua italiana della Direzione generale della Traduzione (DGT) della Commissione europea al fine di sviluppare contatti e scambi con professionisti della lingua italiana ed esperti che operano in vari campi e in varie situazioni professionali (mercato libero, agenzie di traduzione, associazioni di terminologi e linguisti, istituzioni accademiche e pubbliche amministrazioni, ivi comprese le altre istituzioni europee) nei paesi in cui l'italiano \u00e8 lingua ufficiale, nazionale o regionale (oltre all\u2019Italia, la Croazia, la Slovenia e la Svizzera).\nEssa riprende le finalit\u00e0 e le funzioni della REI, attiva dal novembre 2005 al novembre 2018, ma non le sue strutture formali (Comitato di coordinamento, Comitato scientifico, Assemblea degli iscritti, Gruppi di lavoro), essendo ora gestita direttamente dai membri del dipartimento italiano, come richiesto dalle nuove norme adottate in materia dalla Commissione europea e dalla sua Direzione generale della Traduzione (DGT).\nFinalit\u00e0.\nGli obiettivi perseguiti sono i seguenti:\nFunzionamento.\nTutte le attivit\u00e0 sono gestite dal dipartimento sia mediante gli usuali mezzi di comunicazione sia mediante la piattaforma \"Microsoft Teams\", il cui \"Team\" denominato GRP-DGT-REII \u00e8 accessibile a tutti coloro che intendano collaborare. Per farlo \u00e8 necessario chiedere l'iscrizione alla REII. Una volta iscritti si ricever\u00e0 un invito ad accedere come ospite esterno al Team GRP-DGT-REII, che oltre alla sezione generale comprende tre canali (\"Channel\") di discussione, consultazione e informazione:\nNeologismi e nuovi concetti giuridici o economici.\nIn questo canale si discute dell'analisi evolutiva del linguaggio economico e finanziario nella lingua italiana, del suo uso nelle istituzioni italofone, dell'impatto del linguaggio istituzionale nella normazione dell'italiano. In particolare: \nParit\u00e0 di genere nel linguaggio.\nIn questo canale si discute dell'uso paritario e non sessista della lingua italiana in tutte le occasioni istituzionali, dal Parlamento europeo a tutte le sedi istituzionali dei paesi in cui l'italiano \u00e8 lingua ufficiale.\nOsservatorio dell'italiano istituzionale fuori d'Italia (OIIFI).\nQuesto canale \u00e8 dedicato a discussioni attinenti alle due 2 finalit\u00e0 principali dell'OIIFI:"}
{"id": "783536", "revid": "1543377", "url": "https://it.wikipedia.org/wiki?curid=783536", "title": "Stati per PIL (PPA) pro capite", "text": "Questa voce fornisce una lista di stati del mondo ordinata per il loro prodotto interno lordo (PIL) PPA procapite.\nQuesto rappresenta il valore di tutti i prodotti finiti e servizi prodotti in uno stato in un dato anno diviso per la popolazione media dello stato per lo stesso anno.\nEssendo calcolate sul PIL adeguato alle parit\u00e0 dei poteri di acquisto e quindi tenendo conto del diverso costo della vita dei diversi paesi, questi valori meglio rappresentano la ricchezza dei diversi popoli dei diversi paesi rispetto alla lista di Stati per PIL (nominale) pro capite e permettono quindi di comparare pi\u00f9 fedelmente, anche se non esaustivamente, il benessere relativo dei singoli paesi.\nLista dei paesi.\nEspressi in Dollaro Geary-Khamis (dollaro internazionale)."}
{"id": "783537", "revid": "287204", "url": "https://it.wikipedia.org/wiki?curid=783537", "title": "Innocente. Una storia vera", "text": "Innocente. Una storia vera (titolo originale: \"The Innocent Man: Murder and Injustice in a Small Town\") \u00e8 un romanzo scritto dal celebre autore di thriller legali John Grisham.\nTrama.\nIl libro, a differenza degli altri romanzi dello stesso autore, mette a tema una vicenda realmente accaduta: l'ingiusta accusa e in seguito condanna a morte per omicidio di primo grado nei confronti di Ronald Keith Williamson, un aspirante e, a suo tempo, promettente giocatore di baseball originario della cittadina di Ada nell'Oklahoma. A lui e al suo amico Dennis Fritz, venne attribuito l'assassinio di Debbie Carter, una ragazza ventunenne della stessa citt\u00e0, che venne trovata morta strangolata, con evidenti segni di una precedente colluttazione, all'interno del suo appartamento la notte del 7 dicembre 1982."}
{"id": "783549", "revid": "125687763", "url": "https://it.wikipedia.org/wiki?curid=783549", "title": "William H. Macy", "text": "Attore versatile, passa dalla televisione ai film indipendenti fino alle grosse produzioni hollywoodiane, come l'interpretazione del dottor Morgenstern nella serie \"E.R. - Medici in prima linea\", \"Benny &amp; Joon\", \"Il cliente\", \"L'isola dell'ingiustizia - Alcatraz\", \"Fargo\", \"Boogie Nights - L'altra Hollywood\", \"Jurassic Park III\", \"Magnolia\", \"Pleasantville\", \"Seabiscuit - Un mito senza tempo\", fino a \"Inland Empire - L'impero della mente\" di David Lynch e \"Bobby\" di Emilio Estevez.\nGrazie alla sua interpretazione in \"Fargo\" \u00e8 stato nominato al Premio Oscar al migliore attore non protagonista del 1997. Inoltre, si \u00e8 aggiudicato due Premi Emmy e quattro Screen Actors Guild Awards ed ha ricevuto quattro candidature al Golden Globe.\nCarriera.\n\u00c8 di origini inglesi, ma nel suo albero genealogico si trovano anche influenze scozzesi, irlandesi, francesi, svizzere, olandesi e spagnole.\nNel 1971 Macy si trasfer\u00ec a Chicago, dove fond\u00f2 insieme a David Mamet la compagnia St. Nicholas Theater Company, recit\u00f2 a teatro in molte opere dell'amico ed ebbe un ruolo in uno spot televisivo. Nel 1980 si spost\u00f2 a New York. Durante la sua permanenza nella grande mela ha interpretato oltre cinquanta spettacoli Broadway e Off-Broadway. Uno dei primi ruoli sul grande schermo fu una tartaruga di nome Socrate nel film \"Il ragazzo che amava Trolls\" (1984). Ha avuto anche un ruolo secondario in un episodio della serie \"General Hospital\". Inoltre \u00e8 apparso in numerosi film tra cui \"La casa dei giochi\", \"Le cose cambiano\", \"Homicide\", \"Oleanna\" (riprendendo il ruolo gi\u00e0 interpretato a teatro), \"Sesso &amp; potere\", \"State and Main\" e \" Spartan\".\nLa popolarit\u00e0 arriv\u00f2 per il suo ruolo in \"Fargo\" (1996), per il quale \u00e8 stato nominato all'Oscar (come miglior attore non protagonista). Negli anni novanta e duemila \u00e8 presente in svariate pellicole, tra cui \"Benny &amp; Joon\", \"Al di sopra di ogni sospetto\", \"Goodbye Mr. Holland\", \"L'agguato - Ghosts from the Past\", \"Air Force One\", \"Boogie Nights - L'altra Hollywood\", \"Pleasantville\", \"Happy, Texas\", \"Mystery Men\", \"Magnolia\", \"Jurassic Park III\",\" Panic\", \"Welcome to Collinwood\", \"Seabiscuit - Un mito senza tempo\", \"The Cooler\" e \"Sahara\".\nMacy ha avuto anche un certo numero di ruoli in televisione, tra cui una comparsata in \"The Unit\", dove interpretava il Presidente degli Stati Uniti e in sei episodi di \"Sports Night\" (dove \u00e8 stato nominato all'Emmy Award). Nel 2003, ha vinto due Emmy Award, uno come miglior attore protagonista, e uno come co-sceneggiatore per il film \"La vera storia di Billy Porter\", un film drammatico basato sulla storia vera di Bill Porter, venditore porta a porta di Portland, Oregon, nato con paralisi cerebrale. Il suo ruolo televisivo pi\u00f9 famoso \u00e8 nella serie televisiva \"E.R. - Medici in prima linea\" dove ha interpretato dal 1994 al 1998 il dottor David Morganstern.\nNel 2007 ha recitato in \"Svalvolati on the road\" insieme a John Travolta, Tim Allen e Martin Lawrence, un film su uomini di mezza et\u00e0 che per rivivere la giovinezza perduta partono in sella alle loro Harley-Davidson da Cincinnati alla Costa del Pacifico. Nel 2009 ha recitato in \"The Maiden Heist - Colpo grosso al museo\", una commedia dove \u00e8 co-protagonista al fianco di Morgan Freeman e Christopher Walken. Nel 2010 \u00e8 stato scritturato come protagonista della serie targata Showtime, \"Shameless\" dove interpreta la parte di un padre single alcolizzato. Dopo il successo riscosso, la serie \u00e8 stata rinnovata per varie stagioni fino all'attuale undicesima nonch\u00e9 ultima stagione, quest'ultima in onda da dicembre 2020. Macy ha ricevuto il plauso della critica per la sua interpretazione, ricevendo delle nomination per il Premio Emmy nel 2014, 2015, 2016 e 2017 come \"Miglior attore protagonista in una serie commedia\" e vincendo lo Screen Actors Guild Award nel 2015, nel 2017 e nel 2018 come \"Migliore attore in una serie commedia\".\nVita privata.\nDi fede luterana, il 6 settembre 1997 ha sposato, dopo 15 anni di fidanzamento, l'attrice Felicity Huffman. Hanno avuto due figlie: Sophia Grace (nata il 1\u00ba agosto 2000) e Georgia Grace (nata il 14 marzo 2002).\nDoppiatori italiani.\nNelle versioni in italiano dei suoi lavori, William H. Macy \u00e8 stato doppiato da:\nDa doppiatore \u00e8 sostituito da:"}
{"id": "783562", "revid": "92723", "url": "https://it.wikipedia.org/wiki?curid=783562", "title": "Eimuntas Nekro\u0161ius", "text": "Biografia.\nPrima di diventare regista studia come attore presso l'Istituto dell'Arte Teatrale Luna\u010darskij di Mosca, dove si diploma nel 1978. Nel 1977 mette in scena il suo primo lavoro, \"Sapore di Miele\" di Shelagh Delaney.\nTornato in patria, lavora presso il Kauno Valstybinis Dramos Teatras (Teatro Statale di Kaunas) e successivamente dirige il Valstybinis Jaunimo Teatras di Vilnius (Teatro Giovanile di Stato di Vilnius), dove mette in scena molti dei suoi lavori. Nel 1983 ottiene il premio per la letteratura e le arti della Repubblica Lituana, e prende parte, come attore, ad alcuni film, tra cui \"Il Volo sull'Atlantico\" e \"Lezioni di Odio\". Nel 1984 il regista e la sua compagnia sono per la prima volta impegnati in una tourn\u00e9e internazionale con lo spettacolo \"Pirosmani, Pirosmani...\", con il quale partecipano al Festival BITEF-18 di Belgrado. Nel 1986 viene fregiato dalla Repubblica Lituana del titolo di \"Insigne Lavoratore delle Arti\", e sempre nello stesso anno riceve il Premio di Stato dell'Unione Sovietica per gli spettacoli \"Zio Vanja\" e \"Ed oltre il Secolo si Allunga il Giorno\". Nel 1988 la compagnia sbarca negli USA per portare in scena \"Zio Vanja\" e \"Pirosmani, Pirosmani...\", e nello stesso anno partecipa al BITEF-22 di Belgrado, dove il regista ottiene il premio per la regia e l'allestimento scenico dal giornale Politika. Tra 1988 e 1992 i lavori del regista arrivano in moltissimi paesi del mondo, tra cui Austria, Iugoslavia, Italia, Finlandia, Israele, Norvegia, Svezia, Svizzera e USA.Dal 1993 Nekrosius lavora al Tarptatinis Teatro Festival, dove produce una serie di spettacoli, tra cui \"Le Tre Sorelle\" (1995) e \"Amleto\" (1996). Il 28 gennaio del 1998 il regista fonda il teatro-studio Meno Fortas.\nGi\u00e0 pluripremiato in Lituania, l'artista ottiene successivamente riconoscimenti internazionali come il Premio UBU -a lui aggiudicato per ben quattro volte-, il Premio Europa Nuove Realt\u00e0 Teatrali, il Premio K.S. Stanislavskij e il Premio Herder.\nSposato con la scenografa Nadezda Gultiajeva e con due figli, il regista muore a Vilnius il 20 novembre 2018."}
{"id": "783564", "revid": "486946", "url": "https://it.wikipedia.org/wiki?curid=783564", "title": "Nekrosius", "text": ""}
{"id": "783565", "revid": "9531", "url": "https://it.wikipedia.org/wiki?curid=783565", "title": "Chiese di San Severo", "text": "San Severo, \"citt\u00e0 d'arte\" e localit\u00e0-simbolo del barocco nella Puglia settentrionale, conta diciotto chiese storiche. Tre di queste sono monumenti nazionali.\nLe altre chiese.\nParrocchiale di Santa Croce.\nPopolarmente nota col titolo di \"Croce Santa\", era grancia della Cattedrale. Attestata nel XIII secolo col titolo di san Simone, sede nel XVI e XVII secolo dei rocchettini e pi\u00f9 volte rimaneggiata, \u00e8 stata elevata a chiesa parrocchiale il 1\u00ba maggio 1927. Nel 1939 fu sensibilmente ampliata, prolungando il presbiterio. L'esterno, settecentesco, si presenta modesto, eccezion fatta per il grazioso campanile con cupoletta rivestita di maioliche. All'interno, di sobrie linee barocche, spicca la statua lignea di san Rocco, opera di Gregorio Palmieri (1770), e la settecentesca cona d'altare, marmorea, della Madonna della Sanit\u00e0, proveniente dalla chiesa di sant'Agostino. Nella moderna cripta, inoltre, si conserva una notevole \"Piet\u00e0\" lapidea del XV secolo, posta a coronamento del sepolcro del servo di Dio mons. Felice Canelli (1880-1977), la cui causa di beatificazione ha avuto inizio il 25 marzo 2009.\nParrocchiale della Madonna delle Grazie.\nLa chiesa della Madonna delle Grazie fu edificata prima del XVI secolo, era grancia di San Severino. Nel 1606 fu affidata ai padri cappuccini, che la tennero fino al 1866 e poi dal 1934. L'attuale struttura architettonica neobarocca, a croce latina con due navate laterali, risale ai lavori di ristrutturazione compiuti tra il 1852 e il 1881. Nel 1937 fu elevata a chiesa parrocchiale e, per l'occasione, fu dotata di una nuova facciata di gusto neoromanico. Negli anni settanta l'interno, gi\u00e0 rimaneggiato nel 1942, fu pesantemente semplificato, distruggendosi gran parte delle decorazioni pittoriche e a stucco e riducendo il grande altare maggiore in marmi policromi (1872) alla sola mensa. Restaurata nel 1998, la chiesa conserva alcune opere interessanti, come il dipinto settecentesco della \"Crocifissione\", la statua della Madonna delle Grazie (1838) e quella di san Leonardo, di Gregorio Palmieri (1780).\nParrocchiale di Santa Maria della Libera e San Sebastiano.\nPopolarmente nota come chiesa \"del Rosario\", fu edificata a spese della municipalit\u00e0 per ringraziare san Sebastiano, patrono secondario della citt\u00e0, che aveva liberato San Severo dalla peste nel XIV secolo. Divenne sede dei padri domenicani nel 1564. I padri vi istituirono la congregazione del Rosario e vi portarono il culto della Madonna della Libera. Distrutta dal terremoto del 1627, la chiesa fu presto riedificata. Soppresso il convento domenicano nel 1652, il tempio fu poi servito da una nuova Arciconfraternita del Rosario, che dopo il 1730 lo ampli\u00f2 e lo arricch\u00ec di arredi, quadri e statue barocchi. Nel 1851 l'Arciconfraternita si trasfer\u00ec nella chiesa della Trinit\u00e0, portando con s\u00e9 gran parte delle statue lignee di sua pertinenza, e nella chiesa presero stanza le suore di santa Filomena e dell'Addolorata, che vi rimasero fino al 1913. Il 7 ottobre 1946 fu elevata a parrocchia e, negli anni successivi, fu pesantemente ristrutturata, perdendo la pi\u00f9 gran parte della ricca decorazione settecentesca. La facciata \u00e8 stata completamente rifatta nel 1968, mentre al 1975 risale la porta bronzea, opera di Ernesto Lamagna. All'interno si conserva l'interessante altare maggiore settecentesco in marmi policromi (parzialmente smembrato), alcuni pregevoli dipinti di varia epoca e diverse statue lignee di notevole valore, tra cui l'entusiasmante \"Madonna della Libera\" di Giuseppe d'Onofrio (1816).\nEra grancia di San Giovanni Battista.\nSant'Antonio Abate.\nDi origini tardomedievali e inizialmente dedicata alla Madonna della Neve, fu riedificata - a seguito del terremoto del 1627 - solo nel 1660. Ristrutturata nell'Ottocento e nel primo Novecento, conserva diverse sculture lignee di pregio, tra cui la statua del santo titolare, opera di Arcangelo Testa, racchiusa in una grande cona marmorea del 1921. Dello stesso anno \u00e8 l'altare del Cuore di Ges\u00f9, opera di Severino Leone, eretto a memoria dei caduti di tutte le guerre.\n\u00c8 grancia della Cattedrale e sede dell'Arciconfraternita di Sant'Antonio Abate.\nSan Francesco dei Conventuali.\nRadicalmente ristrutturata ai primi del Novecento, la chiesa conserva la semplice facciata secentesca collegata al grande monastero dei francescani, oggi sede del Museo civico, M.A.T (museo alto Tavoliere) All'interno del tempio si ammirano cinque preziosi altari con tarsie del primo Settecento e pregevoli dipinti barocchi di Sei e Settecento, tra cui una \"Deposizione\" firmata di Alessio d'Elia. L'attuale soffitto \u00e8 stato dipinto nei primi anni del Novecento dall'artista sanseverese Ferruccio Gervasio. Alle spalle dell'altare maggiore \u00e8 l'elegante porta con mostra in marmi policromi (sec. XVIII) che introduce alla sacrestia.\nGrancia di San Severino, \u00e8 attualmente chiusa al culto. Per il prossimo futuro se ne prevede l'impiego, previ interventi di restauro, come contenitore culturale annesso al complesso museale.\nSanta Lucia.\nLa chiesa ha sobria facciata settecentesca e interno squisitamente barocco con pianta che simula una croce latina in una successione molto suggestiva di spazi fortemente ritmati, decorati con stucchi della scuola di Vaccaro. Sul portale, all'interno, \u00e8 un ricco organo positivo del primo Settecento. Interessanti le statue lignee tardobarocche dell'Addolorata e sant'Anna, entrambe di Giuseppe d'Onofrio, e di san Michele Arcangelo (1846). Pi\u00f9 tarda \u00e8 la statua della titolare, collocata in una modesta cona neogotica di primo Novecento. Il commovente Cristo morto, invece, era originariamente un crocifisso, opera di Pietro Palmieri (1790), alterato nelle forme attuali alla fine dell'Ottocento. In cartapesta \u00e8 la statua novecentesca di sant'Elena. Nell'abside \u00e8 il bel coro ligneo (sec. XVIII), con ricco stallo priorale, e quel che resta del pregevole altare maggiore in marmi policromi (1732), acquistato e trasferito dalla chiesa della Piet\u00e0 nel 1772.\n\u00c8 grancia della Cattedrale e sede della confraternita del SS. Sacramento, tra le pi\u00f9 antiche della citt\u00e0.\nSanta Maria del Carmine.\nRicostruita e ampliata a pi\u00f9 riprese, la chiesa carmelitana, originariamente dedicata alla santa Croce (\"Santa Croce al Mercato\"), si mostra attualmente tardobarocca. La sobria facciata settecentesca in pietra calcarea e intonaco, colle statue di san Michele e dell'Angelo Custode e un pittoresco fastigio floreale, \u00e8 un discreto lavoro di maestranze locali. Ben pi\u00f9 raffinata, invece, \u00e8 l'agile cupola maiolicata, con slanciato tamburo a pianta ottagonale elegantemente decorato a stucco.\nAll'interno, con pianta a croce latina e unica navata, spicca l'imponente altare maggiore, progettato e realizzato da Michele Salemme tra il 1786 e il 1787 (sotto la direzione del Regio ingegnere Salvatore Lanzella), che nella superba cona marmorea custodisce l'importante statua lignea della Vergine titolare, capolavoro dei fratelli Michele e Gennaro Trillocco (1790) su modello di Giuseppe Sanmartino. Nel cappellone di santa Teresa d'Avila, a destra, \u00e8 un prezioso altare settecentesco napoletano. A sinistra, invece, \u00e8 collocato l'interessante ma rimaneggiato coro ligneo del Settecento. Decorano il tempio i suggestivi dipinti liberty di Mario Borgoni (angeli nella cupola, evangelisti nei pennacchi, santi carmelitani negli intradossi degli archi, l'apparizione della Madonna del Carmine a san Simone Stock nell'abside e sant'Antonio in estasi nel cappellone, questi ultimi ispirati a opere di Giambattista Tiepolo), il fastoso pulpito mobile di fine Ottocento, il grande organo a canne neobarocco (strumento di Pasquale d'Onofrio, 1839), tele secentesche e settecentesche, la notevole statuaria di varia epoca (assai pregevoli sono il \"San Francesco di Paola\", legno policromo del 1768 e la coeva \"Santa Lucia\") e quel che resta degli stucchi rococ\u00f2 di scuola lombarda, in gran parte distrutti nei primi anni del Novecento. Il calligrafico soffitto a cassettoni lignei, che ha sostituito il cassettonato settecentesco, \u00e8 opera dello scultore sanseverese Antonio D'Amico (1968).\n\u00c8 grancia di San Severino e sede dell'Arciconfraternita del Carmine e del Terz'Ordine Carmelitano.\nSanta Maria di Costantinopoli.\nDetta anche \"dei Cappuccini\" e \"della Madonna degli Angeli\". Annessa al convento dei padri cappuccini, fondato sul principio del Seicento, la piccola chiesa vanta un mirabile polittico tardo-rinascimentale di Ippolito Borghese. L'altare maggiore in marmi policromi, oggi ridotto alla sola mensa, fu consacrato nel 1780. Oltre al pregevole il ciborio barocco, in legno scolpito e intarsiato, meritano un cenno il commovente crocifisso barocco e le toccanti statue lignee di san Francesco d'Assisi e di san Felice da Cantalice.\n\u00c8 grancia di Santa Maria delle Grazie e sede del Terz'Ordine Francescano.\nSan Matteo.\nD'origine medievale, annessa allo scomparso monastero dei padri zoccolanti (i cui imponenti resti furono completamente demoliti entro la met\u00e0 del Novecento), la chiesa sorge nel territorio parrocchiale di San Bernardino. L'esterno ha semplice facciata in pietre squadrate, con piccolo portale definito da notevoli capitelli romanici. L'interno, radicalmente ristrutturato nel Settecento e arricchito da un'elegante decorazione a stucco di marca napoletana, risulta fortemente compromesso dal lungo abbandono e da interventi discutibili, tra cui la sostituzione della copertura originaria con capriate metalliche a vista. Conserva la statua lignea settecentesca del santo titolare, opera di Gregorio Palmieri.\nSecondo la tradizione, san Bernardino dimor\u00f2 presso il convento, nel cui chiostro avrebbe piantato un albero di melograno. Il convento vantava una importante farmacia (o spezieria), con annessa infermeria mantenuta dal Monte di Piet\u00e0. Tra il 1455 e il 1468 nel cenobio furono redatte alcune regole dell'Ordine. Nel XVI secolo furono sepolti nella chiesa i corpi di due beati, padre Bernardino da Apricena e frate Antonio da Ripa.\nLa chiesa sub\u00ec notevoli danni a causa del terremoto del 1627; dopo il terremoto il convento fu restaurato e ampliato, ma nel 1806 fu soppresso. In seguito l'edificio fu di nuovo affidato ai frati, che nel 1859 restaurarono la chiesa. Nel periodo del brigantaggio i frati ricoverarono a proprie spese le truppe governative e nel 1865 cedettero una parte del convento per farne un lazzaretto per i malati di colera. Soppresso definitivamente il convento, la struttura fu adibita a caserma e, durante la seconda guerra mondiale, serv\u00ec come rifugio a molte famiglie di sfollati. Il comune fece abbattere il convento, ormai in pessimo stato, nel 1956, salvando solo la chiesa e la retrostante sacrestia. Nel 1962 il vescovo Valentino Vailati fece restaurare la chiesa e sopraelevare il pavimento, portandolo al livello della strada.\nSanta Trinit\u00e0 dei Celestini.\nLegata al potente monastero celestino, che nel XVIII secolo diventa uno tra i pi\u00f9 ricchi e prestigiosi cenobi italiani, deve la sua sontuosa veste attuale ai lavori d'ammodernamento del Settecento. La solenne facciata, prospettante sulla piazza maggiore della citt\u00e0, \u00e8 arricchita da quattro statue in stucco e un ovale con la Vergine e il bambino. Il campanile a vela, in pietra, \u00e8 medievale ma rimaneggiato nel Settecento (la sommit\u00e0 in laterizio, con copertura a riggiole, \u00e8 barocca). L'interno \u00e8 uno straordinario contenitore d'arte: conserva tele di Girolamo Cenatempo e Giuseppe Castellano, statue di Giacomo Colombo (\"Madonna del Rosario\", 1716) e Gregorio Palmieri (\"Cristo legato alla colonna\", 1790), il fastoso organo a canne di Gennaro Bradetta (1701), i quattro altari marmorei laterali realizzati da Crescenzo Trinchese tra il 1777 e il 1778, i preziosi stucchi barocchi e il ricco cenotafio in marmi policromi dell'abate Giuseppe Maria Turco. Sull'altare maggiore \u00e8 la grande tela solimenesca col \"Trionfo della Trinit\u00e0\".\n\u00c8 grancia di San Severino e sede dell'Arciconfraternita del Rosario, qui trasferitasi nel 1851 dalla chiesa di san Sebastiano, nonch\u00e9 dei cavalieri del Santo Sepolcro.\nSanta Maria dell'Oliveto.\nSorge in campagna, sulla via diretta a Foggia, unico resto del casale medievale di sant'Andrea. Abbandonata nel 1811, la chiesa fu completamente restaurata nel 1855 e divenne luogo di incontro della cittadinanza in occasione della festa della Madonna titolare, che si celebrava il 25 marzo e la domenica seguente quella in albis con processione e corse di cavalli. Dopo la met\u00e0 del Novecento la festa campestre venne meno e la chiesa fu chiusa al culto, trasferendosi i simulacri che vi si veneravano (quelli della Madonna dell'Oliveto e di sant'Andrea) nella chiesa dell'Immacolata. L'edificio \u00e8 oggi in stato di abbandono.\nChiese di recente fondazione.\nAccanto alle quindici chiese storiche tuttora attive sono aperte al culto sette chiese parrocchiali erette nel corso del Novecento: Sacro Cuore di Ges\u00f9, Cristo Re, Madonna della Divina Provvidenza, Immacolata, San Bernardino, Sacra Famiglia e San Giuseppe Artigiano.\nChiese e monasteri scomparsi.\nSono scomparse le chiese storiche di sant'Onofrio, santa Margherita, santa Sofia, san Donato, san Tommaso, santo Stefano, san Biagio, santa Lucia vecchia e la Cappella dello Spirito Santo. Sono scomparsi anche i conventi di santa Chiara e santa Caterina nonch\u00e9 i monasteri dei domenicani, degli agostiniani, dei carmelitani e degli zoccolanti.\nI complessi monastici scampati alla distruzione, eccezion fatta per il secentesco convento dei padri cappuccini che tuttora lo abitano, sono sede di istituzioni pubbliche: il monastero dei celestini \u00e8 sede del municipio, quello delle benedettine del tribunale e di una scuola elementare, quello dei conventuali del museo civico.\nAssociazioni di fedeli.\nLe associazioni pubbliche di fedeli attualmente attive in San Severo sono nove:\nRisultano estinte queste congregazioni laicali:"}
{"id": "783567", "revid": "287204", "url": "https://it.wikipedia.org/wiki?curid=783567", "title": "Toscolano (torrente)", "text": "Il Toscolano \u00e8 un torrente che scorre nella provincia di Brescia. Nasce presso l'antica segheria veneziana di Turano dalla confluenza del torrente Magasino e Armarolo (i quali sorgono dal Monte Tombea), nel comune di Valvestino, percorre la Val Vestino e la Valle delle Cartiere, attraversando il territorio dei comuni di Valvestino, Gargnano e Toscolano Maderno, dove sfocia nel lago di Garda con un delta che divide gli abitati di Toscolano e Maderno.\nNel comune di Gargnano \u00e8 stato sbarrato nel 1962 con la diga di Ponte Cola che ha formato il lago di Valvestino, bacino sfruttato ai fini idroelettrici.\nLa parte alta del corso del torrente \u00e8 compresa nel Parco Alto Garda Bresciano."}
{"id": "783571", "revid": "2064783", "url": "https://it.wikipedia.org/wiki?curid=783571", "title": "Fillosilicato", "text": "I fillosilicati (dal greco \"phyllon\", foglia) sono silicati caratterizzati da una struttura a strati a simmetria tetraedrica in cui ogni tetraedro tende a legarsi con altri tre tramite ponti a ossigeno.\nI membri di questa famiglia, generalmente, possiedono un aspetto lamellare o scaglioso, con sfaldature ben definite. Sono basati su catene di tetraedri SiO4 estese indefinitamente affiancate, unite fra loro, sullo stesso piano, a formare una maglia ad anelli, generalmente di simmetria pseudoesagonale. In tre dimensioni, la struttura cristallografica di un fillosilicato \u00e8 costituita da piani bidimensionali di tetraedri a maglia ciclica (strati T) sovrapposti a strati ottaedrici (strati O) costituiti da cationi bivalenti e trivalenti, prevalentemente Magnesio (Mg), Calcio (Ca), Sodio (Na), Potassio (K), Ferro (Fe) e Alluminio (Al). Gli atomi comuni fra i due strati sono gli ossigeni.\nQuesta sottoclasse di silicati \u00e8 generalmente idrata, con la presenza di ossidrili (OH) che si dispongono al centro degli anelli tetraedrici. I fillosilicati sono una classe molto numerosa con due sottoclassi principali: i minerali argillosi e le miche.\nIn base alla coordinazione fra gli strati T e O e al tipo di strato ottaedrico derivano le combinazioni che definiscono i quattro gruppi di minerali argillosi.\nComposizione.\nLe formule chimiche di base sono A3Si2O5(OH)4 e A3Si4O10(OH)2, dove A rappresenta uno ione che pu\u00f2 essere di calcio, magnesio, alluminio, sodio, ferro, litio, o bario. Generalmente sono teneri, con basso peso specifico e le lamelle di sfaldatura possono essere flessibili o elastiche. La maggior parte dei fillosilicati contengono ossidrili (OH), posizionati all'interno degli anelli esagonali di tetraedri, sullo stesso livello degli ossigeni apicali che non fanno parte degli esagoni. Esempi di fillosilicati sono muscovite e biotite. Gli strati tetraedrici vengono sovrapposti alternati a strati ottaedrici; questi ottaedri, che poggiano su una faccia, hanno i vertici occupati dai gruppi ossidrilici.\nSuddivisione.\nA seconda della struttura, i fillosilicati sono suddivisi in due gruppi principali: triottaedrici e diottaedrici.\nLa struttura pu\u00f2 essere composta dalla sovrapposizione di pacchetti T-O (tetraedrico-ottaedrico), elettricamente neutri e tenuti insieme dai legami di van der Waals.Oppure \u00e8 formata da pacchetti T-O-T, anch'essi neutri e legati dalla forza di van der Waals. Questa \u00e8 la costituzione dei minerali argillosi e del gruppo del serpentino.\nSmectiti.\nLe smectiti sono la classe di fillosilicati a composizione pi\u00f9 variabile, in quanto la sostituzione isomorfa \u00e8 piuttosto estesa. Le pi\u00f9 abbondanti sono le montmorilloniti dove il Mg sostituisce in parte l' Al nei fogli ottaedrici. Le smectiti presentano una carica superficiale abbastanza alta (0.3 a 0.6) ed un'elevata superficie specifica (rapporto tra area superficiale e volume) e sono soggette a fenomeni di dilatazione e contrazione in seguito a variazioni del regime idrico del suolo. Sono i minerali pi\u00f9 abbondanti ed importanti nei suoli delle regioni temperate.\nVermiculiti.\nLe vermiculiti hanno una sostituzione isomorfa piuttosto estesa (600-800 m^2/g), soprattutto nel foglio tetraedrico dove l'Al sostituisce il Si, dando cos\u00ec origine ad una carica superficiale molto elevata (0.6 a 0.9). Avendo una carica superficiale molto alta ci porta di conseguenza ad avere dei valori di CSC elevati.\nMiche.\nLe miche, invece, nascono quando nelle strutture parte del Si nei siti tetraedrici viene sostituito da Al, generando cariche libere sulla superficie dei pacchetti T-O-T; questo provoca l'ingresso di cationi negli interstrati, con il risultato di rinforzare i legami di van der Waals con legami ionici. Tipicamente, il catione interstrato \u00e8 il potassio. Risultato macroscopicamente osservabile di questo \u00e8 la maggior durezza delle miche rispetto agli altri fillosilicati.\nA seconda della struttura, esistono miche diottaedriche, come la muscovite, e triottaedriche, come la flogopite.Esiste, inoltre, una sottofamiglia di miche fragili, che si formano quando met\u00e0 del Si viene sostituito da Al: in tal modo, sono disponibili due cariche elettriche, che attirano cationi bivalenti, specialmente calcio e bario; questi costituiscono legami ionici pi\u00f9 resistenti, con la conseguenza di una durezza ancora maggiore e di una perdita di definizione della sfaldatura. Anche qui, esistono miche fragili diottaedriche (margarite) e triottaedriche (clintonite)."}
{"id": "783574", "revid": "363629", "url": "https://it.wikipedia.org/wiki?curid=783574", "title": "ClassTV", "text": "ClassTV \u00e8 stato un canale televisivo italiano generalista visibile gratuitamente sulla televisione digitale terrestre, via web e a pagamento con la piattaforma via cavo IPTV di Telecom Italia.\nStoria.\nIl canale era di propriet\u00e0 di Class Editori ed \u00e8 stato visibile in chiaro sul DTT nel mux Mediaset 2 e solo nell'ultimo mese in quello di Rete A 1.\nL'emittente \u00e8 nata nel 2003 con il nome di Class News come rete all-news e di approfondimento dedicato al target 35-60 anni. Class News ha vinto la graduatoria del 2008 dell'AGCOM del 40% della capacit\u00e0 trasmissiva. \nIl 6 settembre 2010 il logo del canale si trasforma e reca la denominazione di Class News Msnbc, denominazione aggiornata anche nella EPG di Tiv\u00f9, nella quale il 2 maggio 2011 l'emittente cambia nuovamente il nome in Class Tv Msnbc. Il cambio del nome \u00e8 dovuto al fatto che l'emittente si trasforma da canale incentrato tutto sull'informazione a canale semigeneralista, in quanto oltre alle storiche rubriche di news e approfondimento, vengono trasmessi anche telefilm non italiani e alcune produzioni acquistate da Rai Fiction.\nIl 3 febbraio 2014 Class TV termina le trasmissioni su Eutelsat Hot Bird in DVB-S, rimanendo disponibile solo in DVB-S2 ed in DVB-T in Italia.\nA fine marzo il canale si rilancia con un nuovo palinsesto e l\u2019obiettivo di superare stabilmente l\u20191% di share nel prime time. A presentare tutte le novit\u00e0 del canale che trasmette al numero 27 del digitale terrestre, e che saranno in onda da domenica prossima, sono stati ieri Paolo Panerai, v.p. e a.d. di Class Editori, Angelo Sajeva, consigliere per le strategie e lo sviluppo del gruppo e presidente di Class Pubblicit\u00e0, e Andrea Cabrini, direttore dei canali televisivi della casa editrice. \nClassTv cessa definitivamente le proprie trasmissioni sul digitale terrestre all'1.00 del 27 gennaio 2015 per fare spazio ad una versione dedicata di Sky TG24.\nPalinsesto.\nClassTV trattava, all'interno dei notiziari, i principali eventi di cronaca e politica, nazionale e internazionale. Inoltre, trasmetteva le rubriche di \"lifestyle\" (\"Class Life\", \"Design\", \"Living\", \"Catwalks\") e sui motori: \"Porsche live\" e \"Class Ride &amp; Drive\". Le notizie e gli indici della Borsa di Milano erano in sovraimpressione, continuamente aggiornati. Non manca anche il meteo curato dalla redazione di ClassMeteo.\nIl canale trasmetteva anche programmi sportivi, film, fiction italiane e americane.\nIn prima serata il palinsesto comprendeva:\nNel daytime e in seconda serata il canale trasmetteva le prime 5 stagioni della serie televisiva statunitense \"Law &amp; Order - I due volti della giustizia\".\nAltre trasmissioni seguite erano \"Il Tg della convenienza\" (spazio dedicato ai consumatori) e \"My Tech\" (rubrica sulla tecnologia informatica).\nIl suo \"target\" si aggirava tra i 35 ai 60 anni.\nDurante la settimana, da luned\u00ec a venerd\u00ec intorno alle 17:10, va in onda The ClassMeteo Show (dalla stagione 2012-2013 Prometeo), lo show dedicato alla meteorologia e curiosit\u00e0 sul tema della durata da 30 a 40 minuti. Main host del programma \u00e8 Serena Giacomin, in alternanza con Matteo Zanetti, che \u00e8 anche meteorologo della redazione dello show, insieme a Davide Dalla Libera, Michele Salmi e Nickos Chiodetto.\nConduttori.\nUno dei conduttori pi\u00f9 famosi del canale \u00e8 stato Alessandro Cecchi Paone che ha presentato \"Avatar, il mondo nuovo\", una trasmissione su salute, tecnologia e scienza e \"Una vita per la Scienza\", con interviste ai grandi scienziati italiani a partire da Umberto Veronesi.\nGli altri volti di Class Tv erano Manuela Donghi e Carlo Frioli che si alternavano alla conduzione del Class Tg che andava in onda delle ore 16 dal luned\u00ec al venerd\u00ec. Alle 16.30 c'\u00e8ra il Tg Sport con Silvia Sgaravatti. A Marco Gaiazzi, invece era stata affidata la conduzione de Lo Schiaffo, programma di approfondimento politico-culturale. Non manca anche Matteo Zanetti, redattore numero 1 della redazione da lui creata con meteorologi vari e diversi, ora separati dopo il 28 gennaio 2015, almeno in TV."}
{"id": "783577", "revid": "1876278", "url": "https://it.wikipedia.org/wiki?curid=783577", "title": "David Begh\u00e8", "text": "Biografia.\nNella met\u00e0 del XIX secolo il territorio di Calice era sotto il dominio degli Estensi, nel Granducato di Toscana, a seguito del Congresso di Vienna. Questo fatto rendeva molto frequenti i rapporti tra questa zona dell'appennino ligure (incuneata tra la Liguria e la Toscana) e la pianura padana.\n\u00c8 in questo contesto che il giovane Begh\u00e8, figlio di Giuseppe e di Maria Zanelli, mosse i suoi primi passi nella pittura crescendo in una delle famiglie notabili di Calice, ispirata alla fede cristiana (lo zio Don Gioacchino era prete).\nInizi\u00f2 i suoi studi all'Accademia di Belle Arti di Carrara, trasferendosi poi a Milano dove li prosegu\u00ec presso l'Accademia di Brera. Nell'accademia milanese ebbe modo di confrontarsi e rapportarsi sotto la direzione di due tra i pi\u00f9 famosi pittori dell'epoca, Francesco Hayez e Giuseppe Bertini. Inoltre ricevette preziosi insegnamenti sull'arte della'affresco dal pittore Giovanni Valtorta. Si diplom\u00f2 nel 1875 in Storia dell'Arte.\nPaesaggista, ritrattista e grande frescatore, amava anche riposare suonando l'organo nelle pause di lavoro all'interno delle tante chiese ove era chiamato a lavorare. \nNonostante trascorresse molto del suo tempo lontano dalla \"sua Calice\", non perse mai il legame con la sua terra natale e fu proprio a Nasso (la frazione in cui nacque) che tenne un vero e proprio dibattito culturale con Agostino Fossati, altro grande pittore spezzino che aveva scelto il calicese come sua zona di residenza estiva.\nBegh\u00e9 mor\u00ec il 15 gennaio 1933; le sue spoglie riposano nella cappella di famiglia del cimitero della frazione Santa Maria del Comune di Calice al Cornoviglio. \nI suoi condiscepoli pi\u00f9 famosi sono stati Ludovico Pogliaghi, Giovanni Segantini e Cesare Tallone.\nOpere.\nLa Pinacoteca.\nIn collaborazione con l'amministrazione comunale di Calice i discendenti del pittore nel 1992 hanno aperto al pubblico la Pinacoteca \"David Begh\u00e8\", collocata nel castello Doria Malaspina di Calice al Cornoviglio, con una collezione di ventotto oli su tela dell'artista."}
{"id": "783581", "revid": "599013", "url": "https://it.wikipedia.org/wiki?curid=783581", "title": "Josu Sarriegi", "text": "Carriera.\nNel corso della UEFA Champions League 2008-2009, contro l', ha realizzato la sua prima rete nella massima competizione europea il 26 novembre 2008."}
{"id": "783583", "revid": "114204280", "url": "https://it.wikipedia.org/wiki?curid=783583", "title": "Tectosilicato", "text": "I tectosilicati o tettosilicati (dal greco \"tecton\", costruttore) sono silicati caratterizzati da una struttura di tetraedri uniti in gruppi di quattro ove due tetraedri sono orientati verso il basso e due verso l'alto, formando la caratteristica struttura definita a doppio collo d'oca, ogni tetraedro condivide tutti e 4 gli atomi di ossigeno presenti nel monomero base dei silicati (SiO44-). La formula chimica \u00e8 SiO2. I tettosilicati costituiscono oltre il 60% della crosta terrestre.\nAlcuni tettosilicati importanti sono le zeoliti, i feldspati, i feldspatoidi ed i minerali della silice.\nGruppo della silice-SiO2.\nUna impalcatura di SiO2 che non contiene altre unit\u00e0 strutturali \u00e8 elettricamente neutra. Vi sono nove diverse modalit\u00e0 di impalcatura che corrispondono ai nove polimorfi del composto SiO2. Ognuno di questi polimorfi ha il suo gruppo spaziale, dimensioni della cella elementare, morfologia caratteristica ed energia reticolare. I polimorfi naturali principali del composto SiO2 si dividono in tre categorie strutturali: quarzo-\u03b1 che ha la simmetria pi\u00f9 bassa e la struttura pi\u00f9 compatta; tridimite-\u03b1 con una simmetria pi\u00f9 elevata e una struttura pi\u00f9 aperta; e infine la cristobalite-\u03b1 che possiede la simmetria massima e la struttura meno compatta. Questi polimorfi sono legati tra loro da trasformazioni ricostruttive che richiedono considerevoli quantit\u00e0 di energia. Le temperature delle inversioni ricostruttive variano ampiamente e dipendono dalla velocit\u00e0 e direzione del cambiamento di temperatura. Ognuno dei tre tipi strutturali ha anche un'inversione da una fase di alta temperatura ad una di bassa. Per questo esistono le fasi quarzo-\u03b2 e \u03b1, tridimite-\u03b2 e \u03b1 e cristobalite-\u03b2 e \u03b1. \nEsempi di tectosilicati sono:"}
{"id": "783584", "revid": "6923", "url": "https://it.wikipedia.org/wiki?curid=783584", "title": "Villaggio", "text": "Il villaggio \u00e8 un insediamento di modesta entit\u00e0 formatosi prevalentemente per necessit\u00e0 pratiche influenzate dalla presenza di una risorsa importante nelle vicinanze: miniere, pascoli, coltivazioni, pesca. Il villaggio \u00e8 generalmente privo di fortificazioni, ma pu\u00f2 essere recintato da muri o siepi spinose. La sua natura agricola/rurale e indifesa lo differenzia dai borghi, borgate o paesi. Altra caratteristica dei villaggi \u00e8 anche l'assenza di una vera e propria organizzazione urbanistica. Il termine nasce per distinguere quegli insediamenti fissi, stabili, ovvero quei luoghi abitati da popoli non pi\u00f9 nomadi. Gli insediamenti transitori sono invece definiti accampamenti."}
{"id": "783586", "revid": "22475", "url": "https://it.wikipedia.org/wiki?curid=783586", "title": "Terra M\u00edtica", "text": "Terra M\u00edtica \u00e8 un parco di divertimento tematico, situato a Benidorm, in Spagna. Il parco \u00e8 composto da 5 zone: Egitto, Grecia, Roma, Iberia e Le Isole (greche). Nel 2000, anno in cui venne inaugurato, la Paramount acquist\u00f2 gran parte delle quote di partecipazione, cosicch\u00e9 il parco venne rinominato commercialmente \"Paramount Parks Terra M\u00edtica\". A partire dal 2004, in seguito al rilascio delle quote detenute dalla Paramount, la gestione del parco \u00e8 a carico della Comunit\u00e0 Valenciana, che sta sviluppando attualmente nuove attrazioni da aggiungere a quelle gi\u00e0 esistenti.\nIl parco \u00e8 aperto al pubblico dal 24 marzo al 5 novembre. L'orario di apertura va dalle 10:00 alle 22:00 da marzo fino a met\u00e0 giugno e da met\u00e0 settembre fino a novembre, mentre nel periodo estivo (da met\u00e0 giugno fino a met\u00e0 settembre) il parco chiude alle 01:00 del giorno successivo.\nAggiornamento apertura 2016: dal 31 maggio al 28 agosto.\nStrutturazione del parco.\nL'area su cui sorge Terra M\u00edtica \u00e8 divisa in 5 zone. Ogni zona ha per tema un popolo delle antiche civilt\u00e0 del Mediterraneo ed \u00e8 caratterizzato da attrazioni e spettacoli che li rievocano. Qui di seguito viene fornito l'elenco completo."}
{"id": "783594", "revid": "124588329", "url": "https://it.wikipedia.org/wiki?curid=783594", "title": "Codici di stato HTTP", "text": "Quella che segue \u00e8 la lista dei codici di stato e dei relativi messaggi definiti per il protocollo HTTP. \nI codici di stato qui elencati sono quelli definiti dall'IETF (\"\") e da alcune RFC con codici di stato addizionali e non standardizzati. Microsoft IIS pu\u00f2 usare altri sotto codici decimali non standard per specificare pi\u00f9 dettagli non presenti in questo elenco. Le frasi presenti accanto ai codici sono gli esempi ufficiali dello standard, ma ne possono essere fornite anche altre di senso compiuto. \nLa prima cifra del codice di stato specifica una delle cinque categorie di risposta. \n1xx Informational.\nRichiesta ricevuta, continua l'elaborazione.\n2xx Success.\nL'azione \u00e8 stata ricevuta con successo, compresa ed accettata.\n3xx Redirect.\nIl client deve eseguire ulteriori azioni per soddisfare la richiesta.\n4xx Client Error.\nLa richiesta \u00e8 sintatticamente scorretta o non pu\u00f2 essere soddisfatta.\n5xx Server Error.\nIl server ha fallito nel soddisfare una richiesta apparentemente valida."}
{"id": "783597", "revid": "1494169", "url": "https://it.wikipedia.org/wiki?curid=783597", "title": "Patchanka", "text": ""}
{"id": "783599", "revid": "7336", "url": "https://it.wikipedia.org/wiki?curid=783599", "title": "Online", "text": ""}
{"id": "783601", "revid": "287204", "url": "https://it.wikipedia.org/wiki?curid=783601", "title": "Terra Mitica", "text": ""}
{"id": "783602", "revid": "599013", "url": "https://it.wikipedia.org/wiki?curid=783602", "title": "Roberto Mart\u00ednez R\u00edpodas", "text": ""}
{"id": "783603", "revid": "287204", "url": "https://it.wikipedia.org/wiki?curid=783603", "title": "Confessore", "text": "Confessore, dal latino \"c\u014dnfit\u0113r\u012b\" (\u2018confessare\u2019, \u2018professare\u2019), era il titolo onorifico usato per designare quei cristiani che con coraggio avevano professato pubblicamente la fede in Cristo durante le persecuzioni ed erano stati puniti con la prigione, la tortura, l'esilio o il lavoro nelle miniere, rimanendo fedeli alla loro confessione fino alla fine delle loro vite.\nEtimologia e significato primitivo.\nLa parola \"confiteri\" fu introdotta per la prima volta nella lingua latina dai cristiani. Il sostantivo derivante da questo verbo veniva usato come titolo onorifico per designare quei coraggiosi campioni della Fede che avevano professato pubblicamente Cristo durante le persecuzioni ed erano stati puniti con la prigione, la tortura, l'esilio o il lavoro nelle miniere, rimanendo fedeli nella loro confessione fino alla fine delle loro vite. Questo titolo fu introdotto per distinguere queste persone dai martiri, cos\u00ec chiamati perch\u00e9 rinunciarono alla loro vita per non rinnegare la loro Fede. La prima prova chiara della distinzione di cui si \u00e8 appena parlato fu scoperta da De Rossi (Bullettino di archeologia cristiana, 1864 pagina 30) in un epitaffio che recita: \"A Domino coronati sunt beati confessores comites martyrum Aurelius Diogenes confessor et Valeria Felicissima vivi in Deo fecerunt\" (I benedetti confessori, compagni dei martiri, sono stati incoronati da Dio. \"Aurelius Diogenes\", confessore, e \"Valeria Felicissima\" eressero questo monumento durante la loro vita). Il primo ad usare questo termine fra gli scrittori fu san Cipriano di Cartagine (Epistole XXXVII): \"Is demum confessor illustris et verus est de quo post-modum non erubescit Ecclesia sed gloriatur\" (In verit\u00e0, di quell'illustre confessore, la Chiesa non si vergogna, ma si vanta); in questo passaggio egli spiegava che il titolo di confessore non si meritava solo patendo per la Fede, ma perseverando fino alla fine. Gli scrittori cristiani del IV secolo, poi, utilizzarono il titolo solamente in questa accezione. \"Sidonius Apollinaris\" (\"Carmen\", XVII), per fare un esempio, scriveva, \"Sed confessorem virtutum signa sequuntur\" (Ma segni di potere seguono il confessore). Un uso simile pu\u00f2 essere trovato in Lactantius, \"De mortibus persecutorum\", XXXV; San Girolamo, Epistole LXXXII, 7; Prudenzio, \"Peristephanon\", 55, ecc.\nSignificato successivo.\nDopo la met\u00e0 del IV secolo la parola confessore venne usata per designare quegli uomini di straordinarie virt\u00f9 e sapienza che professavano la Fede in Cristo davanti al mondo attraverso la pratica delle virt\u00f9 eroiche, attraverso i loro scritti e le loro predicazioni (senza necessariamente arrivare al martirio). In conseguenza di ci\u00f2 iniziarono ad essere oggetto di venerazione, e vennero erette in loro onore delle cappelle (\"martyria\"), cosa che nei secoli precedenti era stata riservata solo ai martiri. Nella Chiesa Orientale i primi confessori che ricevettero un culto pubblico furono gli abati Antonio l'Anacoreta e Ilarione di Gaza e i vescovi Filogonio di Antiochia e Atanasio di Alessandria. Ad Occidente papa Silvestro I veniva venerato in questo modo anche prima di Martino di Tours, come si pu\u00f2 evincere dal \"Kalendarium\" pubblicato da Fouteau \u2013 un documento che risale certamente ai tempi di Papa Liberio.\nSignificato attuale.\nFin dal tempo in cui i pontefici romani si riservarono la decisione definitiva sulle cause di canonizzazione e di beatificazione, il titolo di confessore (pontefice, non-pontefice, dottore) viene attribuito solamente a quegli uomini che si sono distinti per le loro virt\u00f9 eroiche ed a cui Dio ha concesso di fare miracoli. Il titolo viene solennemente attribuito dalla Chiesa ed il confessore viene proposto ai fedeli come oggetto di venerazione."}
{"id": "783610", "revid": "2056951", "url": "https://it.wikipedia.org/wiki?curid=783610", "title": "Assoluzione (religione)", "text": "Lassoluzione, dal latino \"Ab\" (da) \"solvere\" (rendere libero), \u00e8 la remissione dei peccati, o della punizione ricevuta a causa di un peccato, accordata da alcune Chiese cristiane.\nGeneralit\u00e0.\nNella Chiesa cattolica l'assoluzione vera e propria \u00e8 quell'atto attraverso il quale il sacerdote, nel sacramento della penitenza, libera l'uomo dal peccato. Essa presuppone:\nLa Chiesa cattolica ritiene di avere il potere di assolvere i peccati commessi dopo il battesimo perch\u00e9 Cristo istitu\u00ec il Sacramento della Penitenza quando, dopo essere risorto, alit\u00f2 sugli apostoli dicendo:\nPer tale ragione, secondo la dottrina cattolica, il potere di rimettere o non rimettere i peccati venne trasmesso agli Apostoli ed ai loro legittimi successori. A san Pietro, in particolare, furono affidate le chiavi del Regno dei Cieli. Il peccato \u00e8 il grande ostacolo posto all'ingresso del regno, e sul peccato Pietro \u00e8 supremo. A Pietro ed a tutti gli Apostoli fu, quindi, dato il potere di rimettere e di non rimettere. Ci\u00f2 implica un potere supremo sia legislativo che giudiziario: il potere di perdonare i peccati ed il potere di liberare dalla pena derivante dal peccato. Tale potere, come prima citato, viene chiaramente descritto dal Vangelo secondo Giovanni. \u00c8 sciocco asserire che il potere accordato da Cristo fosse semplicemente il potere di annunciare il Vangelo (Concilio di Trento, Sessione XIX, Canone III), e poco saggio sostenere che in questo passo non si parla di altro potere se non quello di rimettere i peccati attraverso il Sacramento del Battesimo (Ibidem, Sessione XIV); in tale contesto, le parole usate dall'Evangelista implicano un atto strettamente soggettivo: il potere di rimettere i peccati diviene semplicemente incomprensibile quando si applica al solo battesimo, e non ad un'azione che comporta un giudizio discrezionale.\nL'assoluzione nella storia.\nGli albori dell'era cristiana.\nUna cosa \u00e8 asserire che la Chiesa cattolica ha il potere dell'assoluzione, un'altra \u00e8 dire che la Chiesa degli inizi abbia ritenuto di avere tale potere. Il Battesimo era il primo, il grande sacramento, il sacramento dell'iniziazione al regno di Cristo. Attraverso il battesimo non si otteneva solo il perdono assoluto dal peccato, ma anche l'annullamento della punizione derivante dal peccato. Una volta nato a nuova vita, il cristiano ideale aborriva persino il pensiero di un ritorno al peccato. Di conseguenza, la disciplina cristiana dei primi tempi era contraria addirittura ad accordare una sola volta la riammissione ai culti attraverso il ministero della riconciliazione. Questa severit\u00e0 derivava dalla Lettera agli Ebrei di San Paolo: \"\u00c8 impossibile per coloro che una volta furono illuminati, che assaggiarono anche il paradiso, e che furono fatti partecipi dello Spirito Santo, che inoltre ascoltarono la parola di Dio, essere riammessi attraverso la penitenza\" (VI, 4-6). La persistenza di questa convinzione \u00e8 evidente nel \"Pastor di Hermas\", dove l'autore disputa con una scuola rigorista sulla possibilit\u00e0 di dare almeno una opportunit\u00e0 al penitente (III Sim., VIII, 11). Hermas sostiene che si possa dare solamente una opportunit\u00e0 al penitente, ma ci\u00f2 \u00e8 gi\u00e0 sufficiente per stabilire la credenza nel potere della Chiesa di perdonare i peccati commessi anche dopo il battesimo. Sant'Ignazio di Antiochia, agli inizi del II secolo, sembra definire il potere di perdonare i peccati quando dichiara nella sua lettera ai Filadelfi che il vescovo presiede alla cerimonia della pubblica penitenza. Questa tradizione fu continuata, poi, nella Chiesa sira, come si evince dagli scritti di Aphraates e di sant'Efrem il Siro. San Giovanni Crisostomo esprime questa stessa tradizione siriaca quando scrive nel \"De Sacerdotio\" (Migne P. G., LXVII, 643), che \"Cristo ha dato ai suoi sacerdoti un potere che non accord\u00f2 nemmeno agli angeli, dato che non ha detto loro, 'Qualsiasi cosa perdonerai, sar\u00e0 perdonata'\"; ed ulteriormente aggiunge, \"Il Padre ha rimesso ogni giudizio nelle mani di suo Figlio, ed il Figlio a sua volta ha accordato questo potere ai suoi sacerdoti.\"\nClemente Alessandrino, che forse ricevette la sua ispirazione dal \"Pastor Hermae\", narra la storia del giovane bandito a cui San Giovanni and\u00f2 incontro e che riport\u00f2 a Dio, e nella storia parla dell'\"Angelo della Penitenza\" riferendosi al vescovo o al sacerdote che sovrintendono alla penitenza pubblica. Origene Adamantio (230) fu il successore di Clemente alla Scuola Alessandrina. Nel commentare le parole della preghiera, \"Ci perdoni i nostri peccati\", Origene allude alla pratica della penitenza nella Chiesa, richiamandosi al testo di Giovanni, XX, 21. Questi afferma che tale testo \u00e8 la prova della potest\u00e0 di perdonare i peccati conferita da Cristo ai suoi Apostoli e ai loro successori. Vero \u00e8 che nei suoi scritti fa eccezione per i peccati di idolatria e di adulterio che lui ritiene irremissibili, anche se Dionisio di Corinto (170), anni prima, sostenne che nessun peccato era escluso dal potere di remissione accordato da Cristo alla Sua Chiesa (Eusebio di Cesarea, \"Historia Ecclesiastica\", IV, XXIII). Nella Chiesa Alessandrina c'\u00e8 anche la testimonianza di Atanasio che, in un frammento contro i Novazianisti, pungentemente afferma: \"Colui che confessa i suoi peccati riceve dal sacerdote il perdono per la sua colpa, in virt\u00f9 della grazia di Cristo (solo se \u00e8 battezzato).\" San Firmiano, nella sua famosa lettera a san Cipriano di Cartagine afferma che il potere di perdonare i peccati fu dato agli Apostoli ed ai loro successori (Epistole Cipriano, LXXV), e questa tradizione viene espressa pi\u00f9 chiaramente sia da san Basilio Magno che da san Gregorio Nazianzeno (P. G., XXXI, 1284; XXXVI, 356 357). La tradizione romana \u00e8 chiara anche nel \"Pastor Hermae\", dove viene difeso il potere di perdonare i peccati commessi dopo il battesimo (Sim., VIII, 6, 5; ibidem, IX, 19). Questa stessa tradizione \u00e8 manifesta nei Canoni di Ippolito, dove il prelato che consacra un vescovo prega in questo modo: \"Accordagli, o Signore, il potere di perdonare i peccati\" (XXII). Questo concetto \u00e8 espresso ancora pi\u00f9 chiaramente nelle \"Constitutiones Apostolic\u00e6\" (P. G., I, 1073): \"Accordagli, O Dio Eccelso, attraverso Tuo figlio Ges\u00f9 Cristo, nella pienezza del Tuo spirito, che possa avere il potere di perdonare i peccati, in accordo con il Tuo volere, che possa sciogliere ogni vincolo che lega il peccatore, in ragione di quel potere che Tu hai accordato ai Tuoi Apostoli\" (Vedere anche Louis Duchesne, \"Adorazione Cristiana\", 439, 440.). Se questo potere sembra essere stranamente limitato per Hermas, ed Origene, Tertulliano, e i novazianisti non erano disposti a credere che la Chiesa avesse il diritto di assolvere da peccati gravi come l'apostasia, l'assassinio, e l'adulterio, papa Callisto I risolse la questione per sempre dichiarando che in virt\u00f9 del potere delle chiavi, egli avrebbe accordato il perdono a tutti coloro i quali avessero fatto penitenza. \"Ego... delicta p\u0153nitenti\u00e2 functis dimitto, o di nuovo, Habet potestatem ecclesia delicta donandi\" (\"De Pudicitia\", XXI). Queste affermazioni, riportate nell'opera scatenarono le ire di Tertulliano, che accus\u00f2 il papa di presunzione nell'osare perdonare i peccati e specialmente i crimini pi\u00f9 grandi quali l'assassinio, l'idolatria ecc. - \"Idcirco pr\u00e6sumis et ad te derivasse solvendi et alligandi potestatem, id est, ad omnem Ecclesiam Petri propinquam.\" Tertulliano stesso, per\u00f2, prima di diventare un montanista affermava a chiare lettere che il potere di perdonare i peccati si trovava nella Chiesa. \"Collocavit Deus in vestibulo p\u0153nitentiam januam secundam, qu\u00e6 pulsantibus patefaciat [januam]; sed jam semel, quia jam secundo, sed amplius nunquam, quia proxime frustra\" (\"De P\u0153nitentia\", VII, 9, 10). Anche se Tertulliano limita l'esercizio di questo potere, ne asserisce fortemente l'esistenza, e afferma chiaramente che il perdono cos\u00ec ottenuto non solo riconcilia il peccatore con la Chiesa, ma con Dio stesso (Harnack, Dogmengeschichte, I, nota 3, 407). L'intera controversia montanista \u00e8 una prova della posizione assunta dalla Chiesa e dai vescovi di Roma sulla questione dell'assoluzione. Tutti i grandi Dottori della Chiesa occidentali, in seguito, affermarono in termini assoluti che il potere di assolvere era concesso ai sacerdoti della Chiesa da Cristo. (Leone Magno, P. L., LIV, 1011-1013; Gregorio Magno, P. L., LXVI, 1200; sant'Ambrogio, P. L., XV, 1639; XVI, 468, 477 ecc.; sant'Agostino, P. L., XXXIX 1549-59.)\nPerci\u00f2, il potere di assolvere i peccati commessi dopo il battesimo viene riconosciuto ai sacerdoti della Chiesa, in virt\u00f9 del comando di Cristo di rimettere e di non rimettere, e del potere delle chiavi fin dai tempi di Callisto. In un primo tempo questo potere venne difeso timidamente contro il partito rigorista; in seguito venne esercitato fortemente. All'inizio al peccatore veniva data una sola opportunit\u00e0 di perdono, gradualmente questa indulgenza venne estesa; \u00e8 vero, alcuni dottori della Chiesa pensavano che certi peccati fossero imperdonabili, salvo al solo Dio, ma questo perch\u00e9 erano convinti che la vigente disciplina limitasse i poteri accordati da Cristo. Dopo la met\u00e0 del IV secolo, tuttavia, la pratica universale della penitenza pubblica precluse qualsiasi rifiuto della credenza nel potere della Chiesa di perdonare il peccatore, sebbene la dottrina e la pratica della penitenza furono destinate ad avere ancora un'ulteriore espansione.\nLa tarda era patristica.\nDopo l'et\u00e0 dell'oro dei Padri della Chiesa, l'affermazione del diritto di assolvere e l'estensione del potere delle chiavi venne marcata ancora pi\u00f9 chiaramente. Gli antichi sacramentari - Leonino, Gelasiano, Gregoriano, il \"Missale Francorum\" - lo testimoniano, specialmente nel rito dell'ordinazione: il vescovo prega \"ci\u00f2 che egli rimette, sar\u00e0 rimesso\" ecc. (Duchesne, Adorazione Cristiana, 360 361). I missionari inviati da Roma in Inghilterra nel VII secolo non stabilirono una forma di penitenza pubblica, ma l'affermazione del potere del sacerdote di assolvere \u00e8 chiaramente specificata nel \"P\u0153nitentiale Theodori\", e nella legislazione sul continente, che fu sviluppata dai monaci provenienti dall'Inghilterra e dall'Irlanda (Concilio di Reims. XXXI, Harduin). I falsi decreti (circa 850) insistevano ancora sul diritto di assoluzione ed in un sermone dello stesso secolo, attribuito forse erroneamente a sant'Eligio, si trova una dottrina pienamente sviluppata. Il santo, parlando della riconciliazione ai penitenti li avverte di essere sicuri delle loro intenzioni, del loro dolore e del loro volersi emendare; per tale motivo dice: \"noi non abbiamo il potere di perdonare ammenoch\u00e9 voi non scacciate il vecchio uomo; ma se grazie ad un pentimento sincero voi scacciate il vecchio uomo e le sue opere, sappiate che vi sarete riconciliati con Dio tramite Cristo, e tramite noi, a cui Lui concesse il ministero della riconciliazione\". E questo ministero della riconciliazione che egli pretende per il sacerdozio \u00e8 quel ministero e quel potere accordato agli Apostoli da Cristo quando Egli disse, \"Ci\u00f2 che voi rimetterette sulla terra, sar\u00e0 rimesso in paradiso\" (P. L., LXXXVII, 609, 610). I teologi del periodo medievale, da Alcuino di York a san Bernardo di Chiaravalle insistevano che il diritto di assolvere dai peccati venne tramandato ai vescovi e ai sacerdoti che si succedettero nell'ufficio apostolico (Alcuino, P. L., CI, 652-656; Benedetto Levita, P. L., C, 357; Jonas d'Orl\u00e9ans, P. L., CVI, 152; Pseudo-Egbert, P. L., LXXXIX, 415; Haymo da Halberstadt, P. L., CXVIII 762 seguenti). Anche altri teologi e canonisti, come Regino di Pr\u00fcm, Burchard da Worms, Ivo da Chartres ci forniscono piena prova dello stesso potere, e Arduino (Concili, VI, I, 544) cita il quindicesimo canone del Concilio di Trosl\u00e9 (909) che afferma espressamente che la penitenza attraverso il ministero dei sacerdoti di Cristo \u00e8 \"propedeutica alla remissione dei peccati\". Questa epoca si chiude con San Bernardo che sfida Pietro Abelardo a osare affermare che Cristo diede il potere di perdonare i peccati solamente ai Suoi discepoli, e di conseguenza che i successori degli Apostoli non godono degli stessi diritti (P. L., CLXXXII, 1054). Ma mentre Bernardo insisteva che il potere delle chiavi concesso agli Apostoli \u00e8 insito nel vescovo e nei sacerdoti, con la stessa forza insisteva, che tale potere non poteva essere esercitato a meno che il penitente non rendesse una piena confessione dei peccati commessi (ibidem, 938). Quando inizi\u00f2 la grande et\u00e0 scolastica, il lascito che ricevette dai padri fu una dottrina compiuta sul potere di assolvere i peccati ed il riconoscimento universale di questo potere trasmesso da Cristo ai Suoi Apostoli e da questi ai loro successori. Da parte del penitente erano necessari il pentimento, la promessa di una vita migliore ed una piena confessione resa di fronte a colui che Cristo aveva nominato giudice.\nIl periodo scolastico.\nAll'inizio dell'et\u00e0 scolastica, veniva posto un accento particolare sul potere della contrizione nell'assicurare il perdono. sant'Anselmo di Canterbury, in un commentario su Luca XVII, 14, compara questo potere con quello esercitato dai vecchi sacerdoti ebrei con i lebbrosi (P. L., CLVIII, 662; ibidem, 361-430). A prima vista, la dottrina di Sant'Anselmo sembrava annullare il potere di assolvere che l'antichit\u00e0 aveva accordato al sacerdozio, e ridurre l'ufficio della riconciliazione ad una mera dichiarazione che il peccato era stato perdonato. Ugo di San Vittore (1097-1141) si scagli\u00f2 contro Anselmo, non perch\u00e9 Anselmo insisteva sulla contrizione, ma perch\u00e9, apparentemente, questi trascur\u00f2 il potere delle chiavi. Ma come ammettere l'uno e non l'altro? Hugo dice che il peccatore \u00e8 \"oppresso da un'oscurit\u00e0 dell'anima e dalla pena della dannazione eterna\"; la grazia di Dio libera l'uomo dall'oscurit\u00e0 procurata dal peccato, mentre l'assoluzione del sacerdote lo libera dalla pena che impone il peccato. Ci sono dei punti oscuri nel testo, ma Ugo sembra incline a sostenere che il sacerdote assolve dalla pena conseguente al peccato, piuttosto che dal peccato stesso. Pietro Lombardo, invece, prendendo spunto da Ugo, afferm\u00f2 in termini chiari che la carit\u00e0 non solo pulisce la macchia del peccato, ma libera anche il peccatore dalla punizione conseguente al peccato. Comunque, non capendo che la penitenza come sacramento \u00e8 un qualcosa di morale, Pietro Lombardo non us\u00f2 i termini corretti. Egli sembra sostenere che la contrizione cancella il peccato e le sue conseguenze, e, quando viene interrogato sul potere accordato al sacerdote, sembra tornare all'opinione di Anselmo. \"I sacerdoti, quando giudicano, rimettono o non rimettono i peccati e li dichiarano rimessi o non rimessi da Dio\" (P. L., CXCII, 888). Questi garantisce al sacerdote anche un certo potere riferito alla punizione temporale causata dal peccato (ibidem). Ugo di San Vittore, sebbene parli dell'opinione di Pietro Lombardo come frivola, in realt\u00e0 se ne scosta di poco. L'opinione di Pietro esercit\u00f2 grande influenza sulle menti di ambedue i suoi contemporanei e su quelle della generazione seguente. Con Guillaume d'Auvergne (che insegn\u00f2 fino al 1228, quando divent\u00f2 arcivescovo di Parigi) venne introdotta la distinzione tra la contrizione e l'attrizione. La contrizione porta via ogni macchia di colpa, mentre l'attrizione prepara la strada per la vera remissione dei peccati. I teologi avevano riconosciuto la distinzione tra la contrizione e l'attrizione anche prima di William di Parigi, ma n\u00e9 Alessandro da Hales n\u00e9 sant'Alberto Magno, il maestro di Tommaso d'Aquino andarono molto oltre l'insegnamento di Pietro Lombardo. Ambedue insistettero su una reale contrizione prima dell'assoluzione, ed entrambi sostennero che tale contrizione cancellava il peccato mortale. Comunque, non negarono l'ufficio del ministro, dato che tutti e due sostennero che la contrizione comportava una promessa di confessione (Alb. Mag., IV Sent., Dist. xvi-xvii (Parigi, 1894), XXIX, 559, 660, 666, 670, 700). Anche san Bonaventura da Bagnoregio (IV, Dist. XVII) ammetteva la distinzione tra la contrizione e l'attrizione; egli sosteneva il potere della contrizione di cancellare ogni peccato, anche senza l'assoluzione del sacerdote, essendo la confessione necessaria solo quando possibile. Riguardo al potere del sacerdote di perdonare i peccati, non solo lo ammetteva, non solo asseriva che l'assoluzione cancella il peccato e le sue conseguenze eterne, ma lo chiamava \"forma sacramenti\". And\u00f2 anche oltre dicendo che l'attrito era sufficiente per il perdono solo se accompagnato dall'assoluzione (ibidem, Dist. xviii). Interrogato su come l'assoluzione produca il suo effetto sacramentale, egli distingueva due forme di assoluzione: quella deprecativa, \"Misereatur tui\" ecc., e quella indicativa, \"Ego te absolvo\". Nel primo caso il sacerdote intercedeva per il peccatore, e questa intercessione cambiava il suo attrito nella vera contrizione ed assicurava il perdono per il peccato commesso. Nel secondo che \u00e8 indicativo e personale il sacerdote esercitava il potere delle chiavi, ma rimetteva solamente una punizione temporale provocata dal peccato. San Tommaso d'Aquino, nel commentario sul \"Libri Sententiarum\" dimostr\u00f2 chiaramente che il ministero del sacerdote \u00e8 direttamente strumentale per il perdono di peccato; \"se le chiavi non fossero state date per la remissione dei peccati, ma solamente per la liberazione dalla pena (quale era l'opinione degli scolastici pi\u00f9 anziani), non ci sarebbe stato alcun bisogno dell'intenzione di ottenere l'effetto delle chiavi per la remissione dei peccato\"; e nello stesso luogo chiaramente affermava: \"Se prima dell'assoluzione qualcuno non fosse stato perfettamente disposto per ricevere la grazia, qualora nessun ostacolo si frapponesse, costui la riceverebbe con il sacramento della penitenza, \" (Dist. xvii, 2, I, art. 3, \"Qu\u00e6stiuncula\" IV). Egli vedeva chiaramente che solo Dio pu\u00f2 perdonare il peccato, ma Dio usava la strumentalit\u00e0 dell'assoluzione che, con la confessione, la contrizione, e la soddisfazione della penitenza, concorreva nell'ottenere il perdono, nel cancellare la macchia, nell'aprire il Regno dei cieli, annullando la sentenza di dannazione eterna. Questa dottrina \u00e8 espressa con eguale chiarezza nella \"Summa\" e nel \"Supplemento\". Nella \"Summa\", Q. LXXXIV, art. 3, Tommaso afferma che l'assoluzione del sacerdote \u00e8 la \"forma sacramenti\" e, di conseguenza, la confessione, la contrizione, e la soddisfazione della penitenza devono costituire \"in qualche modo, la materia del sacramento.\" Quando gli viene chiesto se la contrizione perfetta assicura il perdono del peccato anche fuori del Sacramento della Penitenza, San Tommaso risponde affermativamente; ma poi la contrizione non \u00e8 pi\u00f9 una parte integrante del sacramento; essa assicura il perdono perch\u00e9 il perdono viene dalla carit\u00e0 perfetta, indipendentemente dalla strumentalit\u00e0 del rito sacramentale (Supplemento, Q. V, a. 1). Duns Scoto, andando oltre, asseriva che il sacramento consisteva principalmente nell'assoluzione del sacerdote, perch\u00e9 la confessione, la contrizione, e la soddisfazione della penitenza non erano parti integranti del sacramento, ma disposizioni d'animo precedenti, necessarie solamente al ricevimento della grazia divina e del perdono. In ogni caso la forza del Sacramento della Penitenza \u00e8 in quelle parole del sacerdote: \"Io ti assolvo\" ecc., mentre gli atti del penitente sono \"quasi materia\" di questo Sacramento.\nIl ministro dell'assoluzione.\nNegli ultimi anni del I secolo Sant'Ignazio di Antiochia affermava che la Penitenza \u00e8 nelle mani del vescovo; presto lo stesso potere fu riconosciuto ai preti e, secondo San Cipriano di Cartagine, il diacono, in occasioni straordinarie, pot\u00e9 compiere l'ufficio della riconciliazione (Batiffol, Th\u00e9ol. pos., 145 seguenti). Il potere del diacono venne riconosciuto anche pi\u00f9 tardi in un concilio tenuto a York nel 1194 e nel Concilio di Londra del 1200 (capitolo III).\nI tempi della riconciliazione.\nIl rito cerimoniale connesso col sacramento della riconciliazione \u00e8 cambiato anche con i cambiamenti della disciplina all'interno della Chiesa. La prima tradizione suggerisce una penitenza pubblica, ma molto presto fece la sua comparsa il \"Presbyter P\u0153nitentiarius\". certamente intorno al 309 papa Marcello I divise Roma in venticinque distretti \"propter baptismum et p\u0153nitentiam\", e papa Innocenzo I (416) menzion\u00f2 il \"sacerdote il cui ufficio era giudicare i peccatori, ricevere la confessione dei penitenti, vigilare sulla loro penitenza e presentarli per la riconciliazione alla data stabilita\". Il caso di Nectarius che abol\u00ec il \"Presbyter P\u0153nitentiarius\" \u00e8 un classico (381-398). Questa cerimonia della riconciliazione, generalmente, aveva luogo il Gioved\u00ec Santo ed era presieduta dal vescovo. L'assoluzione, quasi certamente, veniva concessa in questa data. Tale ricorrenza viene riportata da tutti i \"sacramentaries\" (Duchesne, Adorazione Cristiana, 439, 440), ma la pratica della pubblica penitenza fece sorgere un'importante e difficile questione: se l'assoluzione accordata durante la funzione pubblica del gioved\u00ec Santo era realmente l'assoluzione sacramentale oppure no. I teologi hanno messo in dubbio questo fatto. Molti preferirono credere che l'assoluzione sacramentale era impartita dal \"Presbyter P\u0153nitentiarius\", anche prima che fosse stata soddisfatta la penitenza pubblica. A sostegno di questa posizione fecero notare il lungo tempo che trascorreva tra l'assoluzione del vescovo del gioved\u00ec Santo e la confessione resa al \"Presbyter P\u0153nitentiarius\" (Palmieri, \"De p\u0153nitentia\", App. II, nn. 8, 9). Ma molti altri erano dell'avviso che il Sacramento della Penitenza non poteva essere completato a meno che non venisse terminata la penitenza imposta e si arrivasse all'assoluzione nella sessione pubblica del gioved\u00ec Santo. Cosa veniva fatto, si chiedevano, prima dell'istituzione del \"Presbyter P\u0153nitentiarius\", o dove non c'era tale figura? Ed essi rispondevano dicendo che non c'\u00e8 alcuna prova nella storia antica che una prima assoluzione venisse impartita dai sacerdoti (Boudinhon, Revue d'histoire de litt\u00e9rature relig., II, sec. iii, 329, 330, etc.; Batiffol, Th\u00e9olog. posit., Les origines de la p\u00e9nitence, IV, 145 seguenti). Alcuni canoni risalenti al VI secolo vietavano espressamente ai sacerdoti di riconciliare i penitenti \"inconsulto episcopo\" (Batiffol, ibid. 192, 193), ed esiste anche una chiara testimonianza risalente al IX secolo di una assoluzione non concessa fino alla fine della penitenza imposta (Benedict Levita, P.L., XCVII, 715; Rabanus Maurus, P. L., CVII, 342; Arduino, Concili, V, 342). Quando l'assoluzione veniva accordata prima del gioved\u00ec Santo era solo un'eccezione (Pseudo Alcuino, CI, 1192): \"Denique admonendi sunt ut ad c\u0153nam Domini redeant ad reconciliationem: si vero interest causa itineris... reconciliet eum statim\" ecc. Questa eccezione, per\u00f2, gradualmente divenne la regola, specialmente dopo che gli Scolastici del Medioevo cominciarono a distinguere chiaramente le diverse pratiche che costituiscono il Sacramento della Penitenza.\nForma del Sacramento.\nDagli insegnamenti del Concilio di Trento apprendiamo che la forza del Sacramento della Penitenza risiede principalmente nelle parole del ministro, \"io ti assolvo\"; alle quali, come uso della Santa Chiesa sono state aggiunte alcune preghiere (Sessione XIV, III). Negli antichi \"sacramentaries\" viene riportato che la pubblica penitenza veniva conclusa con qualche genere di preghiera per il perdono (Duchesne, Adorazione Cristiana, 440, 441) e lo stesso Leone Magno (450) non esit\u00f2 ad affermare che il perdono \u00e8 impossibile senza la preghiera del sacerdote (\"ut indulgentia nisi supplicationibus sacerdotum nequeat obtineri\"). Nella Chiesa dei primi secoli queste forme di preghiera certamente variarono (Duchesne, opera citata), comunque tutti i \"sacramentaries\" riportano che la forma di tale preghiera era deprecativa, ed \u00e8 solamente a partire dall'XI secolo che si inizi\u00f2 a vedere una tendenza a passare a \"formul\u00e6\" indicative e personali (Duchesne, opera citata). Alcune delle forme usate nel periodo di transizione tra la formula deprecativa e quella indicativa sono piuttosto interessanti: \"Possa Dio assolverti da ogni tuo peccato, ed attraverso la penitenza impostati tu sia assolto dal Padre, dal Figlio, dallo Spirito Santo, degli Angeli, dai Santi e da me, un povero peccatore\" (Garofali, \"Ordo ad dandam p\u0153nitentiam\" 15). In seguito vennero usate delle \"formul\u00e6\" realmente indicative e personali, spesso precedute da una preghiera di supplica \"Misereatur tui\", ecc. Queste forme, per quanto molto simili nella sostanza, variavano non poco nelle parole (Vacant, Dict. de th\u00e9ol. 167). La formula dell'assoluzione, comunque non raggiunse la sua forma definitiva finch\u00e9 la dottrina scolastica della \"materia e della forma\" nei sacramenti non giunse al suo pieno sviluppo. La forma in uso oggi nella Chiesa romana \u00e8 quella stabilita dal Concilio di Firenze. Essa si svolge in quattro momenti:\nNel decreto \"Pro Armenis\" del 1439, papa Eugenio IV spiegava che la \"forma\" del Sacramento \u00e8 realmente in quelle parole del sacerdote: \"Ego absolvo te a peccatis tuis in nomine Patris\" ecc., e i teologi aggiunsero che l'assoluzione \u00e8 valida ogni qualvolta il sacerdote usa le parole \"Absolvo te\", \"Absolvo te a peccatis tuis\", o parole che ne sono l'esatto equivalente. (Suarez, Disp., XIX, i, n. 24; Lugo, Disp., XIII, i, nn. 17, 18; Lehmkuhl, de P\u0153nit., 9\u00aa edizione, 199).\nSebbene non escludano l'idea di una decisione giudiziale da parte del ministro, nelle chiese Orientali (greca, russa, siriana, armena e copta) le forme attualmente in uso sono deprecative.\nLa forma indicativa \u00e8 necessaria? Molti dotti cattolici sembrano sostenere che la forma indicativa come attualmente usata nella Chiesa romana \u00e8 anche necessaria per la validit\u00e0 del Sacramento della Penitenza. Il grande Dottore del Sacramento, Sant'Alfonso (\"De Sacra P\u0153nitentia\", n. 430), dichiara che non esiste alcuna questione su quello che pu\u00f2 essere il verdetto dal punto di vista storico: \u00e8 fin dal Concilio di Trento che la forma indicativa \u00e8 essenziale. Anche San Tommaso e Francisco Su\u00e1rez dichiarano che la forma indicativa \u00e8 necessaria. Altri ugualmente dotti, e forse meglio versati nella storia, affermano che, alla luce dell'istituzione Divina, la forma deprecativa non possa essere esclusa, e che il Concilio di Trento nelle sue deliberazioni non intendesse dire l'ultima parola. Essi sostengono, con Morinus (\"De P\u0153nitentia\", Lib. VIII), che fino al XII secolo la forma deprecativa fu impiegata sia ad oriente che ad occidente e che \u00e8 tuttora in uso fra i greci e fra gli orientali in genere. Perci\u00f2, alla luce della storia e delle opinioni teologiche \u00e8 perfettamente corretto concludere che la forma deprecativa non \u00e8 certamente nulla, purch\u00e9 non escluda l'idea del pronunciamento giudiziale (Palmieri, Parergon, 127; Hurter, \"de P\u0153nitentia\"; Duchesne, opera citata; Soto, Vasquez, Estius, ed altri). Comunque, i teologi si sono interrogati se la forma deprecativa fosse oggi valida nella Chiesa latina, e fanno notare che papa Clemente VIII e papa Benedetto XIV hanno prescritto ai presbiteri di rito bizantino di usare la forma indicativa quando assolvono penitenti di rito latino. Ma la questione riguarda solo la disciplina, e tali decisioni non danno la risposta definitiva alla domanda teologica, dato che nelle questioni di amministrazione dei Sacramenti coloro che debbono decidere seguono semplicemente le idee pi\u00f9 sicure conservatrici. Secondo Morinus e Tournely, comunque, oggi nella Chiesa Latina \u00e8 valida solamente la forma indicativa (Morinus, \"De p\u0153nitentia\", Lib. VIII; Tournely, ibidem, \"de absolutionis forma\"); ma molti sostengono che se la forma deprecativa non esclude la pronunciazione giudiziale del sacerdote e, di conseguenza, \u00e8 realmente equivalente all\"ego te absolvo\", non \u00e8 certamente nulla, sebbene tutti siano d'accordo che sarebbe illecito contravvenire all'attuale disciplina della Chiesa romana. Altri, non pronunciando giudizi in merito, pensano che la Santa Sede abbia tolto la facolt\u00e0 di assolvere a coloro che non usano la forma indicativa.\nL'assoluzione condizionale.\nNell'antichit\u00e0 non si fa alcun riferimento all'assoluzione condizionale, tuttavia, papa Benedetto XIV, riferendosi a tale forma di assoluzione, nel \"De Synodo\" (Bk. VII, c. XV) allude ad un brano di Enrico di Gand (morto 1293), ma \u00e8 in dubbio se il dotto pontefice us\u00f2 il passaggio nell'accezione che intendeva il teologo di Gand. Gerson nel XV secolo, sia in \"De schismate tollendo\" che in \"De unitate ecclesi\u00e6\" si propone come promotore per l'assoluzione condizionale, anche se Cajetan, un secolo pi\u00f9 tardi, descriveva la posizione di Gerson come mera superstizione. Ma la posizione di Gerson gradualmente si impose, e oggi tutti i teologi concordano che a certe condizioni tale assoluzione non solo \u00e8 valida ma anche legittima (Lehmkuhl-Gury, \"De p\u0153nitentia\", \"absolutione sub conditione\"); valida, perch\u00e9 i pronunciamenti giudiziali spesso sono resi a certe condizioni, ed il Sacramento della Penitenza essenzialmente \u00e8 un atto giudiziale (Concilio di Trento, Sessione XIV); anche, perch\u00e9 Dio assolve in cielo quando certe condizioni si verificano sulla terra. Si pu\u00f2 eludere il giudizio di un uomo, ma Dio non pu\u00f2 essere ingannato. Questa affermazione rende possibile l'assoluzione condizionale. Le condizioni possono essere\nSeguendo una legge generale, qualora la condizione lasci in sospeso l'effetto inteso dal Sacramento il Sacramento stesso \u00e8 nullo. Se la condizione non sospende l'efficacia sacramentale, il Sacramento pu\u00f2 essere valido. Come conseguenza, tutte le condizioni future rendono l'assoluzione nulla: \"Io ti assolvo se muori oggi.\" Questo non \u00e8 vero delle condizioni passate o presenti, e l'assoluzione data, per esempio, a condizione che il soggetto sia stato battezzato, o sia ancora vivo, non invalida certamente il Sacramento. Quello che \u00e8 in se stesso valido pu\u00f2 non essere legittimo, ed in questa importante questione la reverenza dovuta al Sacramento deve essere sempre tenuta a mente, cos\u00ec come il bisogno spirituale del penitente. La dottrina comunemente accettata \u00e8 che, ogni qualvolta l'assoluzione condizionale salvaguarder\u00e0 la santit\u00e0 e la dignit\u00e0 del Sacramento, essa pu\u00f2 essere impiegata, od ogni qualvolta il bisogno spirituale del penitente sia chiaro, ma allo stesso tempo sono in dubbio le necessarie disposizioni per il valido ricevimento del Sacramento, in ogni caso \u00e8 cosa misericordiosa impartire l'assoluzione anche se sotto condizione.\nL'assoluzione indiretta.\nMolto simile alla condizionale \u00e8 l'assoluzione detta indiretta. Essa si ottiene ogni qualvolta l'assoluzione \u00e8 accordata per una colpa che non \u00e8 stata sottoposta al giudizio del ministro del Sacramento. La dimenticanza da parte del penitente \u00e8 responsabile della maggior parte di casi di assoluzione indiretta.\nImpartire l'assoluzione.\nIn virt\u00f9 della dispensa di Cristo, i vescovi e i sacerdoti sono fatti giudici nel Sacramento della Penitenza. Il potere di rimettere cos\u00ec come il potere di non rimettere proviene da Cristo. Il ministro deve avere perci\u00f2 in mente non solo i suoi poteri, ordini e giurisdizione, ma deve giudicare anche le disposizioni del penitente. Se\nQuando il ministro si sente pronto ad accordare l'assoluzione, pronuncia le parole della forma sul penitente. Si insegna comunemente che il penitente deve essere fisicamente presente; di conseguenza, l'assoluzione via telegrafo \u00e8 stata dichiarata nulla, e quando interrogata sull'assoluzione via telefono la Sacra Consulta (1\u00ba luglio 1884) ha risposto \"Nihil respondendum\".\nL'assoluzione al di fuori dalla Chiesa cattolica romana.\nChiesa cristiana ortodossa.\nChe i greci abbiano sempre creduto che la Chiesa abbia il potere di perdonare i peccati e che lo credano anche attualmente, \u00e8 chiaro dalle \"formul\u00e6\" dell'assoluzione in voga in tutti i rami di questa Chiesa; tutti i documenti dei sinodi che si sono svolti sin dalla Riforma protestante hanno continuamente espresso questo credo (Alzog su Cyril Lucaris III, 465; Sinodo di Costantinopoli, 1638; Sinodo di Jassy, 1642; Sinodo di Gerusalemme, 1672). Nel Sinodo di Gerusalemme la Chiesa greca addirittura reiter\u00f2 il proprio credo nei Sette Sacramenti. Fra di loro c'\u00e8 la Penitenza che fu stabilita dal Signore quando disse: \"I peccati di coloro che perdonerete saranno perdonati, e i peccati di coloro ai quali non perdonerete non saranno perdonati.\" Le \"formul\u00e6\" dell'assoluzione sono generalmente deprecative. Quando appare la forma indicativa, essa deriva da fonti Latine.\nChiesa ortodossa russa.\nIl credo della Chiesa russa naturalmente corrisponde a quello della Chiesa greca. Tutti i teologi russi sostengono che la Chiesa ha il potere di perdonare i peccati, dove ci sono il vero pentimento e la confessione sincera. La forma attualmente in uso \u00e8 la seguente: \"Figlio mio, N. N., possa il nostro Signore e Dio Cristo Ges\u00f9 per la misericordia del Suo amore assolverti dai tuoi peccati; ed io, Suo indegno sacerdote, in virt\u00f9 dell'autorit\u00e0 conferitami, ti assolvo e ti dichiaro assolto dai tuoi peccati nel nome del Padre, e del Figlio, e dello Spirito Santo, Amen.\"\nChiesa apostolica armena.\nHeinrich Joseph Dominicus Denzinger, nel suo \"Ritus Orientalium\" (1863), propone una traduzione completa del rituale penitenziale usato dagli armeni. La versione attuale risale al IX secolo. La forma dell'assoluzione \u00e8 dichiarativa, sebbene sia preceduta da una preghiera per la misericordia e per il perdono. \"Possa Dio misericordioso avere piet\u00e0 di te e possa perdonare le tue colpe; in virt\u00f9 del mio potere sacerdotale, per l'autorit\u00e0 ed il comandamento di Dio espressi in queste parole 'ci\u00f2 che tu rimetterai sulla terra sar\u00e0 rimesso in cielo', io ti assolvo dai tuoi peccati, io ti assolvo dai tuoi pensieri, dalle tue parole, dai tuoi atti, nel nome del Padre, e del Figlio, e dello Spirito Santo, ed io ti riammetto al Sacramento della Santa Chiesa. Possano tutte le tue opere di bene essere per te un incremento di merito, possano esse essere per la gloria della vita eterna, Amen.\"\nChiesa Copta.\nIl Dott. Hyvernat sostiene che i libri liturgici dei copti non hanno \"formul\u00e6\" penitenziali, ma questo non deve sorprendere in quanto essi scrivono nel rituale solamente quelle parti che non si trovano in altri rituali. Padre du Bernat, scrivendo a Padre Fleurian (\"Lettres \u00e9difiantes\"), riferendosi al Sacramento della Penitenza fra i copti, dice che costoro credono nella piena confessione dei loro peccati. Al termine di questa, il sacerdote recita la preghiera dell'inizio della Messa, la preghiera che chiede perdono a Dio ed a questa viene aggiunge la cosiddetta \"Benedizione\" che, dice Padre du Bernat, \u00e8 come la preghiera recitata nella Chiesa Latina dopo che \u00e8 stata impartita l'assoluzione.\nGiacobiti.\nI Siriani, che sono in comunione con Roma, nell'impartire l'assoluzione, attualmente usano la forma dichiarativa. Comunque, questa formula \u00e8 in uso da poco tempo. L'attuale Chiesa Giacobita non solo detiene ed ha detenuto il potere di assolvere dai peccati, ma il suo rituale \u00e8 espressione di questo stesso potere. Denzinger (\"Ritus Orientalium\") ha preservato per noi un documento del XII secolo che mostra nella sua interezza l'ordine dell'assoluzione.\nNestoriani.\nI Nestoriani hanno sempre creduto nel potere assolutorio del Sacramento della Penitenza. Assemani, Renaudot, Badger (I Nestoriani ed i loro Rituali), e Denzinger, forniscono le prove su questo punto. \u00c8 da notare che la loro formula di assoluzione \u00e8 deprecativa e non indicativa.\nProtestanti.\nI primi Riformatori attaccarono la pratica penitenziale della Chiesa cattolica, particolarmente l'obbligo della confessione dei peccati a un sacerdote, cos\u00ec come - e soprattutto - il mercato delle indulgenze. Le loro opinioni espresse nei loro studi teologici successivi non differiscono cos\u00ec tanto dalle vecchie posizioni come si potrebbe supporre. Il dogma luterano dell'autogiustificazione attraverso la fede rende ogni assoluzione puramente dichiarativa, e riduce il perdono accordato dalla Chiesa al mero annuncio del Vangelo, specialmente la remissione dei peccati attraverso Cristo. Tuttavia, Lutero criticava la confessione auricolare obbligatoria (\"non \u00e8 altro che una imposizione tirannica del sacerdote, senza fondamento nella Scrittura\"), ha per\u00f2 sempre affermato la sua bont\u00e0 e utilit\u00e0. In un sermone del 1522 afferma: \"Non voglio che qualcuno mi tolga la confessione segreta [cio\u00e8 privata], che non cederei per tutto l'oro del mondo, sapendo quale consolazione e forza mi ha dato\". E nel Grande Catechismo del 1529 scrive: \"Noi insegniamo dunque quale realt\u00e0 meravigliosa, preziosa e consolante sia la confessione, ed esortiamo, in considerazione della nostra distretta, e non disprezzare questo bene prezioso\". Ulrico Zwingli sosteneva che solo Dio perdonava i peccati, e la speranza del perdono attraverso una qualsiasi creatura era pura idolatria. Se la confessione avesse avuto qualcosa di buono era soltanto come indirizzo. Per Giovanni Calvino il perdono espresso dal ministro della Chiesa dava al penitente una maggiore garanzia di perdono. La Confessione detta \"Elvetica\" nega per\u00f2 la necessit\u00e0 di confessarsi davanti ad un sacerdote, ma sostiene che il potere accordato da Cristo di assolvere \u00e8 semplicemente il potere di predicare alle persone il Vangelo di Ges\u00f9, e come conseguenza la remissione dei peccati: \"Rite itaque et efficaciter ministri absolvunt dum evangelium Christi et in hoc remissionem peccatorum pr\u00e6dicant.\" Ciononostante nell'Istituzione, Calvino parla espressamente di una \u00abassoluzione particolare\u00bb destinata a chi, \"essendo incerto riguardo alla remissione dei suoi peccati (\u2026) va dal suo pastore, gli confessa in segreto il suo male\" e, attraverso la parola di Dio che il pastore gli annuncia, viene rassicurato nella fede e trova la pace della coscienza.\nPer i protestanti riformati la confessione dei peccati e l'assoluzione avvengono o nella preghiera personale del credente con Dio o nel corso del culto pubblico, attraverso l'annuncio del perdono e la predicazione. Il pastore annuncia il perdono, ma non lo d\u00e0 personalmente, nel nome di Dio, come avviene nel cattolicesimo. Solo Dio ha il potere di assolvere i peccati: nel protestantesimo il potere di perdonare appartiene alla Parola, nel cattolicesimo appartiene al sacerdote: sono io (ego) che ti assolvo, sia pure in nome di Dio. Cio\u00e8: il potere di assolverti, che appartiene solo a Dio, ora lo esercito io.\nChiesa Anglicana.\nNel \"Book of Common Prayer\" ci sono: una formula di Assoluzione \"in Matins\", una per il servizio di comunione e una per la visita all'ammalato. I primi due sono comuni, simili all'assoluzione liturgica in uso nella Chiesa romana; il terzo \u00e8 individuale e dipende dalla natura del caso. Della terza assoluzione il libro dice: \"La persona ammalata sia predisposta per fare una confessione speciale dei suoi peccati se sente la sua coscienza agitata da qualche grave problema. Dopo questa confessione, il sacerdote l'assolver\u00e0 (se questi lo desidera umilmente e di cuore) dopo questa preghiera: Nostro Signore Ges\u00f9 Cristo, che ha lasciato alla Sua Chiesa il potere di assolvere tutti i peccatori che veramente si pentono e credono in Lui, nella Sua grande misericordia ti perdoni per le tue offese e per la Sua autorit\u00e0 conferitami, io ti assolvo da ogni tuo peccato, nel nome del Padre, e del Figlio, e dello Spirito Santo. Amen.\" Questa \u00e8 la forma generalmente usata dagli ecclesiastici anglicani quando assolvono dopo avere ascoltato confessioni private. Le \"formul\u00e6\" anglicane, anche l'ultima, sono molto vaghe e lasciano intendere poco pi\u00f9 che il potere di dichiarare i peccati perdonati. (Convocation, 1873; Lambeth Conference, 1877; Liddon \"Life of Pusey\")."}
{"id": "783615", "revid": "111920834", "url": "https://it.wikipedia.org/wiki?curid=783615", "title": "Romanza per violino e orchestra n. 1 (Beethoven)", "text": "La Romanza per violino e orchestra n. 1, op. 40 \u00e8 un brano per violino e orchestra di Ludwig van Beethoven.\nStoria.\nOltre al Concerto op. 61, le uniche altre composizioni terminate di Ludwig van Beethoven per violino e orchestra sono le due romanze: la Romanza n.1 in Sol maggiore, op.40 e la Romanza n.2 in Fa maggiore, op. 50. \nNella produzione beethoveniana per violino la Romanza op. 40 segue di pochi anni le 3 Sonate per violino e pianoforte op.12 (dedicate ad Antonio Salieri, suo maestro di composizione) composte nel 1797-1798, le Sonate op. 23 e 24 pubblicate nel 1801 ed \u00e8 contemporanea alle 3 Sonate op.30, scritte a cavallo del 1801-1802 (e dedicate all'imperatore Alessandro I di Russia). La seconda Romanza (op. 50), anche se pubblicata nel 1805, \u00e8 in realt\u00e0 anteriore alla prima e la sua composizione risale almeno al 1798.\nNon \u00e8 possibile risalire con certezza alla data di composizione del brano, ma generalmente si fa risalire al biennio 1800-1801. Verosimilmente per\u00f2 nell'ottobre 1802, quando il fratello di Beethoven ne propose inizialmente l'acquisto (poi rifiutato) a Breitkopf &amp; H\u00e4rtel, la sua stesura era gi\u00e0 terminata. In seguito il brano fu pubblicato nel dicembre 1803 da Hoffmeister &amp; K\u00fchnel di Lipsia.\nIl brano non venne inizialmente eseguito frequentemente nella sua versione originale per violino e orchestra, ma ottenne straordinaria diffusione e popolarit\u00e0 nei numerosi arrangiamenti (tra cui quello per violino e pianoforte) che proliferarono in seguito alla sua pubblicazione. La prima esecuzione con orchestra del brano fu data probabilmente dal violinista Ignaz Schuppanzigh, per il quale le due Romanze furono entrambe scritte, al Palazzo Augarten di Vienna l'11 maggio 1826. Durante la vita di Beethoven risulta solamente un'altra esecuzione pubblica con orchestra, ad opera dello stesso Schuppanzigh.\nStruttura.\nLa denominazione romanza, originalmente legata a composizioni vocali, era stata applicata in ambito strumentale gi\u00e0 a partire dalla met\u00e0 del XVIII secolo in riferimento a movimenti lenti di sinfonie, concerti solistici o brani caratterizzati dalla presenza di temi di marcata cantabilit\u00e0: si vedano gli esempi di Mozart (Concerto KV 466, Eine kleine Nachtmusik), Pleyel, Gossec e Dittersdorf. Il titolo \"Romanza\" fu assegnato probabilmente in sede di pubblicazione editoriale, in alcune testimonianze beethoveniane viene riportato semplicemente come \"Adagio per violino con accompagnamento strumentale\".\nIl brano non riporta indicazione di tempo ed \u00e8 in tempo tagliato (2/2). La tonalit\u00e0 \u00e8 sol maggiore. Il violino svolge una chiara funzione melodica, talvolta ripresa dall'orchestra, che tuttavia ha un ruolo preminente di accompagnamento."}
{"id": "783624", "revid": "111920839", "url": "https://it.wikipedia.org/wiki?curid=783624", "title": "Romanza per violino e orchestra n. 2 (Beethoven)", "text": "La Romanza per violino e orchestra n. 2, op. 50 \u00e8 un brano per violino e orchestra di Ludwig van Beethoven.\nStoria.\nOltre al Concerto op. 61 le uniche altre composizioni di Ludwig van Beethoven per violino e orchestra sono le due Romanze op.40 e op. 50.\nNella produzione beethoveniana la Romanza op. 50 \u00e8 una delle prime composizioni per violino: \u00e8 infatti coeva alle 3 Sonate per violino e pianoforte op.12 (dedicate ad Antonio Salieri, suo maestro di composizione) composte nel 1797-1798. La Romanza op. 40, anche se pubblicata in precedenza rispetto all'op. 50, \u00e8 in realt\u00e0 successiva e la sua composizione risale ai primi anni del XIX secolo.\nSi data la composizione del brano al 1798 circa, anno in cui si ebbe la sua prima esecuzione durante un'accademia a Vienna il 5 novembre. Primo esecutore fu il violinista Ignaz Schuppanzigh, amico di Beethoven. Alcune fonti lasciano tuttavia intendere l'esistenza di una precedente pubblica esecuzione a Praga, avvalorando l'ipotesi secondo cui la composizione potrebbe risalire gi\u00e0 al 1791 come movimento lento di un Concerto per violino e orchestra mai completato (WoO 5).\nPer quanto riguarda la pubblicazione, gi\u00e0 nell'ottobre 1802 il fratello e (\"agente\") di Beethoven aveva proposto l'acquisto della partitura a Breitkopf &amp; H\u00e4rtel, ma la prima edizione a stampa del brano vide la luce solo in primavera nel 1805 dalle tipografie del Wiener Kunst-und Industriekontor di Vienna.\nIl brano non ebbe iniziale successo nella sua versione originale per violino e orchestra (apparentemente ebbe solamente due esecuzioni pubbliche in tal veste durante la vita di Beethoven), ma ottenne eccezionale popolarit\u00e0 negli arrangiamenti (tra cui quello per violino e pianoforte e quello per pianoforte a quattro mani ad opera di Carl Czerny) che proliferarono immediatamente. Rapidamente entrambe le Romanze entrarono nel repertorio comune dei violinisti concertisti, pur rimanendo allo stesso tempo tra le pi\u00f9 amate \"hit\" nei salotti borghesi.\nStruttura.\nLa denominazione romanza, originalmente legata a composizioni vocali, era stata applicata in ambito strumentale gi\u00e0 a partire dalla met\u00e0 del XVIII secolo in riferimento a movimenti lenti di sinfonie, concerti solistici o brani caratterizzati dalla presenza di temi dalla marcata cantabilit\u00e0: si vedano gli esempi di Mozart (Concerto KV 466, Eine kleine Nachtmusik), Pleyel, Gossec e Dittersdorf. Il titolo \"Romanza\" fu assegnato probabilmente in sede di pubblicazione editoriale, nei carteggi beethoveniani antecedenti alla pubblicazione il brano viene indicato come \"Adagio per violino con accompagnamento strumentale\".\nRiporta l'indicazione di tempo \"Adagio cantabile\" ed \u00e8 in tempo tagliato (2/2). La tonalit\u00e0 \u00e8 fa maggiore. Il violino svolge una chiara funzione melodica solistica, ripresa episodicamente dall'orchestra, che tuttavia ha un ruolo preminente di accompagnamento e sostegno drammaturgico."}
{"id": "783625", "revid": "400694", "url": "https://it.wikipedia.org/wiki?curid=783625", "title": "Capacit\u00e0 portante dell'ambiente", "text": "La capacit\u00e0 portante dell'ambiente, \u00e8 la capacit\u00e0 di un ambiente e delle sue risorse di sostenere un certo numero di individui. \nIl concetto.\nArgomento di studio nelle pi\u00f9 svariate discipline, \u00e8 importante per valutare l'evoluzione temporale di una specie in diretta relazione ai fattori limitanti del territorio in cui vive, che possono essere:\nSolo un numero definito di individui pu\u00f2 vivere in un certo ambiente con a disposizione risorse limitate; superare la capacit\u00e0 portante pu\u00f2 condurre anche all'estinzione della specie.\nIl concetto di capacit\u00e0 portante dell'ambiente risale agli anni cinquanta-sessanta, ma non ebbe molto successo perch\u00e9 era legato a calcoli matematici non semplici da comprendere. Molti studiosi hanno cercato di semplificare questi calcoli e di provare a comprendere quale sia la reale capacit\u00e0 di un determinato ambiente oggetto di studio, come per esempio lo statistico belga, Pierre Fran\u00e7ois Verhulst, il quale part\u00ec dal presupposto (alquanto intuitivo e peraltro osservato in numerosi studi su popolazioni animali) che un certo numero di individui inizialmente tenda a crescere in modo esponenziale, grazie alle abbondanti risorse offerte dal territorio, ed in seguito, giunti al sovraffollamento, la natalit\u00e0 diminuisca e la mortalit\u00e0 aumenti, fino a tendere al valore K di equilibrio del modello (K rappresenta proprio la capacit\u00e0 portante).\nSulla base di questa ipotesi prov\u00f2 a descrivere il fenomeno attraverso un'equazione differenziale del primo ordine (compare solo la derivata prima della funzione incognita), non lineare (il secondo membro \u00e8 somma di un termine quadratico nella funzione incognita, e di un termine noto), a coefficienti costanti (i coefficienti r e K sono indipendenti da t), non omogenea (il termine noto\u00a0q \u00e8 in generale diverso da zero).\nL'equazione \u00e8 la seguente:\nSi pu\u00f2 arrivare ad un'espressione risolutiva dell'equazione scritta sopra (ipotizzando q=0), ovvero:\nQuest'espressione \u00e8 studiata in funzione dei diversi valori N(0) della popolazione iniziale:\nAltri modelli di evoluzione della popolazione che tengono conto della capacit\u00e0 portante dell'ambiente sono:\n dN/dt=-r*N(t) log(N(t)/K)\n dN/dt=r*N(t)^(n)-Kd*N(t)\n dN/dt=(r/n)*N(t)*[1-(N(t)/K)^n]\nIl modello pi\u00f9 adatto ad essere utilizzato per fare una buona valutazione futura \u00e8 sempre quello che meglio riesce ad interpolare i dati che abbiamo sul passato della popolazione.\nI limiti della capacit\u00e0 di carico di un territorio non sono fissi, ma possono estendersi con l'apporto di nuove tecnologie in grado di aumentare la capacit\u00e0 produttiva di quell'ambiente. \nQuesto ha portato a Paul R. Ehrlich a sviluppare l'equazione formula_3 e cio\u00e8:\nformula_4\ndove:\nUn territorio, inoltre, pu\u00f2 far fronte al deficit causato dalla sovrappopolazione e dalla scarsit\u00e0 di risorse attraverso il commercio e l'importazione di quelle risorse da altri territori.\nStiamo assistendo per\u00f2 oggi ad una forte crescita della popolazione umana dovuta in buona parte al progresso che ha portato l'uomo a modificare l'ambiente a proprio vantaggio, distruggendo interi ecosistemi e portando all'estinzione di varie specie animali.\nPotrebbe accadere che la capacit\u00e0 portante della Terra diminuisca a causa dell'inquinamento prodotto portando al collasso della specie umana.\nInoltre si \u00e8 arrivati ad un netto superamento del numero di individui sopportabili dall'ecosistema terrestre; le risorse perci\u00f2 scarseggiano, basti pensare che 1/3 delle persone nel mondo non possiede cibo a sufficienza e alcune fondamentali materie prime sono in via di esaurimento.\nSteven A. LeBlanc spiega come la popolazione umana, ogni qual volta si sia trovata a superare la capacit\u00e0 portante della Terra, \u00e8 ricorsa alle guerre per assicurarsi le risorse. La differenza rispetto al passato \u00e8 che ci troviamo in un'epoca storica in cui l'uomo ha anche i mezzi per ritrovare l'equilibrio senza dover ricorrere a conflitti.\nL'economia ecologica studia modelli di sviluppo coerenti con una sostenibilit\u00e0 ambientale e uno sviluppo della persona.\nCapacit\u00e0 portante ricreativa.\nSuccessivamente agli studi citati sopra, altri studi pi\u00f9 orientati alla gestione economica dell'ambiente e meno alla gestione ecologica, hanno utilizzato metodi pi\u00f9 qualitativi e partecipativi per limitare a priori attivit\u00e0 che avrebbero potuto intaccare il paesaggio, quindi non pi\u00f9 \"carrying capacity\" ma \"recreational carrying capacity\".\nAprendo alla partecipazione della comunit\u00e0 si deve inevitabilmente considerare il fatto che la natura umana \u00e8 variabile, cio\u00e8 possono cambiare le attivit\u00e0 che le persone fanno e, di conseguenza, cambia anche la capacit\u00e0 portante di quell'ambiente.\nNel processo partecipativo una componente fondamentale \u00e8 il grado di soddisfazione dei turisti o comunque degli abitanti del luogo.\nIl primo a sviluppare il concetto di capacit\u00e0 portante ricreativa fu Wagar, il quale propose 3 punti fondamentali:\nQueste considerazioni hanno portato ad un'espansione del significato di capacit\u00e0 portante, evidenziando che i valori umani sono centrali all'interno del concetto di CP.\nDefinire la Capacit\u00e0 portante, quindi, significa prendere decisioni a priori su cosa dovrebbe essere fatto a priori su una determinata zona: che tipo di attivit\u00e0 ricreative dovrebbero essere offerte, quali condizioni dovrebbero essere mantenute e come dovrebbero essere gestite le attivit\u00e0 che vengono proposte.\nCapacit\u00e0 portante in ambiente marino.\nIn ambiente marino le ricerche effettuate hanno evidenziato il concetto di capacit\u00e0 portante soprattutto nei confronti di una delle maggiori attivit\u00e0 ricreative, che ha degli effetti negativi sull'ambiente: l'immersione con autorespiratore.\nVenne effettuata una ricerca nel parco marino delle Bonaire nelle Antille olandesi(parco fondato nel 1979 con il contributo della WWF olandese, all'interno del quale \u00e8 vietata la pesca subacquea). Lo studio venne portato avanti, parallelamente, in due modi differenti: attraverso un questionario e attraverso l'esperienza diretta. Gli studi mostrano che copertura e ricchezza sono molto basse lungo i punti di ormeggio mentre aumentano man mano che ci si allontana da essi.\nConfrontando zone impattate con zone di controllo, gli studiosi riportarono una diversit\u00e0 maggiore per le zone impattate.\nBasandosi per\u00f2 sulle interviste, notarono che in alcuni siti l'impatto dei subacquei era maggiore di un livello di 'soglia': oltre questo livello, l'attivit\u00e0 subacquea aveva un impatto eccessivamente dannoso.\nSi arriv\u00f2 cos\u00ec a capire che l'identificazione dei livelli soglia di stress e, successivamente, la determinazione della capacit\u00e0 portante, sono due aspetti fondamentali per lo sviluppo di strategie in gestione di capacit\u00e0 in ambiente marino.\nDixon svilupp\u00f2 un modello matematico molto semplice(in una sola variabile) che mette in relazione la densit\u00e0 dei subacquei e il livello soglia di stress, con lo scopo di verificare se questo pu\u00f2 essere modificato per esempio, attraverso l'attivit\u00e0 di gestione. Nonostante questo per\u00f2, bisogna considerare il modello molto esemplificativo in quanto il livello di soglia non si pu\u00f2 misurare attraverso una sola variabile e le misure possono variare a seconda della percezione di ogni singola persona.\nLa CP di un sito pu\u00f2 essere innalzata aumentando la 'consapevolezza ambientale' dei subacquei: questo dovrebbe far diminuire l'attivit\u00e0 dannosa. Si pu\u00f2 attuare questa 'strategia' o attraverso l'educazione ambientale oppure allontanando i subacquei meno esperti dai siti pi\u00f9 delicati.\nUna corretta e precisa stima della CP per le immersioni pu\u00f2 limitare di molto il deterioramento dell'ambiente marino circostante.\nCapacit\u00e0 portante e percezione.\n\u00c8 molto importante avere un'educazione ambientale. Secondo Wagar, la Capacit\u00e0 Portante dipende dalla percezione della gente e pu\u00f2 essere definita secondo alcuni obbiettivi di gestione.\n\u00c8 stato condotto uno studio in quattro zone protette dei Caraibi dove era presente la barriera corallina, che aveva come finalit\u00e0 l'aumento delle attivit\u00e0 economiche del luogo attraverso l'incentivazione del turismo. \nSi \u00e8 cercato, perci\u00f2, di ottenere pareri sia dai visitatori, che dai subacquei del luogo, su quali fossero le caratteristiche principali che secondo loro non dovevano mancare nel luogo marino di studio: per i subacquei l'oggetto di maggiore interesse erano, ovviamente i pesci. Dopo aver verificato ci\u00f2, gli studiosi hanno visto che c'era un'enorme differenza (sia di numero che di variet\u00e0) di pesci tra le zone protette e quelle 'libere'.\nQuindi se le zone protette vengono aumentate e vengono fatti rispettare i divieti che vi sono, i turisti possono ammirare maggiormente il paesaggio marino: ci\u00f2 non pu\u00f2 che portare all'aumento di turisti e, di conseguenza, a un miglioramento dell'economia nazionale."}
{"id": "783627", "revid": "119193512", "url": "https://it.wikipedia.org/wiki?curid=783627", "title": "Simon West", "text": "Biografia.\nNato a Letchworth Garden City, nell'Hertfordshire, West originariamente si dedic\u00f2 a girare spot pubblicitari, tra cui spicca quello per la Budweiser, e video musicali. La sua carriera da regista di film cominci\u00f2 nel 1997, quando diresse \"Con Air\"."}
{"id": "783643", "revid": "60592", "url": "https://it.wikipedia.org/wiki?curid=783643", "title": "Chiavone", "text": ""}
{"id": "783644", "revid": "2519", "url": "https://it.wikipedia.org/wiki?curid=783644", "title": "Robert Gabriel Mugabe", "text": ""}
{"id": "783645", "revid": "125264337", "url": "https://it.wikipedia.org/wiki?curid=783645", "title": "Luigi Alonzi", "text": "Fedele a Francesco II delle Due Sicilie, Oper\u00f2 con azioni di brigantaggio e guerriglia contro le truppe del Regio Esercito Italiano nella Terra di Lavoro settentrionale e, in particolare, nella zona di Sora. Distintosi in battaglia, fu insignito di diversi riconoscimenti dalla monarchia delle Due Sicilie; tuttavia in seguito, fu condannato a morte, dagli ufficiali stranieri inviati dai Borboni per supportarlo in quanto tradiva la causa dedicandosi a numerose attivit\u00e0 criminali tipiche dei briganti.\nLa nascita e i suoi primi anni.\nNacque a Sora in contrada \"La Selva\", nelle vicinanze della villa campestre della famiglia Branca, facente parte della parrocchia di San Silvestro, ove fu battezzato. La sua era una famiglia contadina, soprannominata \"Chiavone\", termine dialettale che evoca la vigoria sessuale e la capacit\u00e0 di sedurre l'altro sesso. Esso appare nei carteggi ufficiali agli inizi del Seicento e forse deriva dalle prestazioni di qualche antenato, la famiglia Alonzi cos\u00ec l'interpretava vantandosene fino alla morte di Luigi, ultimo maschio e quindi ultimo \u201cChiavone\u201d. Era figlio di Gaetano Alonzi e Concetta Lucarelli, nipote di Valentino Alonzi che era stato nominato nel 1799 luogotenente d'Isola del Liri dal brigante sanfedista Gaetano Mammone. Trascorse sotto le armi la giovent\u00f9 per diciassette anni, iniziando come soldato e congedandosi come secondo sergente del battaglione Cacciatori della Guardia reale. Fu nominato guardia forestale nel comune di Sora, continuando l'attivit\u00e0 del nonno Valentino.\nLe condizioni socio-economiche del sorano.\nLuigi si era \"formato\" all\u2019ombra del nonno Valentino e delle sue radicate convinzioni. Valentino era fermamente convinto che i Mammone fossero stati vittime degli stessi che li avevano \"spinti\" e guidati: traditori della monarchia e della chiesa di cui lui era stato \"eletto\" paladino. Ne rimaneva autorizzato dai rischi mortali a cui si era esposto in giovent\u00f9 per la difesa della Chiesa e della Corona, uno per tutti la difesa di Isola del Liri contro le soverchianti forze dei francesi nel 1799.\nLa Selva con abitanti era il pi\u00f9 popoloso borgo extraurbano di Sora: una specie di paese nel paese, sorgeva ai piedi dei Preappennini che sovrastano la vallata in cui si adagia Sora. Su queste montagne correva il confine tra lo stato pontificio e il regno delle due Sicilie. Gli abitanti di questi borghi situati ai confini, si dilettavano a eludere le dogane spacciando prodotti di contrabbando e trovando sostentamento in tali traffici. Tali borghi extraurbani trovavano sostentamento in pastorizia e parzialmente colture agricole per cui le condizioni erano molto povere e il tenore di vita molto basso In condizioni misere.\nNonostante la zona del sorano costituisse l'area pi\u00f9 industrializzata dell'intera penisola dando lavoro ad oltre, nonch\u00e9 le pi\u00f9 rinomate dell'intera Europa dando lavoro a migliaia di operai. La fame nei ceti bassi si acuiva nelle annate di carestia con estati troppo secche e afose, creando condizioni di vita molto difficili per quest'ultimi.\n\"In dieci anni (1847-1856) nel circondario di Sora, che contava abitanti, si registrarono 345 \"misfatti\", come si chiamavano i reati gravi, e \"delitti\", reati per cos\u00ec dire minori. Vi erano compresi 21 omicidi riusciti, 13 mancati e ben violenze rubricate come minacce con percosse, ferite, stupri e sfregi.\"\nIn quel drammatico 1860, il popolo sub\u00ec un grosso sconvolgimento politico, simile all\u2019invasione francese del 1799, che lo mand\u00f2 di nuovo in bestia.\nLe prime azioni di Garibaldi erano state in effetti viste favorevoli dal popolo. A seguito di numerose chiusure forzate delle industrie del sorano, e l'atteggiamento ostile dei \u201cliberatori\u201d il popolo fu incline al ritorno dei Borboni e, si scaten\u00f2 pi\u00f9 forte che mai il fenomeno del brigantaggio a foavore dei Borboni.\nA causa dell'estrema povert\u00e0 causata dal precedente malgoverno borbonico, ci furono alcune rivolte e un forte senso di disprezzo verso quelli che si presentavano come i \"liberatori\" come dimostrato dalle numerose scritte su alcuni palazzi di Sora ed Isola del Liri, poich\u00e9 i contadini pretendevano di avere in regalo la terra, che in realt\u00e0 apparteneva ai grandi proprietari terrieri.\nI lavoratori della Terra di Lavoro erano i pi\u00f9 danneggiati dalla crisi economica e politica seguita alla guerra.\nAl grido di \"Piemontesi invasori, andatevene a casa!\" prese il via la nuova repressione del popolo e brigantesca, che avrebbe avuto come protagonista Luigi Chiavone.\nInizio del brigantaggio.\nUltimi mesi del regno delle Due Sicilie.\nAnche Chiavone, all'inizio della Spedizione dei Mille, si era offerto come informatore al governo italiano, scrivendo una lettera al colonnello (poi generale) Giuseppe Govone, fu respinto. All'et\u00e0 di circa 35 anni, entr\u00f2 in azione contando sull'appoggio e protezione della popolazione di confine.\nQuando la notizia dell\u2019ingresso di Garibaldi a Napoli e della fuga del re Francesco II asserragliatosi a Gaeta arriv\u00f2 a Sora, i liberali si riunirono in piazza Santa Restituta formando un governo distrettuale provvisorio. Erano presenti Giuseppe Polsinelli industriale tessile di Arpino, gi\u00e0 deputato al parlamento napoletano nel 1848 (sar\u00e0 poi parlamentare nazionale per cinque legislature); i ricchi industriali liberali Alfonso Visocchi di Atina e Pasquale Pelagalli di Aquino, che faranno i deputati rispettivamente per nove e per cinque legislature; c\u2019era lo scienziato Giustiniano Nicolucci di Isola del Liri; il sottointendente di Sora Giuseppe Colucci massimo funzionario borbonico del distretto, che fu nominato presidente del nuovo organismo democratico; inoltre Francesco Loffredo di Sora, Lorenzo Iacovelli di Picinisco, Giuseppe M. Polsinelli di Arpino, Alessandro Ferrari di Sora, Gaetano Pelagalli di Aquino, Federico Iucci di Cassino e Calcagni di Arce. Il mattino dell\u20198 settembre 1860, venne tenuto un comizio per illustrare gli intenti del governo provvisorio, e fu issata la bandiera nazionale in Piazza Santa Restituta.\nA fine settembre Chiavone fu ricevuto alla corte di Gaeta personalmente dal re Francesco e dalla regina Maria Sofia di Baviera \"Non abbiamo dimenticato il bene che Sora e gli Alonzi hanno fatto a noi. Chiediamo ancora il vostro aiuto. Ecco, S. E. il ministro Ulloa vi presenter\u00e0 un segno tangibile della nostra gratitudine\" e fu nominato capo di tutti i guardaboschi del distretto. Ora decine di guardaboschi erano sottoposti al suo comando. La nomina incendi\u00f2 l\u2019animo di Luigi che, tornato a Sora, inizi\u00f2 la repressione piemontese nel territorio sorano.\nNel frattempo, la resistenza aveva messo in fuga i liberali, e molti di essi erano fuggiti da Sora.\nIl 2 ottobre alle 15,30, quando gran parte della colonna borbonica con La Grange, arrivarono alle porte di Sora. Luigi Chiavone alla testa della \"numerosissima popolazione che gridava Viva il Re!\", si rec\u00f2 nella sede della guardia nazionale gettando a terra il tricolore italiano.\nLa spedizione giunta a Sora aveva il duplice compito di allontanare i sostenitori dei piemontesi e difendere le posizioni in Terra di Lavoro e Marsica non ancora occupate dai garibaldini coprendo le spalle all'esercito borbonico attestato sul Volturno. Guidata dal generale Luigi Scotti Douglas e da la Grange, era costituita in totale da un battaglione di guardie di polizia di Sicilia, e da altri tre di reclute, con reclutamento nella popolazione di volontari.\nLa Grange era figlio naturale del principe Ludovico Ferdinando di Prussia e di Maria Adelaide de La Grange. Per aver lasciato il protestantesimo e abbracciato la fede cattolica nel 1826 si era dovuto trasferire a Roma come capo di stato maggiore dell'esercito pontificio. Nel 1855 era passato all\u2019esercito Borbonico con il grado di colonnello.\nLa notte del 3 ottobre, Chiavone e la sua banda forte di 80 uomini, si diedero alla caccia dei liberali fuggiti da Sora. Ne catturarono cinque in una localit\u00e0 della Valle Roveto quattro laici ed un sacerdote che furono ricondotti a piedi a Sora dove giunsero nella tarda mattina del 4 ottobre e, dopo essere stati costretti ad un lungo giro per esporli al ludibrio del popolo, furono consegnati a La Grange che li rilasci\u00f2.\nQualche giorno dopo Chiavone ebbe modo di dimostrare appieno le sue capacit\u00e0. La Grange, avendo espletato la parte poliziesca del suo compito con l\u2019arresto di alcuni liberali e la requisizione dei loro beni, lasci\u00f2 Sora e si avvi\u00f2 con la sua colonna lungo la Valle Roveto per andare ad occupare la sua posizione strategica nella Marsica. Chiavone, con 100 uomini, fungeva da scorta seguendolo dall'alto.\nGaribaldi come contromisura aveva mandato circa 700 soldati capeggiati da Teodoro Pateras e Giuseppe Fanelli, ad Avezzano.\nIl 6 di ottobre ci fu lo scontro, i garibaldini non ressero l\u2019urto, ma si stavano abilmente disimpegnando, quando dai lati delle montagne scesero urlando e sparando gli uomini di Chiavone che uccisero e misero in fuga l\u2019intero contingente. I garibaldini persero un centinaio di uomini fra morti e feriti.\nA Gaeta, furono favorevolmente impressionati dalla vittoria di Civitella, il re ricevette con favore la visita di La Grange accompagnato da Chiavone , ma confer\u00ec col ministro Ulloa che gli consegn\u00f2 450 fucili dicendogli \u00abSora e la sua gente sono troppo importanti per Sua Maest\u00e0. Fate onore alle vostre belle tradizioni. Noi mettiamo i fucili, voi il coraggio. So che ne avete!\u00bb.\nSora era stracolma di armati. Gli uomini di La Grange erano rientrati in citt\u00e0 dopo lo scontro di Civitella e il 9 ottobre era arrivato, da Cassino, il generale Scotti con il resto della colonna e tale concentrazione stava creando malcontento per le requisizioni imposte alla popolazione, vista l\u2019impossibilit\u00e0 di altri rifornimenti. Il Regno delle Due Sicilie era di fatto ridotto alla sola Terra di Lavoro insieme a qualche ristretta zona dell\u2019Abruzzo e del Molise. Per fortuna, nel giro di qualche giorno Scotti ripart\u00ec per il Molise e La Grange per la Marsica (19 ottobre)\nIl circondario di Sora fu affidato al controllo di Chiavone, appoggiati da una trentina di siciliani lasciati da La Grange e da un quarto battaglione in via di formazione.\nLa Grange, nella Marsica, sconfisse i garibaldini in una serie di scontri minori, viceversa Scotti al comando del grosso della spedizione, il giorno 20 ottobre fu attaccato, sconfitto e fatto prigioniero al passo del Macerone dall'avanguardia dell'esercito piemontese guidato dai generali Enrico Cialdini e Manfredo Fanti. In quell'occasione il Cialdini, inaugur\u00f2 la politica antiguerriglia adottata successivamente facendo fucilare immediatamente alcuni paesani trovati con le armi.\nIl plebiscito di annessione.\nIl 21 ottobre i sudditi dell'ex regno delle due Sicilie votarono con plebiscito la propria annessione al regno di Sardegna. Ma il distretto di Sora rimaneva borbonico, la sera del 21 arriv\u00f2 a Sora da Gaeta un ufficiale borbonico con la notizia che Garibaldi era stato battuto e fatto prigioniero e che Francesco II sarebbe ritornato a Napoli il 25 seguente, sotto la scorta di navi francesi. Era propaganda fraudolenta, Napoleone III di Francia stava pensando di sgomberare almeno momentaneamente il campo.\nIntanto Vittorio Emanuele II di Savoia attraversava trionfante l\u2019Abruzzo incontrando i ricchi possidenti, gli imprenditori, i funzionari, e i sindaci, diventati, alcuni \u201cobtorto collo\", liberali. Il 26 ottobre si incontr\u00f2 a Teano con Garibaldi, il 2 novembre si arrese Capua, attaccata soltanto il giorno precedente dai soldati piemontesi del generale Enrico Morozzo Della Rocca. La sera dello stesso giorno Cialdini, attravers\u00f2 il Garigliano dopo aver sconfitto le resistenze, liberando la via per Gaeta a cui fu posto l\u2019assedio il 5 novembre.\nA Napoli, il giorno 6, fu nominato luogotenente generale del re Luigi Carlo Farini, ex ministro degli interni del terzo governo Cavour, il giorno successivo Vittorio Emanuele in carrozza scoperta con accanto Garibaldi entr\u00f2 nella citt\u00e0. Il 9 Garibaldi, viste respinte dal re le sue richieste politiche, rivolse un indirizzo ai suoi volontari ribadendo l'impegno a liberare Roma e Venezia e part\u00ec per Caprera.\nA Sora intanto continuavano ad arrivare notizie falsate.\nLuigi Chiavone con i suoi contadini armati, riusciva a mantenere il buon ordine a Sora. Questa situazione agevol\u00f2 la ritirata di La Grange dal vicino Abruzzo dove stava marciando su L'Aquila, ma, richiamato, torn\u00f2 a Sora ed il 6 novembre, dopo essersi incontrato con Chiavone, entr\u00f2 nello stato del papa, dove sciolse la sua brigata.\nChiavone non si lasci\u00f2 scoraggiare dalle sconfitte e si apprest\u00f2 a smantellare definitivamente la guardia nazionale. A ci\u00f2 si opposero il sindaco ed il regio giudice Annonj. Dalla loro avevano Polsinelli, che aveva contattato Chiavone per convincerlo a mettersi da parte. L'inviato, un fabbro di nome Pasquino, aveva informato Chiavone della disfatta di Scotti consigliandogli di non compromettersi ulteriormente. Chiavone, convinto, si incontr\u00f2 con i due magistrati il giorno dopo in una cantina del centro dando l'assenso alla ricostituzione della milizia nazionale, e la promessa di neutralit\u00e0 al ripristino del governo nazionale, ma non volle consegnare i 450 fucili ricevuti a Gaeta, affermando che li conservava per difendere la citt\u00e0 contro i \u201cliberali\u201d dei paesi vicini, in particolare Casalvieri che si diceva stesse organizzando una marcia su Sora. In effetti, i liberali di Casalvieri, capeggiati dal sindaco mazziniano Alessio Mollicone, avevano pi\u00f9 volte minacciato di assaltare Sora.\nCon il ritiro di Chiavone alla Selva, os\u00f2 tornare a Sora il cav. Giuseppe Colucci, che da sottointendente borbonico, si era trasformato in sottogovernatore del governo provvisorio di Garibaldi e che dopo una sua personale piccola odissea fra Isernia e Napoli, si era rifugiato ad Atina probabilmente a casa del Visocchi. Ripartito La Grange, era andato a Cassino per sollecitarne l'adesione al nuovo corso ed ora si ripresentava a Sora. Amico di Liborio Romano, era uno dei trasformisti, che da borboniani erano diventati savoiardi pi\u00f9 per interesse che per convincimento.\nIl 28 novembre Alessio Mollicone, sindaco mazziniano di Casalvieri, era entrato in Sora alla testa di duecento mazziniani. Aveva come luogotenente Benedetto Fanelli uno dei pochi reduci della sfortunata Spedizione di Sapri di Carlo Pisacane.\nMollicone invit\u00f2 Chiavone a unirsi a lui, ma costui rifiut\u00f2, cos\u00ec il casalvierano prese il controllo della citt\u00e0 arrestando tredici persone compreso il parroco della Selva, don Raffaele Taddei.\nChiavone interpret\u00f2 quest\u2019ultimo atto come una grave provocazione e, rotta la tacita tregua, il 3 dicembre suonando a distesa una campana sganciata dal suo campanile e agganciata su una quercia in cima a una collina, richiam\u00f2 alle armi i suoi 400 seguaci a cui si un\u00ec spontaneamente una folla di simpatizzanti, in totale pi\u00f9 di mille uomini. Alonzi guid\u00f2 la folla ad uno scontro durissimo, che in sole tre ore liber\u00f2 Sora dai mazziniani costringendoli a una precipitosa fuga. Con essi fuggirono anche il Colucci e don Alfonso Visocchi che da Atina era accorso in aiuto di Mollicone con 200 militi.\nLa battaglia tra i mazziniani di Casalvieri e i resistenti di Sora. L\u2019invito fu accolto, e Luigi Alonzi scelse la strada della guerriglia ritirandosi prudentemente in montagna, allorch\u00e9 a Sora torn\u00f2 il sottogovernatore Colucci con 700 soldati perfettamente armati.\nChiavone resistette alle numerose ambasciate inviategli per convincerlo a desistere. Colucci emano' un bando ordinando inutilmente a tutti gli irregolari di consegnare le armi entro 24 ore. Scaduto il termine, e risultando inutile anche l\u2019estremo tentativo condotto dal giudice Annonj, il comandante piemontese ordin\u00f2 di marciare sulla Selva per procedere al disarmo forzato. Ma tutti i briganti si erano rifugiati sulle montagne portandosi appresso le armi, le suppellettili e le persone pi\u00f9 care.\nQuasi i piemontesi emisero i mandati di cattura per Chiavone ed i suoi seguaci, relativamente ai fatti del 3 dicembre. Alonzi era ora ufficialmente un brigante a cui non restava che entrare in clandestinit\u00e0 con la sua banda. Nel vicino stato pontificio intanto il papa Pio IX, convinto di avere l\u2019appoggio incondizionato di Napoleone III, dopo che Cavour aveva annesso l\u2019Umbria e le Marche, si schierava apertamente contro l\u2019invasore piemontese approvando, il 10 dicembre, i 28 punti decretati dalla Penitenzieria Apostolica che dichiarava illecito, tra l\u2019altro, prestare giuramento di fedelt\u00e0 a Vittorio Emanuele, arruolarsi nelle guardia nazionale e somministrare i sacramenti ai liberali non pentiti a cui andava negata anche la sepoltura in terra benedetta. La partecipazione alle cariche municipali era tollerata a condizione di non prestare giuramento di fedelt\u00e0 allo Statuto Albertino. Era comunque vietata qualsiasi attivit\u00e0 rivolta contro i soldati e i sudditi devoti di Francesco II o contro le persone ed i beni della Chiesa.\nAbbazia di Casamari.\nIl vescovo Montieri, che da sempre seguiva questa linea, eman\u00f2 immediatamente istruzioni conformi per la diocesi, ma rimase a Casamari ad organizzare qualcosa che potesse difendere pi\u00f9 concretamente la Chiesa e la Monarchia borbonica.\nL'abbazia, guidata dall'abate Michelangelo Galiucci, altro entusiasta propugnatore delle reazione, costituiva un centro di arruolamento dei borbonici, di raccolta di notizie e di smistamento delle armi. Questo grazie alla presenza del Montieri e alle ripetute visite del giovane sacerdote Eugenio Ricci che faceva la spola con Roma. Quest'ultimo era un pupillo del segretario di stato cardinale Giacomo Antonelli, lo stesso che, \u201cattraverso la Sacra Penitenzeria, autorizzava i confessori a promettere il paradiso a chi fosse caduto combattendo per i principi della legittimit\u00e0\u201d.\nA met\u00e0 dicembre Francesco II a Gaeta conged\u00f2, presumibilmente per penuria di cibo, due interi reggimenti della guardia reale e 50 uomini di ogni battaglione di cacciatori dei restanti reggimenti, circa uomini che le navi francesi trasportarono disarmati fino a Terracina con il preciso ordine di tornare nelle sedi di provenienza, per unirsi alle bande di irregolari e continuare la lotta per la restaurazione.\nAppena passato il confine, migliaia di questi congedati furono catturati dalle truppe piemontesi. Molti, per\u00f2, riuscirono a raggiungere i loro paesi o i centri di raccolta organizzati dai legittimisti. Le zone di frontiera, perci\u00f2, pullulavano di ufficiali e militari borbonici sbandati, che senza altre alternative, diventarono in massa \u201cbriganti\u201d. Tanti entrarono nella banda di Chiavone.\nNel mese di gennaio l'abbazia di Casamari fu al centro di importanti avvenimenti. Il Ricci, di concerto con il vescovo Montieri e l'abate Gallucci, avevano manovrato per costituire una forza d'intervento. Per renderla pi\u00f9 accetta ai bempensanti ne avevano affidato il comando ad un conte: Emile Theodule de Christen, alsaziano che aveva gi\u00e0 operato in Abruzzo agli ordini di La Grange. Il conte attivatosi per procurarsi il necessario, fu sorpreso dai francesi con un carico di armi e munizioni che gli venne sequestrato.\nDe Christen non era stato comunque trattenuto e si era avviato verso il confine trovando ad aspettarlo 400 uomini e una nuova dotazione di armi. L'obiettivo era Sora, centro favorevole ai borboni e in cui l'organizzazione gli aveva gi\u00e0 assicurato la collaborazione di Chiavone e l'appoggio di 200 contadini armati.\nLa spedizione part\u00ec dal convento di Scifelli la notte del 19 gennaio 1861, ma la divisione del generale De Sonnaz, si era gi\u00e0 acquartierata a Sora pronta a contrastarla. Anzi i soldati avevano in quei giorni operato una serie di retate catturando molti fiancheggiatori e avevano persino arrestato Maria, la sorella di Luigi e incendiando la casa del brigante. La notizia di questa presenza, o le difficolt\u00e0 incontrate nella marcia di avvicinamento a Sora, indussero De Christen ad ordinare la ritirata su Casamari credendosi l\u00ec al sicuro.\nSconfinamento piemontese.\nI piemontesi invece decisero di sconfinare ed attaccare il monastero. Chiavone corse ad avvertire De Christen appena in tempo per coprire la fuga sua e dei suoi uomini che abbandonarono una grande quantit\u00e0 di viveri, armi, munizioni insieme a migliaia di proclami stampati. Anche Montieri e Gallucci si rifugiarono a Veroli. Chiavone invece ripieg\u00f2 su Bauco (l'attuale Boville Ernica) mentre i soldati entravano nell'abbazia. Ad essi si era unita una teppaglia che si diede al saccheggio facendo man bassa di ogni cosa e dando alle fiamme la farmacia, il laboratorio e la biblioteca. Lo scempio dur\u00f2 fino a tarda sera quando, mascherati da frati per dileggio, i saccheggiatori rientrarono in \u201cprocessione\u201d a Sora. La mattina dopo, il 23, sulle piazze di Sora e di Isola, si vendevano gli oggetti sacri trafugati, ma il generale De Sonnaz, rendendosi forse conto di aver superato il limite, ordin\u00f2 di requisire e di distribuire alle chiese cittadine quanto era rimasto invenduto.\nIl 26 Sonnaz fece affiggere manifesti a sua firma con cui concedeva un'amnistia a tutti i chiavonisti che si fossero presentati a deporre le armi ed a giurare fedelt\u00e0 al re Vittorio Emanuele, ad esclusione di Luigi Alonzi, suo fratello Valentino e il suo portaordini Straccione, reduce da Gaeta.\nAll'una di notte del 26 gennaio, un'imponente colonna, costituita da granatieri, artiglieri e fanti, era uscita da Sora per stanare e sconfiggere definitivamente Chiavone, , che insieme agli altri legittimisti fuggiti da Casamari, si era trincerato dietro le robuste mura medioevali di Bauco. I leggittimisti erano divisi in tre gruppi comandati rispettivamente dal conte di Coataudon, dal duca Caracciolo e da De Christen. Chiavone con i suoi erano stati aggregati al gruppo di quest\u2019ultimo.\nDe Sonnaz inizi\u00f2 l\u2019attacco alle 6 del mattino con una massiccia carica a \u201cpasso di corsa\u201d dei fanti protetti da sei pezzi di artiglieria. L\u2019attacco dei fanti fu facilmente respinto, ma i cannoni continuarono a sparare fino alle 11.30, facendo per\u00f2 solo danni minimi. Quindi ripresero gli attacchi della fanteria, ma i ripetuti assalti non riuscirono a piegare la difesa dei borbonici per cui De Sonnaz si rassegn\u00f2 a chiedere un patteggiamento.\nLe trattative si tennero nel campo di De Sonnaz e si conclusero con un accomodamento che prevedeva l\u2019uscita immediata dallo stato pontificio di tutti i soldati piemontesi con la promessa di non rimettervi pi\u00f9 piede e De Christen si impegnava a non partecipare mai pi\u00f9 ad azioni di disturbo lungo la frontiera. I volontari erano liberi di andare dove volessero.\nL\u2019operazione fu certamente un grosso smacco per le preponderanti forze piemontesi che, secondo De Christen, subirono pesanti perdite \"tra prigionieri, feriti e morti circa 500 uomini e una dozzina di ufficiali, fra cui tre superiori\". Forse i numeri risultano un po\u2019 gonfiati, ma certamente i morti, nel solo battaglione granatieri, furono 14.\nViceversa Chiavone, partiti De Christen per Roma e Coataudon per l\u2019Abruzzo, assunse il comando dell\u2019intera banda e, per pavoneggiarsi come era uso, fece il giro dei paesi vicini a raccogliere riconoscimenti ufficiali e ovazioni. Ben presto per\u00f2 fu messo alle strette: la fuga di Montieri, la mancanza di rifornimenti e di contatti, i delatori, le incursioni dei piemontesi, lo costrinsero ad agire con prudenza massima e lui si rintan\u00f2 di nuovo sulle amate montagne di Sora.\nResa di Gaeta.\nAlle 3 del pomeriggio di mercoled\u00ec 13 febbraio, giunse per mezzo del telegrafo di recente attivazione, la notizia della resa di Gaeta. Sora fu illuminata a festa e le campane di tutte le chiese suonarono a distesa per celebrare la definitiva \u201cliberazione\u201d dai Borbone. Chiavone osserv\u00f2 il tutto dalla rocca di San Casto, e forse si rese conto, come tanti altri, che la notizia non era stata accolta con quell\u2019entusiasmo che gli occupanti si aspettavano.\nNei giorni successivi il \u201cbrigante\u201d pot\u00e9 studiare la consistenza, la distribuzione dei reparti, i luoghi di adunata e di addestramento dell\u2019esercito \u201coccupante\u201d e questo lo rese ancora pi\u00f9 prudente almeno sino a quando non fu richiamato a Roma.\nL\u00ec Francesco e Maria Sofia mantenevano in vita la corte in esilio, ospiti del papa nel Palazzo del Quirinale. Il principale animatore politico della corte era lo zio del re, conte di Trapani il quale presiedeva una sedicente \u201cassociazione religiosa\u201d che era di fatto l\u2019organismo cospirativo superiore che organizzava e coordinava la guerriglia nell\u2019ex regno. Lo stato maggiore era composto dai generali Tommaso Clary, Giuseppe Statella, Ferdinando Beneventano del Bosco e l\u2019ottantaquattrenne Pietro carlo Maria Vial de Maton. Da questa unit\u00e0 centrale si ramificavano i vari comitati locali.\nChiavone fu uno tra i primi convocati a Roma dove fu alloggiato in una caserma della contrada S. Sisto Vecchio. Vi si trattenne per una cinquantina di giorni con qualche breve interruzione per tornare sui monti ciociari a mantenere i contatti con i suoi uomini. Ebbe modo cos\u00ec di incontrare ripetutamente tutti i generali dello stato maggiore, molti prelati, concordando piani di azione e ricevendo finanziamenti e lettere di presentazione. La vista poi di tanti soldati sbandati dell\u2019ex esercito borbonico ridotti all'accattonaggio, sicuramente lo convinse che la sua scelta, quella di combattere per restaurare la vecchia monarchia, fosse quella giusta, perch\u00e9 lui non era certamente costretto ad elemosinare il pane, anzi era continuamente ricevuto e riverito da tanti personaggi importanti.\nA marzo, dopo essere stato ricevuto persino dal re e dalla regina, part\u00ec alla volta di Castro (l'attuale Castro dei Volsci) dove in breve tempo riusc\u00ec a concentrare una banda di oltre duecento uomini, per la maggior parte provenienti dalla Selva di Sora. Chiavone torn\u00f2 alla Selva la notte del 29 aprile 1861 in tempo per venire a conoscenza dell\u2019ennesima fucilazione: due dei suoi erano stati fucilati nel pomeriggio. Questo lo rafforz\u00f2 nell\u2019idea che bisognava agire subito e cos\u00ec fu.\nDopo una marcia di una settantina di chilometri, il 3 maggio 1861 piomb\u00f2 su Monticelli (l'attuale Monte San Biagio), saccheggi\u00f2 il paese, uccidendo il sindaco, bruciando le carte dell\u2019archivio, distruggendo i ritratti di Vittorio Emanuele e di Garibaldi, appiccando il fuoco a molte case e proclamando la restaurazione del governo borbonico. Alcuni abitanti del posto, ammirati per tale impresa, si unirono alla banda di Chiavone.\nL'intervento di alcune compagnie del 1\u00ba reggimento di fanteria provenienti da Fondi e da Gaeta, lo costrinsero a ripiegare. Pass\u00f2 per Pastena e Pico ,che mise a sacco, e si impadron\u00ec di Lenola insorta. L\u2019Alonzi questa volta accett\u00f2 lo scontro che si protrasse durissimo e sanguinoso dalle 14:30 fino alle 17:00 quando, avendo subito gravi perdite, fu costretto a lasciare il paese dirigendosi verso Falvaterra in territorio pontificio. Nonostante la sconfitta, la banda si era notevolmente ingrossata raggiungendo 350 unit\u00e0.\nComandante in capo delle truppe del re delle due Sicilie.\nIl fatto che una banda legittimista fosse cos\u00ec agguerrita e mobile impressionarono e spaventarono la popolazione dell\u2019intera valle del Liri, dalla Marsica fino al mare. Si sparse la voce che il 15 maggio un\u2019armata di uomini avrebbe invaso tutta la parte settentrionale della provincia di Terra di Lavoro a cominciare da Sora. Si trattava di esagerazioni, perch\u00e9 se \u00e8 vero che attraverso la frontiera pontificia transitassero numerosi \u201cribelli\u201d, molti di loro erano solo di passaggio, diretti in Abruzzo, nel Molise, in Irpinia. Chiavone era di nuovo a Roma per raccogliere i frutti della sua ultima impresa: ricevuto al Quirinale, era stato nominato da Francesco \u201ccomandante in capo delle truppe del re delle due Sicilie\u201d e gli era stato consegnato un sigillo ufficiale con lo stemma borbonico per rendere \u201cufficiali\u201d gli ordini da lui emanati. Torn\u00f2 nella sua terra natale insuperbito dall'illusione di essere ormai alla pari con l'alta aristocrazia e, da quel momento, prese ad ostentare il suo titolo con un abbigliamento piuttosto eccentrico e pittoresco: giacca e pantaloni di velluto, corpetto rosso con doppia fila di bottoni dorati, sandali, cravatta, fascia azzurra, sciarpa, cintura con un pugnale e due pistole, cappellaccio di feltro, orologio d\u2019oro, bracciali, collane e anelli.\nPer un po\u2019 si stabil\u00ec a Monte San Giovanni Campano, poi, \u201capprofittando della scarsezza delle truppe nella valle di Roveto, marciando a ridosso della frontiera, piomb\u00f2 su Roccavivi, un paese con un migliaio di anime dove, con saccheggi e taglie, si riforn\u00ec di viveri e denaro. Con manovra fulminea pass\u00f2 il Liri ed entr\u00f2 nel villaggio di S. Giovanni, non trovando pane n\u00e9 soldi, bruci\u00f2 le abitazioni del borgo e velocemente ripasso' il confine, riparando in territorio amico.\u201d Questa incursione indusse il governo italiano a rafforzare la presenza dell'esercito: il 21 maggio, giunse nella valle del Liri il 44\u00ba reggimento di fanteria comandato dal colonnello Lopez proveniente da Modena, il 3\u00ba battaglione del reggimento fu dislocato all\u2019Aquila, il 2\u00ba a Civitella Roveto, il 1\u00ba prese stanza a Sora dove fu pure stabilita la sede del comando. Successivamente anche la 6\u00aa compagnia del 2\u00ba battaglione agli ordini del capitano Guglielmo Zanzi fu spostata Da Civitella Roveto a Sora. Contemporaneamente Gaeta che era sotto il comando del generale Giuseppe Govone fu rafforzata coll'arrivo del 43\u00ba reggimento fanteria.\nQualche giorno dopo l\u2019arrivo, il Lopez ricevette da Chiavone l\u2019ingiunzione scritta a cedere le armi depositandole in una chiesetta della Selva. Come scrive il capitano Zanzi nelle sue memorie: \u201cIl mio colonnello per risposta usc\u00ec fuori con una compagnia ed un cannone, e lo salut\u00f2 con due o tre palle. Bast\u00f2 solo questo per metterlo in fuga, e fugg\u00ec gridando: \u00abMorte ai piemontesi! Viva Francesco II!\u00bb\u201d.\nIl 26 maggio 1861, per\u00f2 Chiavone si dimostr\u00f2 pi\u00f9 efficace: la sua banda composta da circa 150 briganti, partendo da Monte Sant'angelo, irruppe in Sora, durante i festeggiamenti patronali, col solo intento di seminare lo scompiglio e di sfidare la forza pubblica del nuovo governo. In quell'occasione, consent\u00ec ai suoi uomini di distruggere il busto di Vittorio Emanuele II, ma protesse quello di Garibaldi.\n\u201cDi fatti mentre la processione rientrava in chiesa, verso le nove a.m. dalla detta montagna si videro discendere uomini armati che mettevano gridi, anzi urli indistinti, tirando parecchie schioppettate. Tanto bast\u00f2 a mettere in soqquadro la citt\u00e0 ed in costernazione l\u2019immenso popolo radunato o per commercio o per devozione, i quali si abbandonarono a precipitosa fuga\u201d. Cos\u00ec telegraf\u00f2 Rispoli, vicegovernatore di Sora, al governatore di Caserta. Ed il capitano Zanzi, sempre nelle sue memorie, scrisse: \u201cChi non ha veduto lo spavento improvviso impossessatosi di quella massa di popolo, raccolta a salmeggiare intorno alla statua, non \u00e8 possibile immaginarlo! Fu un fuggi-fuggi generale, spaventevole, urtandosi, accavallandosi, ammassandosi uno sull\u2019altro, incominciando da quelli che portavano la santa che, per essere pi\u00f9 lesti a fuggire, la buttarono a terra, senza rispetto e riguardo anche al suo bel manto, e alle sua splendida corona che le cingeva la fronte. La povera Madonna rimase sola, abbandonata in mezzo alla strada, finch\u00e9 alcuni fedeli la rialzarono e la riportarono in chiesa\u201d.\nLe truppe reagirono prontamente e con efficacia appoggiate anche da molti civili, ma impiegarono comunque tre ore per mettere in fuga i briganti. Sul terreno restarono due morti e tre feriti.\nLo scalpore fu enorme. Chiavone operava con perfette tecniche da guerriglia, con attacchi fulminei volti a terrorizzare e ritirate altrettanto veloci, se necessario anche oltre il confine pontificio. D\u2019altra parte le truppe nazionali si sentivano esposte, non addestrate a questo modo di combattere e non facevano altro che chiedere rinforzi. In effetti, nell'arco di un solo giorno, alcuni reparti di guardia nazionale di Arpino furono spostati ad Isola del Liri e da Civitella arrivarono a Sora altre due compagnie del 2\u00ba battaglione del 44\u00ba reggimento. La cosa non impression\u00f2 l'Alonzi che il 28 maggio 1861, alle 2 del mattino, con 60 compagni attacc\u00f2 Castelluccio (l'attuale Castelliri) mettendo in fuga i 20 militi della guardia nazionale locale. I briganti saccheggiarono la casa del loro comandante insieme a quelle di altri tre ricchi cittadini e, dopo aver svuotato un paio di botteghe di generi alimentari, assaltarono il comune fracassandone gli arredi e danneggiando l\u2019archivio. Poi con la stessa velocit\u00e0 con cui erano arrivati, si ritirarono sui monti circostanti. Fuori tempo, arrivava intanto ad Isola del Liri una compagnia dislocata da Cassino.\nIl 29 maggio, allarmati dalla situazione, il generale Della Rocca ed il generale Villarey si incontrarono con alcuni ufficiali dell\u2019esercito e con i capitani della guardia nazionale della zona. Da questo incontro scatur\u00ec un potenziamento e una riorganizzazione dei reparti impegnati a reprimere il brigantaggio. Si cominci\u00f2 ad esempio ad osservare con pi\u00f9 attenzione sia i luoghi che i suoi abitanti ad iniziare dalle loro tendenze politiche. Ad esempio il capitano Zanzi, la cui compagnia era stata dislocata ad Isola del Liri, scrisse che la popolazione di Isola era spaurita e sospettosa; \u201cnon troppo pervertita, ma superstiziosa, bigotta, paurosa ed anche indifferente e poco curante di qualsiasi avvenimento politico\u201d.\nIl colonnello Lopez aveva ricevuto le stesse impressioni: a Sora avevano tutti paura di Chiavone che contava molti amici nella popolazione, ma anche quelli che non erano suoi amici, si rifiutavano di collaborare con le autorit\u00e0. Serviva quindi anche una polizia efficiente, che invece era per il momento pressoch\u00e9 inesistente. Informava inoltre il generale Govone che il convento di Trisulti era usato come base di rifornimento e rifugio per gli uomini di Chiavone.\nI periodi di intervallo fra un'incursione e la successiva, per\u00f2, la maggior parte di loro, preferivano trascorrerli nelle proprie case, con le loro famiglie dedicandosi ai normali lavori agricoli; in questo protetti da un'omert\u00e0 assoluta. All'occorrenza si usavano rifugi in montagna, ma sempre vicini alla Selva di Sora. Chiavone in particolare ne prediligeva uno: la casa della sua amante Olimpia Lisi, vedova Cocco in contrada \u201cCase Cocchi\u201d del comune di Veroli. Vi rest\u00f2 per quasi tutto il mese di giugno spostandosi soltanto di tanto in tanto per disorientare l\u2019esercito piemontese. Questo e gli altri rifugi erano ben provvisti anche perch\u00e9 da Roma c\u2019era un flusso costante di rifornimenti.\nLa frequenza e la velocit\u00e0 degli spostamenti non metteva per\u00f2 la banda completamente al riparo. Gli arresti anzi, erano cos\u00ec numerosi da costringere alla costruzione di un nuovo carcere fuori le mura di Sora. I relativi lavori presero il via il 10 giugno.\nGli arrestati erano tuttavia subito rimpiazzati. Il 31 gennaio 1861 erano scaduti i termini di presentazione alle armi per i coscritti della leva militare bandita dal ministro Manfredo Fanti il 20 dicembre 1860, leva che prevedeva otto anni di servizio per gli estratti a sorte. Ci si poteva far esonerare per motivi familiari o farsi sostituire da un volontario pagando una tassa di 240 ducati, ma queste erano cose da ricchi. Molti figli dei contadini erano pertanto alla macchia come renitenti alla leva. Se a questo si somma il diffuso sentimento lealista nei confronti dei Borboni e la delusione delle aspettative di democrazia e giustizia sociale destate da Garibaldi, ecco spiegato il continuo afflusso di aspiranti \u201cbriganti\u201d. Ed il fenomeno non era limitato alla Terra di lavoro, ma diffuso nell'intero territorio dell\u2019ex Regno delle due Sicilie.\nAssecondando la sua smisurata vanit\u00e0, corroborata dalla sua amante Olimpia, che vedeva in lui un redivivo Napoleone, Chiavone quindi, in quell'estate del 1861, pot\u00e9 scatenare una reazione continua e rabbiosa recando serie perdite al nemico con saccheggi e uccisioni. Le sue scorribande venivano operate su un territorio molto esteso lungo il confine, dalla zona di Fondi fino alla Marsica. Molti paesi furono occupati e devastati.\nIl 18-19 giugno aveva effettuato un'incursione dimostrativa in Abruzzo e, dopo una tappa alla Selva, era ripartito per i monti di Fondi. Centinaia di chilometri in pochissimi giorni!\nIl 27, con 50 briganti, scese di nuovo a Roccavivi e saccheggi\u00f2 le case dei liberali. I soldati accorsi ammazzarono per sbaglio due guardie nazionali locali scambiate per briganti perch\u00e9 vestite come loro. Il 30 in preparazione di un\u2019altra spedizione, scrisse una lettera al sindaco di Balsorano: \u201cComando delle Brigata dell\u2019armata Napoletana. - Signor Sindaco, alla vista della suddetta subito si alzi la voce del nostro augusto sovrano e si togliono le bandiere dei Savoi e si alzano quello di Francesco Burboni, se non altrimenti il paese sar\u00e0 dato sacco e fuoco, e pronte di trovare due mila razioni di pane e formaggi, pronti nella mia venuta in Balsorano. \u2013 30 giugno 1861 - Il generale in capo \u2013 Chiavone -\u201d.\nSpedizione in Abruzzo.\nL'ininterrotta ed efficace azione di Chiavone aveva creato nella popolazione e nelle autorit\u00e0 un allarme diffuso e spesso eccessivo. Il sottogovernatore Rispoli inviava frequenti dispacci al suo superiore di Caserta scrivendo che Chiavone aveva riunito addirittura armati e cinque cannoni e che era imminente l\u2019assalto al punto da richiamare a Sora il generale Govone che si trattenne per diversi giorni temendo un\u2019incursione a Isola del Liri in occasione della festa del Crocifisso. Ma il brigante aveva un obiettivo pi\u00f9 importante: una spedizione in Abruzzo per collegarsi alla banda di Centrillo che dominava l\u2019altopiano delle Cinquemiglia ed a quella di Tasciola che dominava la Majella.\nDomenico Coja, detto Centrillo, era nato a Castelnuovo al Volturno (l\u2019attuale Rocchetta a Volturno), ma era vissuto a Cardito ed era un liberale mancato. Nel 1848 aveva esultato per la costituzione elargita da Ferdinando II cercando anche di infondere l\u2019amore per la libert\u00e0 ai suoi concittadini. Come soldato dell\u2019esercito napoletano, aveva partecipato in Lombardia alla 1\u00aa guerra d\u2019indipendenza. Era stato congedato nel 1851 e da allora era stato perseguitato per le sue idee liberali, nel 1853 era stato condannato a sette anni di carcere. Nel 1860 era a capo della guardia nazionale del suo paese, quando, improvvisamente, si diede alla macchia con trenta suoi compagni per passare nelle file dei legittimisti. Anche lui era stato ricevuto a Gaeta e, l'11 gennaio del 1861, alla testa di un centinaio di uomini aveva attaccato Castellone al Volturno. Centrillo e Chiavone si erano conosciuti a Roma, nell'osteria di Campo de' Fiori frequentata da tutti quelli che erano, o ambivano a diventare, partigiani borbonici.\nAllo scopo di riunire sotto il suo comando anche le bande abruzzesi, il 17 luglio Chiavone mosse alla testa di 180 uomini, lasciandone alcuni sulle alture della Selva affinch\u00e9, con finti attacchi, disorientassero gli italiani.\nLa banda si avvi\u00f2 lungo la Valle Roveto, attacc\u00f2 e saccheggi\u00f2 diversi centri come Morrea, San Giovanni Valle Roveto, Roccavivi, San Vincenzo Valle Roveto e oltre i passi montani della Serra Lunga il paese di Collelongo da cui il 18 dovette fuggire perch\u00e9 incalzata da soldati e militi nazionali partiti da Avezzano. Riusc\u00ec a rifugiarsi a Villavallelonga, che il 19 fu costretta ad abbandonare per bivaccare nei boschi. Di nuovo attaccata, dovette ulteriormente ripiegare dandosi alla macchia dopo aver lasciato sul terreno un morto ed alcuni feriti.\nIl capitano Wulten a questo punto decise di spostarsi con i suoi soldati a Pescasseroli per impedire il ricongiungimento della banda di Chiavone a quella di Centrillo, lasciando a Collelongo solo i 17 militi della guardia nazionale di fatto inermi di fronte ad un nuovo attacco. Tuttavia Chiavone, titubante per l\u2019intero giorno, la sera del 20 desistette, super\u00f2 i monti della catena di Serra Lunga e torn\u00f2 nella Valle Roveto, volendo attraversare il Liri. Era gi\u00e0 notte quando la banda tent\u00f2 il guado vicino a Balsorano, ma venne l\u00ec sorpresa dai 50 uomini del luogotenente Malagula. Lo scontro fu violento con cinque morti e molti feriti fra i briganti e tre morti fra i soldati. La banda si disperse.\nI cadaveri dei cinque briganti furono esposti in piazza a Sora dalle 2 del pomeriggio fino alle 20 quando furono sepolti, senza alcun rito, fuori delle mura del cimitero.\nI sopravvissuti vagarono per giorni nei boschi intorno a Sora, molti vennero catturati. Si sparse perfino la voce falsa che Chiavone fosse stato ferito, viceversa, dopo aver accompagnato 50 suoi uomini feriti all'ospedale di Monte San Giovanni Campano, and\u00f2 a Roma per l\u2019usuale rapporto. Torn\u00f2 con altri soldi per finanziare le future campagne insieme alle solite fatue onorificenze.\nQueste ultime scorribande, seppur dall'esito non completamente positivo, contribuirono ad aumentare enormemente la fama della banda di Chiavone e in quegli ultimi giorni di luglio un\u2019altra massiccia schiera di poveri illusi, arruolati dalla centrale di Roma, varcarono il confine per farne parte. Erano allettati dall'avventura e dalla paga di 4 carlini al giorno (pi\u00f9 del doppio di quanto poteva sperare di guadagnare un contadino). Prima venivano riuniti nei centri di raccolta di Scifelli, Veroli, Alatri, Anagni e Velletri, dove ricevevano le armi e un rozzo addestramento. Erano poi smistati dai comitati borbonici di Frosinone, di Alatri e di Velletri. Molti di loro, come gi\u00e0 detto, si unirono a Chiavone la cui forza raggiunse rapidamente i 500 combattenti anche se l\u2019armamento era molto scadente. Ai moderni fucili con canne rigate dell\u2019esercito nazionale, i briganti opponevano gli schioppi da contadino o obsoleti fucili di varia origine, spesso frutto dei saccheggi delle ex caserme. Di uniforme poi, nemmeno l\u2019ombra. Di solito il brigante indossava una giubba militare qualsiasi, pantaloni e ciocie comuni.\nViceversa le tecniche, le tattiche e le strategie di combattimento erano addirittura avveniristiche. Si attaccava sempre in luoghi e momenti inaspettati e soprattutto nelle situazioni che potevano destare maggiore scalpore urlando per intimorire e disorientare, chiamandosi ripetutamente per sembrare pi\u00f9 numerosi, sempre attenti al fischio di ritirata del capo. Mai di fronte, ma prima da un lato e subito dopo dall'altro e sempre da posizioni favorevoli come colline o strapiombi. Andava subito sviluppato il massimo volume di fuoco, sparando sempre per colpire e verso il basso perch\u00e9, se il colpo andava a vuoto, un proiettile che rimbalza sul terreno fa pi\u00f9 paura di uno che fischia a vuoto nell'aria. Per assicurare la massima precisione di tiro bisognava sempre trovare un appoggio per l\u2019arma, come una roccia o un albero. Di notte, bisognava aspettare che il nemico sparasse per primo cos\u00ec da poter usare come riferimento il lampo della sua arma. Non si sparavano mai due colpi dalla stessa posizione. Sul chi colpire, Chiavone raccomandava di sparare di preferenza sui comandanti, la perdita del capo spesso induceva i soldati alla fuga. Nel corpo a corpo si preferivano le armi da taglio, coltelli e baionette, al calcio del fucile, in modo che le ferite risultassero mortali. Per incutere il massimo terrore, non si facevano prigionieri ma si massacravano tutti sul posto.\nInoltre l'Alonzi poteva contare sull'aiuto di boscaioli, contadini e contadine che, oltre a procurare e trasportare i rifornimenti, costituivano un ottimo servizio di avvistamento e all'erta nei confronti dei soldati nazionali. D\u2019altra parte chiunque avesse osato tradirlo od ostacolarlo andava incontro a punizioni esemplari, non ultima la morte.\nA fine luglio si verificarono alcuni episodi che chiariscono il clima di terrore in cui vivevano i cittadini del circondario. Un contadino di Sora fu infatti ucciso dai briganti ed un altro di Isola fu ferito solamente perch\u00e9 erano stati visti parlare con i carabinieri. Francesco Homodei, il nuovo capo del distretto di Sora, chiese per telegrafo a De Caro, governatore di Caserta, l'autorizzazione ad arrestare per rappresaglia la zia e l\u2019altra sorella di Chiavone e le modalit\u00e0 per risarcire le famiglie colpite. Nel frattempo, per\u00f2, i soldati che erano andati a prelevare il corpo dell\u2019ucciso furono attaccati da 200 briganti e costretti a rifugiarsi in citt\u00e0. Si pavent\u00f2 un assalto a Sora che poi non avvenne. Ma, nonostante l\u2019arresto della zia e della sorella dell'Alonzi, di Caterina e Teresa Di Lungo, moglie e sorella dell\u2019assassino, nella cittadinanza si consolid\u00f2 il convincimento che, nella sfida fra i due contendenti, il pi\u00f9 forte fosse Chiavone.\nIl colonnello Lopez decise allora di attaccare con decisione i briganti che, stazionando sopra monte Sant'Angelo, tenevano in scacco Sora. Lo fece con un inusuale spiegamento di forze perch\u00e9 era deciso a sgominare la banda. La sera dell\u20198 agosto 1861, due compagnie attaccarono, una dal versante nord, l\u2019altra da sud. Queste dovevano scalare il monte prima dell\u2019attacco frontale da est di altre due compagnie. Le prime due compagnie raggiunsero le loro posizioni in vetta all'alba dopo aver marciato al buio e sotto un violento temporale. All'alba, l\u2019attacco coordinato delle quattro compagnie del 43\u00b0 agli ordini del maggiore Bianchi ebbe parziale successo riuscendo a disperdere la banda che lasci\u00f2 sul terreno 17 morti, compreso uno, fucilato sul posto subito dopo la cattura e riport\u00f2 numerosi feriti, ma non fu sgominata come era nelle intenzioni del colonnello Lopez.\nGli stranieri.\nFin dall\u2019inizio il legittimismo borbonico era stato un mondo estremamente composito e per nazionalit\u00e0 (per citarne qualcuno: la Grange, de Christen, Coataudon) e per ceto. L\u2019estate e l\u2019autunno del 1861 furono per\u00f2 le stagioni degli stranieri.\nDopo i banditi indigeni, scrisse Marc Monnier, \u201cavemmo gli avventurieri di tutti i paesi del mondo inviati da Roma, da Marsiglia o da Trieste, dai comitati borbonici. Questa volta non furono pi\u00f9 la corte di Roma e di Napoli soltanto che fecero parte della cospirazione, ma tutti i sovrani spodestati e forsanche alcuni principi regnanti. Napoli divenne il punto di mira di tutta l\u2019Europa legittimista, la quale sper\u00f2 un momento di riacquistare le province meridionali e l\u2019Italia\u201d.\nIl primo ad arrivare a casa di Olimpia in contrada Cocchi, il 9 settembre, fu Ludwig Richard Zimmermann. Era il latore di una lettera di presentazione del generale Clary per Chiavone. Non trov\u00f2 il brigante che pure, da febbraio, aveva eletto la casa dell\u2019amante a suo quartier generale. Mentre lo aspettava, arriv\u00f2 Antonio Teti che prese in consegna la lettera e si offr\u00ec di accompagnarlo oltre confine. Sulla cima di monte Favone fu ricevuto dal capitano Mattei, il luogotenente della banda che, secondo le disposizioni impartite dal Clary, si mise a disposizione del tedesco, il quale si mise immediatamente all\u2019opera. Come prima cosa suddivise i 240 uomini che bivaccavano nella zona e costituivano il nucleo principale della banda, in due compagnie, una affidata al comando del Mattei e l\u2019altra al capitano Antonio Salvati e tenendo per s\u00e9 l\u2019incarico di luogotenente. A mezzogiorno finalmente arriv\u00f2 Chiavone. Anche lui accolse cordialmente lo Zimmermann, prendendo atto del suo alto incarico e approvando \u201cipso facto\u201d il suo operato.\nIl 10 settembre il maggiore Reverberi alla testa di 115 soldati distrusse la casa di un tale Luigi Sarra e un annesso capanno che fungeva da magazzino per i rifornimenti della banda Chiavone. Poi prese a risalire la montagna lungo il sentiero che portava al covo dei briganti, attaccato da una cinquantina di loro, li sbaragli\u00f2, uccidendone 18. Fu un\u2019innegabile vittoria degli italiani, ma nel rapporto che il colonnello Lopez fece al comando di Gaeta, si sottolineava che, nell\u2019occasione, i briganti erano apparsi maggiormente organizzati ipotizzando la presenza fra le loro file di qualche professionista delle arti militari.\nIl giorno 15 Zimmermann, con 50 uomini, guid\u00f2 un\u2019incursione da lui fortemente voluta, ma tiepidamente appoggiata da Chiavone. La banda, divisa in due gruppi, attacc\u00f2 quasi contemporaneamente Roccavivi e Balsorano provocando la mobilitazione di centinaia di uomini dell\u2019esercito unitario e ritirandosi subito dopo sui monti circostanti.\nIl 16 settembre 200 soldati attaccarono monte Favone, furono tenuti a bada con una fitta sassaiola fino a quando non decisero di ripiegare su Isola e Castelliri. Lo scontro cost\u00f2 la vita ad un sergente, un soldato ed un giovane brigante. Subito dopo Zimmermann guid\u00f2 con 20 uomini una ricognizione su Sora, avvistati da una pattuglia, furono messi in fuga raggiungendo, dopo un\u2019ora, il campo base. Zimmermann ragguagli\u00f2 sull\u2019accaduto, denunciando la morte di un brigante e di cinque soldati.\nIl 17 una colonna italiana usc\u00ec da Sora, Zimmermann la sorvegliava con il cannocchiale e quando si accorse che gli ufficiali italiani stavano facendo altrettanto, ordin\u00f2 ai suoi di inscenare uno spettacolo provocatorio di canti e balli. La risposta dei soldati fu agghiacciante: un pastore che riforniva Chiavone fu condotto ai piedi del monte e passato per le armi, dopodich\u00e9 i soldati rientrarono a Sora. A Zimmermann non rest\u00f2 altro da fare che recarsi con 15 uomini sul posto e dare sepoltura al gregario.\nSubito dopo si diressero a Castelliri dove trovarono ospitalit\u00e0 presso un amico vicino a quella che veniva chiamata \u201cCasa dei Lombardi\u201d. Dopo essersi rifocillati decisero di condurre un\u2019azione dimostrativa. Cinque di loro guidati da Zimmermann si avvicinarono alle porte di Isola sparando all\u2019impazzata, mentre i restanti dieci davano fuoco a \u201cCasa dei Lombardi\u201d. Provocato l\u2019allarme generale, fuggirono a Casamari fermandosi a bere in un'osteria in compagnia dei gendarmi pontifici.\nIl giorno successivo Zimmermann si incontr\u00f2 con Chiavone a casa di Olimpia e qui ricevettero insieme la notizia che la banda di Centrillo che operava sulle Mainarde si sarebbe unita a loro. La notte Chiavone fece accendere molti fuochi per segnalare a Centrillo di aver ricevuto la notizia e ne ebbe in risposta altrettanti fal\u00f2. L\u2019operazione fu per\u00f2 preclusa dall\u2019attenta sorveglianza della Valle Roveto da parte dell\u2019esercito, anzi il 21 settembre le Mainarde furono rastrellate da 800 italiani che dispersero la banda costringendo i superstiti a rifugiarsi sul Monte Meta (la cima pi\u00f9 alta della catena). Anche questo secondo tentativo di coordinamento e fusione era fallito. A Chiavone non rest\u00f2 che inviare il suo vice a Roma per ragguagliare il coordinamento centrale e ricevere ulteriori istruzioni e aiuti. Zimmermann dopo essere stato ricevuto dal re, incontr\u00f2 il conte Henri de Cathelineau che gli illustr\u00f2 un nuovo piano d\u2019azione. Esso consisteva nella creazione negli Abruzzi di alcuni nuclei armati comandati da ufficiali stranieri che, al momento opportuno, avrebbero appoggiato l\u2019azione del generale Jos\u00e9 Borjes che aveva l\u2019incarico di formare un vero e proprio esercito di \u201cliberazione\u201d in Basilicata e poi risalire la penisola fino a Napoli.\nSeguendo questo piano, il colonnello Henri Arnous de Riviere aveva raccolto armi e uomini ed era gi\u00e0 in procinto di partire per raggiungere Chiavone. Lo Zimmermann, anche se promosso maggiore, era stato evidentemente spodestato dal de Riviere, ma avrebbe guidato una seconda spedizione ancora pi\u00f9 consistente.\nFra il 3 ed il 4 di ottobre il capitano Zanzi sferr\u00f2 con la sua 6\u00aa compagnia, un altro attacco alle posizioni dei chiavonisti espugnando uno dei loro accampamenti, uccidendone quattro e requisendo due buoi ed altri viveri. Zanzi ricevette le congratulazioni dei superiori. L\u2019Osservatore Romano, come innumerevoli altre volte, invece fals\u00f2 i fatti scrivendo di una fantomatica vittoria di Chiavone e di altrettanti fantomatici 200 caduti nell\u2019esercito italiano.\nIl 19 ottobre arrivarono sul monte Ortica, il rifugio impervio dove la banda si era ritirata dopo la sconfitta, i rifornimenti portati da Zimmermann e dal francese Rivi\u00e8re insieme a sessanta uomini, raggiungendo cos\u00ec la forza di 400 effettivi ben armati. Zimmermann probabilmente inform\u00f2 Chiavone del tentativo di insurrezione generale gi\u00e0 avviato da Borjes in Calabria, ciononostante non riusc\u00ec a convincerlo ad attaccare Sora e nemmeno, qualche giorno dopo, a fare un\u2019incursione in Valle Roveto. Si andavano approfondendo cos\u00ec le fratture fra il pragmatismo popolano e la sete di avventura degli stranieri. Intanto, mentre Chiavone si tratteneva a casa della sua amante Olimpia, al campo c\u2019erano numerosi nuovi arrivi. Tra loro, il conte Edwin Kalckreuth di Gotha, Giuseppe Conte brigante di Fondi e due ufficiali bavaresi.\nComposizione della banda \"Chiavone\".\nLa banda di Chiavone nell\u2019ottobre del 1861 era cos\u00ec costituita:\nL\u2019intera truppa contava 20 ufficiali, un medico, 59 sottufficiali e caporali, 7 trombettieri e 343 soldati, per un totale di 430 uomini.\nAltri stranieri.\nDurante tutto ottobre, fin quasi alla fine del mese, il tempo si era mantenuto sereno e Chiavone era restato senza problemi a casa di Olimpia, dove, con la scusa d\u2019aspettare ordini e altri rinforzi, circondato da una pseudo corte, scimmiottava la vita dei nobili a cui era evidentemente legato da un sentimento di amore e odio. La sua amante lo assecondava, anzi lo spronava in questo, anche lei pervasa da un senso di rivalsa nei confronti dei \u201csignori\u201d. Verso la fine del mese, il tempo si mise al brutto e i briganti, stipati nelle grotte, cominciarono a penare per il freddo e la fame, visto che si erano interrotti anche i rifornimenti. Chiesero allora di scendere a valle, ma Chiavone neg\u00f2 loro ripetutamente il permesso nonostante fossero iniziate le prime diserzioni.\nIl 2 novembre, le condizioni divennero disperate e Zimmermann diede l\u2019ordine di marciare su casa Cocco. Lungo la strada furono raggiunti da una staffetta di Chiavone con l\u2019ordine di acquartierarsi a Fontana Fratta, a un miglio dalle case Cocchi. L\u2019ordine fu rispettato anche se Zimmermann, Kalckreuth e l\u2019irlandese O\u2019Keeff comunque proseguirono fino alla casa di Olimpia.\nIl giorno dopo Zimmermann tent\u00f2 nuovamente di convincere Chiavone ad attaccare, ma il capobanda si offese per l\u2019insistenza e i due litigarono arrivando a minacciarsi reciprocamente con le pistole. L\u2019Alonzi cap\u00ec di aver esagerato e fece marcia indietro. Insieme si recarono all\u2019accampamento della truppa dove Chiavone, con un discorso di circostanza rivolto ai suoi uomini, si impegn\u00f2 ad attaccare il nemico di l\u00ec a pochi giorni. Dopodich\u00e9 si rintan\u00f2 di nuovo da Olimpia. Il 5 novembre, avendo ricevuto notizie rispetto al comportamento dei soldati francesi che si dimostravano troppo interessati ai movimenti della sua banda, temendo una loro collaborazione con i nazionali e quindi un imminente attacco di questi ultimi, separ\u00f2 le compagnie, dislocando gli uomini a difesa dei principali sentieri che portavano alla montagna. A mezzogiorno, mentre pranzava con Zimmermann che era andato a casa Cocco per protestare contro tale provvedimento, risuonarono numerosi spari provenienti da Fontana Fratta. Poi, numerose altre fucilate: i segnali d\u2019allarme delle diverse postazioni. Chiavone affid\u00f2 al tedesco la direzione delle operazioni e si rifugi\u00f2 di volata sul monte Favone con il pretesto di controllare la battaglia dall\u2019alto.\nZimmermann si precipit\u00f2 verso Fontana Fratta e vide che l\u2019attacco proveniva da due compagnie di soldati e un reparto di guardia nazionale. Al comando c\u2019era il capitano Benzoni. Lo scontro si protrasse per circa due ore, ma alla fine gli italiani, per evitare l\u2019accerchiamento, furono costretti a ripiegare su Castelliri che, posizionato su un cocuzzolo, con alte mura, poteva apparire inespugnabile, ma i briganti attaccarono con tale impeto che costrinsero i soldati a ritirarsi precipitosamente abbandonando la maggior parte dell\u2019equipaggiamento, compresi 53 fucili, per rifugiarsi a Isola del Liri. Zimmermann scrisse nelle sue memorie, probabilmente esagerando, che i nazionali subirono una ventina morti, mentre i briganti solo una decina di feriti. Durante lo scontro si erano distinti per coraggio Conte, Mattei e l\u2019irlandese O\u2019Keeff.\nI briganti entrarono in paese dando fuoco alla casa comunale e ad alcune case di \u201csignori\u201d. Saccheggiarono anche qualche negozio. Le fiamme e le colonne di fumo, ben visibili da Isola, gettarono nel panico i suoi abitanti ancora memori della strage subita nel 1799 ad opera dei francesi. Per fortuna Isola fu risparmiata anche perch\u00e9 i chiavonisti temevano l\u2019arrivo di altre truppe da Sora.\nIl sacco di Castelliri gener\u00f2 effetti contrastanti. A Sora Francesco Homodei, che, a seguito dell'integrazione amministrativa fra Nord e Sud dell\u2019Italia, dal 1\u00ba novembre aveva assunto l\u2019incarico di sottoprefetto, era preoccupato perch\u00e9 il partito filo-borbonico aveva ripreso baldanza e i contadini, prestando fede ad una certa suggestiva propaganda, davano per sicuro il ritorno di Francesco II che, a breve sarebbe addirittura venuto di persona a Sora per inaugurare un governo provvisorio borbonico. A casa Cocco, invece, Chiavone fu colpito da un'azione punitiva da parte dei francesi il cui comandante, generale Goyon, politicamente favorevole ai Borboni, era stato momentaneamente sostituito dal generale De G\u00e9raudon meno propenso ad appoggiare i legittimisti. Quest\u2019ultimo aveva emanato disposizioni tendenti a limitare la devastazione dei centri abitatati. Di conseguenza fu decisa ed effettuata un\u2019azione punitiva a seguito dell\u2019attacco di Castelliri. La casa di Olimpia fu saccheggiata ed incendiata. I francesi appropriarono di molti oggetti-ricordo di Chiavone, ma soprattutto dell\u2019archivio della banda con l\u2019elenco aggiornato di tutti i suoi componenti ed avevano inoltre privato Chiavone di un rifugio comodo e sicuro in cui incontrare la sua donna. I francesi non si limitarono all\u2019attacco delle Case Cocchi, ma intervennero anche a Fontana Fratta dove i briganti si trovarono presi fra i francesi che venivano dai Cocchi, altri che arrivavano da Casamari e gli italiani che sbarravano il confine. Non poterono fare altro che darsi alla fuga disperdendosi in tanti piccoli gruppi. La sera si ritrovarono intorno ai fuochi a Fontana di Luna. Chiavone apparve preoccupato e decise che, per stare tranquilli, il quartier generale andava definitivamente spostato al Valico dell\u2019Ortica. L\u2019ostilit\u00e0 dei francesi fu, per\u00f2, di breve durata perch\u00e9 si spense con il ritorno di Goyon alle sue funzioni.\nLa mattina seguente (8 novembre) furono attaccati da tre colonne italiane partite da Sora, Isola e Castelliri, le respinsero con facilit\u00e0, ma era la conferma dei timori di Chiavone, il quale la sera stessa si rec\u00f2 ai Cocchi insieme a Zimmermann per incontrare Rivi\u00e8re di ritorno da Roma. Il colonnello era latore di cattive novit\u00e0: i soldi questa volta erano pochi e, in pi\u00f9, c\u2019era l\u2019ordine di entrare subito nell\u2019ex regno. Egli, perci\u00f2, aveva gi\u00e0 ordinato il pane per la truppa.\nIl 9 all\u2019alba erano di nuovo a Fossa, dove si era concentrata la banda. Gli uomini, molto provati dagli avvenimenti dei giorni precedenti, si risollevarono all\u2019arrivo delle scorte di pane. Chiavone, non condividendo i piani di Rivi\u00e8re, prosegu\u00ec con tre compagnie verso l\u2019Ortica. In giornata arriv\u00f2 da Roma il luogotenente Giuliano Patti che portava l\u2019ordine di deporre dal comando il colonnello Rivi\u00e8re insieme ad una lettera riservata per Zimmermann, in cui si avvertiva che il colonnello stava tramando per consegnare l\u2019intera banda agli italiani; perci\u00f2 si consigliava a tutti gli ufficiali di recarsi a Roma per ricevere altri incarichi. La notizia fu diffusa fra gli ufficiali e quattro di loro: Zimmermann, Birnbaum, O\u2019Keeff ed il parigino George Villiers de l\u2019Isle Adam, lasciarono Fossa poco prima che Chiavone, all\u2019oscuro di tutto, tornasse dall\u2019Ortica. Subito dopo si present\u00f2 al campo un altro straniero: il belga Alfred de Traz\u00e9gnies. Fu subito inserito fra i comandanti e la sera stessa part\u00ec per Ceprano, insieme all\u2019intera banda. Il confine, costituito dal fiume Liri, fu superato gettando un ponte provvisorio, furono tagliati i fili del telegrafo e, giunti alla stazione ferroviaria di Ceprano, costrinsero 200 operai che stavano eseguendo lavori di manutenzione, ad arruolarsi nella banda.\nIl giorno dopo (11 novembre) attaccarono Isoletta. I 18 uomini dell\u2019esiguo presidio, comandati dal sergente Eracliano Cobelli, si rinserrarono nel castello, ma i briganti scalarono le mura e li misero in fuga. Si contarono quattro morti fra i briganti ed otto fra i soldati. I superstiti fuggirono a San Giovanni Incarico. I chiavonisti attaccarono ed espugnarono anche questo paese e, dopo aver saccheggiato alcune case, si attardarono a festeggiare e cos\u00ec furono sorpresi da una compagnia di soldati provenienti da Pico. Si svilupp\u00f2 una battaglia nelle strade del paese da cui i briganti furono stanati e inseguiti fino al confine lasciando sul terreno 57 morti, fra cui il capitano Mattei, suo figlio Giovanni ed il marchese Traz\u00e9gnies, mentre gli italiani ebbero un solo morto e quattro feriti.\nA Roma, intanto, Zimmermann avendo riferito ai suoi superiori gli ultimi avvenimenti, aveva ricevuto l\u2019ordine di organizzare una spedizione per la successiva primavera. In quel periodo rientr\u00f2 a Roma, reduce dalla sciagurata impresa di San Giovanni Incarico, anche il colonnello Rivi\u00e8re, che fu immediatamente arrestato dai francesi su indicazione del comitato borbonico. Fu liberato dopo qualche settimana, ma costretto a lasciare Roma.\nI chiavonisti rientrarono nella zona di Sora con molte difficolt\u00e0 perch\u00e9 i francesi impedirono loro di sconfinare. La loro situazione si aggravava di giorno in giorno a causa delle perdite sul campo, i continui arresti, la mancanza di rifornimenti da Roma; cominci\u00f2 a serpeggiare la voce che Chiavone trattenesse per s\u00e9 e per le sue guide sorane il denaro pervenuto.\nNon era vero. I rifornimenti erano calati per effettive difficolt\u00e0 logistiche, ma soprattutto perch\u00e9 Chiavone non era pi\u00f9 considerato affidabile. I rapporti pervenuti erano in massima parte negativi. Il Clary, per esempio, scriveva al principe di Scilla, Fulco Ruffo di Calabria: \u201cChiavone, al solito, sta facendo chiavonate; ora vuole entrare a Sora, e ci entrer\u00e0, purch\u00e9 non ne uscisse pi\u00f9...\u201d. E il generale Bosco, il 16 novembre, gli mand\u00f2 questo allettante invito: \u201cIl Re nostro Signore vi comunica per mio mezzo che quando avrete Sora ve l\u2019abbandoner\u00e0 intieramente al saccheggio e al fuoco, con facolt\u00e0 di obbligare con la forza i liberali a somministrarvi somme di denaro e tutto quant\u2019altro vi fa bisogno, e passare per le armi i renitenti. Primo vostro pensiero sia quello di piantare la bandiera di Francesco II e proclamare il suo governo: al quale scopo avete illimitati poteri; e soprattutto non date quartiere al nemico\u201d. In pratica una dichiarazione di scarso interesse per la banda e l\u2019invito ad autofinanziarsi razziando i paesi vicini. Chiavone, dotato del semplice, concreto, buon senso contadino, evidentemente non prese in alcuna considerazione la proposta, ma il 20 novembre inizi\u00f2 il trasferimento dell\u2019intera banda sulle montagne di Fondi dove un clima pi\u00f9 mite consentiva di superare pi\u00f9 agevolmente l\u2019inverno. Nella relazione che il sottoprefetto di Sora ne faceva al prefetto di Caserta, si precisava che Chiavone aveva anche inviato una lettera al sindaco di Monticelli (l'attuale Monte San Biagio) affinch\u00e9 rifornisse di pane la sua banda e che egli era convinto di poter arruolare fra i briganti molti renitenti al servizio di leva.\nDecadenza.\nLe speranze di Chiavone andarono deluse, non ci fu l\u2019arruolamento massiccio dei renitenti, anzi, stava perdendo ascendente sui suoi briganti e soprattutto sui suoi protettori romani. Infatti per controllare ed indirizzare il suo operato lo stato maggiore di Roma gli affiancarono un altro straniero: il generale spagnolo Rafael Tristany de Barrera reduce dalle guerre carliste, durante le quali era diventato un esperto di guerriglia, ed ex agente segreto di Francesco Giuseppe I d'Austria oltre che amico e commilitone del generale carlista Jos\u00e8 Borjes. Tristany peraltro tenne un resoconto degli avvenimenti molto importante per la ricostruzione storica del brigantaggio post-unitario.\nIl Tristany part\u00ec da Roma il 19 novembre accompagnato soltanto dal tenente don Luis Vives de Ca\u00f1am\u00e0s e arriv\u00f2 al campo il 21 sera guidato da Petruccio, il nipote di Chiavone, che era stato mandato ad incontrarlo. Non ricevette una buona impressione n\u00e9 dell\u2019Alonzi, n\u00e9 dei suoi uomini, ma pens\u00f2 si potesse ancora recuperare la situazione. Avendo solo accennato la cosa a Chiavone, ne ricevette in cambio solo una minacciosa sfuriata. Fu l\u2019inizio di una serie infinita di dissapori, invidie e gelosie.\nIl generale spagnolo, fra l\u2019altro, disapprovava la posizione del campo sulla cima di monte Magno che aveva da un lato, il mare, dietro, i francesi determinati a sbarrare la frontiera pontificia e, di fronte, la guarnigione italiana di Fondi forte di 600 uomini. Voleva quindi convincere Chiavone a tornare a Scifelli dove sarebbero anche arrivati dei rinforzi. Per tutta risposta l\u2019Alonzi lo consigli\u00f2 di ripartire al pi\u00f9 presto. Anzi arriv\u00f2 a tentare di farlo cadere in un tranello dicendogli che la guarnigione di Fondi era disposta a cambiare bandiera. Tristany avrebbe dovuto quindi andare ad accoglierne la resa. Lo spagnolo non abbocc\u00f2 invitandolo a diffidare dell\u2019offerta. Chiavone, infuriato, ordin\u00f2 a Tristany, Vives e Kalckreuth di lasciare il campo. Il 26 i tre partirono, destinazione finale Scifelli, dopo essere stati costretti a cedere tutto il loro denaro.\nContemporaneamente gli italiani sferrarono un attacco massiccio e su tre lati al campo dei briganti che risposero al fuoco senza rendersi conto della gravit\u00e0 della cosa fino a quando non entrarono in azione alcuni pezzi di artiglieria da montagna trascinati con grande sforzo dai soldati italiani fin sulla cima del monte. A quel punto i Chiavonisti si precipitarono in massa verso la frontiera pontificia che riuscirono ad attraversare grazie anche all\u2019aiuto delle autorit\u00e0 papaline. Avevano perduto otto uomini e molti altri erano i feriti che furono subito trasportati con carri ai monasteri di Scifelli, di Casamari e all\u2019ospedale di Monte San Giovanni. Lo stesso Chiavone fu ferito lievemente a una spalla. I superstiti rientrarono al vecchio quartier generale di Scifelli, a casa della vedova Cocchi, in piccoli gruppi per evitare i controlli dei francesi.\nChiavone arriv\u00f2 il 27 ritrovando i tre ufficiali stranieri con cui continuarono le diatribe, il 30 i tre si trasferirono al monastero di Casamari, da cui, dopo il pranzo offerto dai monaci, Tristany ripart\u00ec per Roma, lasciando sul posto Vives e Kalckreuth. Chiavone invece si spost\u00f2 sulle pi\u00f9 sicure montagne di Sora da cui la notte tra il 3 e il 4 dicembre, con un centinaio di uomini, oper\u00f2 una rapida incursione per approvvigionarsi di viveri nella zona di Collelongo, sul versante opposto della Valle di Roveto. \u201cIl solito assalto alla corsara, la razzia, lo scompiglio, lo scontro a fuoco e poi la fuga di decine di chilometri inerpicandosi alla caprina su pend\u00eci impossibili, scivolando su dirupi infernali. Tutto in una notte. Con la debilitazione dell\u2019affamato, la rabbia del reietto, il rischio del braccato.\u201d\nNel mese di dicembre Chiavone fece un\u2019altra puntata in abruzzo. Questa volta nella Marsica in soccorso del generale Borjes che fuggiva dalla Basilicata dove il suo piano di rivolta generale era fallito sempre a causa delle rivalit\u00e0 fra capi stranieri e capibanda locali. Arriv\u00f2 tardi, dopo che l\u20198 dicembre il Borjes era stato catturato nei pressi di Sante Marie e fucilato a Tagliacozzo. Anche questa volta Chiavone mise in atto un\u2019azione puramente dimostrativa, devastando la dogana ubicata immediatamente fuori dal paese.\nQualche giorno dopo gli piovve addosso una nuova grana. Un capobanda di Fondi, tale \u201cCuccitto\u201d (Francesco Piazza), aveva rapito il sindaco di Formia Francesco Spina che aveva a Frosinone un fratello \u201csuperiore dei frati del sangue sparso\u201d, il quale sollecit\u00f2 l\u2019intervento delle autorit\u00e0 pontificie. Ovviamente Chiavone non pot\u00e9 esimersi dall\u2019intervenire, ma era troppo tardi perch\u00e9 Cuccitto aveva gi\u00e0 ammazzato il sindaco dopo averlo ferocemente torturato. L\u2019episodio quindi contribu\u00ec a rafforzare il partito di quelli che consideravano i filoborbonici nient\u2019altro che briganti della peggior specie.\nPrima di Natale la banda, a corto di rifornimenti da Roma, oper\u00f2 alcune razzie in Valle di Comino (Casalvieri e Casalattico) e Valle Roveto (Civitella Roveto e Morino) lasciando sul terreno altri morti e perdendo altri uomini a causa dei continui arresti. Chiavone la notte di quel Natale rest\u00f2 al campo insieme ai suoi briganti e solo al mattino scese ai Cocchi per festeggiare con Olimpia, ma la sera torn\u00f2 dai suoi sull\u2019Ortica.\nNel campo avverso le cose andavano meglio, per esempio Giacomo Tronconi, sindaco di Sora, organizz\u00f2 un sontuoso ricevimento di fine anno nel suo palazzo con pranzo, musiche e balli fino a notte, e la partecipazione degli ufficiali italiani.\nPer la mattina del 31 dicembre invece il capitano Zanzi aveva organizzato con la sua compagnia una sorta di scampagnata da Isola fino a Fontana dell\u2019Olmo nella Selva alta, anche per dar modo ai possidenti che si erano rifugiati in citt\u00e0 per paura dei briganti, di visitare i loro possedimenti. I galantuomini declinarono l\u2019invito e i soldati, appena giunti in prossimit\u00e0 della sorgente, non fecero in tempo nemmeno a posare gli zaini che si ritrovarono sotto una gragnuola di fucileria proveniente dalla montagna sovrastante e quando tentarono di contrattaccare, dovettero desistere perch\u00e9 investiti da una frana generata ad arte. Lo scontro a fuoco comunque prosegu\u00ec fitto, fino a quando, dopo circa un\u2019ora, i briganti decisero di defilarsi, probabilmente per aver esaurito le munizioni.\nLa notte fra il 2 ed il 3 gennaio 1862 un gruppo di ufficiali stranieri si accamp\u00f2 su monte S. Angelo. Sotto la guida del generale Tristany, erano presenti, fra gli altri, Vives, Kalckreuth, lo spagnolo marchese del Castillo, il capitano d\u2019artiglieria borbonico Lastrucci e Scordino, ufficiale della gendarmeria di Francesco II, assunto ora come segretario dal generale catalano. Tristany si era gi\u00e0 scontrato a Fumone con Petruccio latore di una lettera di Chiavone in cui si avanzavano pretese di denaro, il generale, dopo aver negato di aver ricevuto somme da consegnare a Chiavone, lo aveva cacciato in malo modo per poi proseguire il cammino. Il 7 si arriv\u00f2 alle vie di fatto e Chiavone malmen\u00f2 Kalckreuth e due ufficiali francesi depredandoli del denaro e delle armi. L\u20198 fu recapitata al Tristany una lettera di Francesco II che lo invitava ad abbandonare l\u2019impresa per rientrare a Roma. Il catalano obbed\u00ec a malincuore. Chiavone si era comportato cos\u00ec duramente per via della grave situazione in cui versava la sua banda. Ad inverno gi\u00e0 inoltrato, ma ancora lungo da superare, la banda subiva una cronica carenza di rifornimenti perch\u00e9 a Roma il comitato borbonico era paurosamente a corto di denaro, si era fatto di tutto, compreso il conio di monete fondendo l\u2019argenteria del re, ed ora si era giunti allo spaccio di monete false.\nNon apparve strano che qualche brigante arrivasse a costituirsi. Dest\u00f2 comunque enorme scalpore la resa del fratello di Chiavone, Valentino Alonzi che il 10 gennaio si present\u00f2 alle carceri di Sora. Interrogato sui nomi dei fiancheggiatori, si rifiut\u00f2 di parlare, ma, in cambio dell\u2019immunit\u00e0, si disse disposto a indurre alla resa Luigi o, se non altro, i suoi pi\u00f9 stretti collaboratori. Homodei coinvolse nella faccenda anche Mollicone il sindaco di Casalvieri, quello che, occupando Sora, aveva scatenato per primo l\u2019ira di Chiavone inducendolo a ribellarsi. La scelta dell\u2019intermediario fu chiaramente infelice per cui alla fine non se ne fece nulla e all\u2019Homodei non rest\u00f2 che intensificare la sorveglianza e assoldare altre spie rendendo sempre pi\u00f9 difficile la latitanza dell\u2019Alonzi il quale, nel tentativo di far fronte alle numerose criticit\u00e0, ri rec\u00f2 ripetutamente a Roma in cerca di appoggio fra i nobili napoletani ostili agli ufficiali stranieri.\nUn altro duro colpo fu l'arresto di Conte il 9 dicembre, affezionato suo seguace, operato dei francesi. La centrale borbonica e lo stesso governo pontificio anche questa volta intervennero tardivamente e i francesi decisero di consegnarlo agli italiani. Durante il suo trasferimento oltre confine, tent\u00f2 di fuggire, ma fu ferito e fermato dall'ufficiale comandante della scorta. Processato, fu condannato all'ergastolo. Senza pi\u00f9 Conte, Zimmermann, Bimbaum, Mattei, Rivi\u00e8re, Kalckreuth, O\u2019Keeff il vecchio stato maggiore di Chiavone era stato liquidato. Se a questo si aggiunge il nuovo clima di collaborazione instaurato dal francese Goyon con il governo italiano e le decine di arresti effettuati dai soldati italiani, ma anche dai francesi, si comprende la decisione di Alonzi di trasferire il campo base ed il comando nel convento di Trisulti dove i briganti potevano contare sull'appoggio incondizionato dei monaci.\nAll'inizio di marzo del 1862, lo stato maggiore borbonico, scartando progetti pi\u00f9 ampi, ma troppo costosi e molto aleatori, opt\u00f2 per una serie di mini-invasioni da operare lungo i confini dello stato pontificio. Si profuse pertanto un grosso impegno per potenziare le bande di frontiera gi\u00e0 esistenti e per crearne di nuove. Per eludere i controlli dei soldati francesi, si abbandon\u00f2 l\u2019itinerario diretto Roma-Valmontone-Alatri adottandone altri pi\u00f9 sicuri per le nuove reclute. in questo modo, all'inizio di marzo, Chiavone arriv\u00f2 a poter contare su oltre 200 uomini. Dato confermato dalla stampa internazionale, e dai resoconti del colonnello Lopez basati sul pane sfornato giornalmente a Veroli per i briganti. La direzione della campagna, fu di nuovo affidata al Tristany che il 20 marzo part\u00ec da Roma accompagnato da Coataudon, da Ciaraffa, Covin e parecchi altri legittimisti francesi, tedeschi e spagnoli. Duplice la destinazione: Vicovaro e Trisulti dove si stavano radunando due grosse bande. Quella di Trisulti si sarebbe poi acquartierata ad Arcinazzo Romano sotto il comando di Girolami, mentre quella di Vicovaro a Percile. Da l\u00ec sarebbe partita poi l\u2019azione in concomitanza di una rivolta che sarebbe scoppiata a Napoli.\nLa banda Chiavone, rinforzata da quella di Arcinazzo, avrebbe dovuto puntare sul Molise. Le autorit\u00e0 italiane, per\u00f2, allertate dal loro servizio d\u2019informazione, presero una serie di contromisure facendo abortire il piano gi\u00e0 sul nascere per cui Tristany si limit\u00f2 ad azioni di disturbo volte a favorire l\u2019aggregazione delle bande e la loro militarizzazione, soprattutto a sostituirsi a Chiavone che aveva perso il suo ascendente sul comitato romano e sui suoi uomini, gi\u00e0 da parecchio senza soldo. Per le ragioni gi\u00e0 dette, da Roma arrivava sempre meno denaro, ma alcuni \u201cincidenti\u201d crearono un clima di sospetto. A marzo, le guide incaricate di portare le paghe, per ben quattro volte, si presentarono al campo a mani vuote, asserendo di essere state derubate dai soldati francesi. I loro compagni, visto il ripetersi della cosa, sospettarono invece che si fossero appropriate delle cifre spartendole con il capo. Si cominci\u00f2 anche a favoleggiare di tesori nascosti in una grotta vicino alla casa di Olimpia. \u00c8 evidente che la tensione and\u00f2 alle stelle anche se mai nessuno riusc\u00ec a portare la bench\u00e9 minima prova dei presunti imbrogli di Chiavone.\nIntanto Zimmermann, deciso a fare da solo, aveva radunato 200 uomini che, sotto la guida di Pasquale Mancini, dovevano accamparsi sui monti di Fiuggi e Filettino all\u2019inizio di aprile.\nL\u20198 aprile con la cassa di guerra part\u00ec da Roma insieme a nove ufficiali fra cui i luogotenenti R\u04e7sser (austriaco) e Canicci (napoletano), gli alfieri Capobianco e Baresi (ex sergenti borbonici), il prussiano Bockelmann, il cappellano don Paolo, il chirurgo Silvestri (siciliano) e Bastone (possidente molisano) insieme al figlio. A Palestrina fecero sosta in una locanda per pranzare, ma dovettero fuggire in fretta perch\u00e9 furono avvisati dell\u2019avvicinarsi di truppe francesi. Ciononostante Bastone, il cappellano e il chirurgo furono fermati dai francesi. Gli altri sette riuscirono a sfuggire e ad arrivare a Piglio, dove pernottarono. Il giorno dopo Zimmermann invi\u00f2 un messaggero a Filettino per avere notizie, ma dopo tre ore si present\u00f2 un sottufficiale per comunicare che Mancini, giorni prima, era partito per gli Abruzzi dietro superiori ordini militari. L\u00ec aveva attaccato Luco, nella Marsica, mettendo in fuga le 20 o 30 guardie nazionali e proclamando il governo di Francesco II. Era stato per\u00f2 subito dopo scacciato dal paese da una compagnia di fanteria e una squadra di guardie nazionali partite da Avezzano.\nFuggendo, sempre inseguiti, i briganti riuscirono a scavalcare la cima dei monti che li separavano dal fiume Liri, ma l\u00ec, trovandosi di fronte i soldati delle guarnigioni della valle Roveto, si erano dispersi. Otto furono catturati e fucilati sul posto, 40, guidati da Mancini, riuscirono a raggiungere il campo di Chiavone. Solo 25 tornarono nella zona del Piglio dove Zimmermann, che all\u2019origine contava su 200 uomini, decise comunque di continuare a combattere e con quel pugno di briganti si stabil\u00ec il 10 aprile nella zona di Trisulti.\nChiavone, sull\u2019Ortica con circa 200 volontari, lo stesso giorno riceveva la visita di un altro ufficiale straniero, lo spagnolo Bordanova che aveva comandato un reggimento napoletano durante l\u2019assedio di Gaeta. Lo spagnolo si trattenne alcuni giorni durante i quali intanto a Roma i francesi avevano arrestato e consegnato agli italiani, l\u2019importante capobanda Domenico Coja, quel tale \u201cCentrillo\u201d con cui l\u2019Alonzi aveva inutilmente cercato di allearsi. Il giorno 17, mentre tre colonne italiane al comando di Govone e Lopez attaccavano la banda, Bordanova abbandon\u00f2 il campo per tornare a Roma. Subito dopo il confine fu arrestato dai francesi, processato ed espulso nel giro di poco tempo. Intanto anche i francesi mossero da Alatri per attaccare Chiavone. Zimmermann, con i suoi, si rifugi\u00f2 su monte Corvo. I Francesi puntarono sull\u2019Ortica. Alla banda di Chiavone, attaccata su due fronti, non rest\u00f2 che disperdersi.\nSolo a sera, dopo che francesi e italiani si erano ritirati, il gruppo del tedesco pot\u00e9 scendere a valle. Nella notte fu raggiunto da otto chiavonisti sbandati che furono accolti e rifocillati. All\u2019alba Zimmermann ricevette una lettera di Chiavone che lo ringraziava per aver aiutato i suoi uomini e lo invitava di nuovo ad unirsi a lui, ma il tedesco declin\u00f2 l\u2019invito con la scusa che aveva l\u2019ordine di dirigersi con i suoi in Molise. Il 23 sei ex chiavonisti, furono accolti nel gruppo di Zimmermann che lo stesso giorno ebbe notizie relativamente ad un rifornimento di munizioni, e all\u2019arrivo, a breve, di molti ufficiali stranieri. Fu inoltre informato dei movimenti del Tristany.\nLe difficolt\u00e0 ad approvvigionarsi trasformarono le bande di rivoltosi in veri e propri briganti capaci, per fame, di derubare persino i pi\u00f9 miseri dei contadini come accadde il 21 aprile a Castelliri dove, gli abitanti del circondario, accorsi in paese per la festa della patrona, Santa Maria Salome, furono assaliti e derubati delle loro colazioni al sacco, miseri pasti come pane rosso e cacio. Chiavone si diede anche lui alle rapine ed ai ricatti minacciando rappresaglie contro chi non aderiva alle sue richieste; arriv\u00f2 persino ai sequestri di persona per ottenere riscatti in denaro che nessuno osava denunciare.\nIl 27 aprile, all\u2019alba, il gruppo di Zimmermann fu attaccato e messo in fuga dai francesi i quali poi incendiarono il bosco di monte Castello per impedire che i briganti lo usassero come rifugio. La pressione dei francesi era tale che, il 28 aprile, Antonio Bosco ed i suoi 32 uomini si presentarono a Filettino per arrendersi. Zimmermann, per risollevare il morale dei suoi 46 uomini, decise di attaccare qualche paese della valle di Roveto e, il 2 maggio, sormontato il Valico di Serra Sant'Antonio, si trov\u00f2 di fronte al villaggio Meta. Qui diede l\u2019ordine di fermarsi in attesa dei rifornimenti. Da Filettino, per\u00f2, insieme al pane, arriv\u00f2 la notizia che erano stati traditi da un loro compagno che aveva rivelato i loro piani ai francesi, i quali avevano sicuramente gi\u00e0 informato l\u2019esercito italiano. Dopo alcuni giorni di nervosa attesa, l\u20198 maggio, Zimmermann decise di attaccare Morino. Essendo il paese difeso da 120 soldati del 44\u00ba, l\u2019unica possibilit\u00e0 era un attacco di sorpresa e di notte. Cos\u00ec fu fatto, ma la sorpresa non riusc\u00ec ed i briganti furono facilmente respinti e riuscirono a rientrare alla base con grande difficolt\u00e0 ed avendo subito pesanti perdite.\nChiavone invece aveva optato per un\u2019incursione nella valle di Comino, pi\u00f9 rischiosa perch\u00e9 comportava una maggiore penetrazione in territorio nemico. Il 9 maggio assalt\u00f2 Fontechiari con 150 uomini saccheggiando il macello, la farmacia e lo spaccio che poi fu incendiato insieme alla casa del sindaco. All\u2019arrivo delle truppe italiane i briganti sgomberarono velocemente rifugiandosi sui monti di Casalvieri, ma non desistendo dall\u2019impresa perch\u00e9 nei giorni seguenti tentarono un attacco a Santopadre, non riuscendo, scesero lungo la gola del Melfa poi risalirono monte Cairo e tentarono di attaccare Terelle. Di nuovo respinto dalla guardia nazionale, Chiavone decise finalmente la ritirata riuscendo con eccezionale capacit\u00e0 tattica a rientrare alla sua base vicino Sora dove ricevette anche dei rinforzi e portando cos\u00ec a 200 il numero dei suoi gregari\nLa morte.\nLe difficolt\u00e0 logistiche e le gelosie personali fra i \u201cprofessionisti\u201d della guerra e Chiavone \u201crozzo, e incolto dilettante\u201d, andarono via via aggravandosi nel corso dell\u2019estate 1862. L\u2019esercito francese che operava nello Stato Pontificio a salvaguardia dei diritti del Papa contro le pretese del neonato Regno d\u2019Italia, stava via via ritirando il suo tacito appoggio ai legittimisti borbonici che con il tempo avevano rivelato le loro scarse capacit\u00e0 e che erano ormai palesemente destinati al fallimento. Contemporaneamente i rapporti fra Tristany e Zimmermann da una parte e Chiavone dall\u2019altra si facevano sempre pi\u00f9 tesi.\nZimmermann aveva stabilito il campo in territorio pontificio, in una zona, Valle dell\u2019Inferno, vicina al convento di Trisulti. I briganti avevano trovato riparo in due baracconi preesistenti e vicini ad una sorgente. Il 12 arriv\u00f2 la notizia che i gregari di Chiavone si erano appropriati di un carico di armi destinato a loro e, subito dopo arriv\u00f2 un gruppo di 28 briganti capeggiati da Teti che chiese di unirsi a Zimmermann dopo essersi abbondantemente lagnato del comportamento tenuto da Chiavone. La sua richiesta fu accolta, anche se con qualche riserva. Dal 13 al 18 maggio non si mossero dalla valle dell\u2019Inferno perch\u00e9 aspettavano l\u2019arrivo di una banda proveniente dalla Capitanata. Il loro capo era tale Giovanni Fortunato, detto Coppa, che aveva operato in collaborazione con Carmine Crocco anche in Basilicata. Coppa non arriv\u00f2, ma a causa dei francesi, furono costretti all\u2019immobilit\u00e0 fino al giorno 21 maggio in cui si decise di entrare in territorio italiano arroccandosi sul massiccio della Meta e sulle Mainarde.\nPoco prima della partenza si present\u00f2 Chiavone con al seguito 170 briganti, solo un gruppetto di essi si avvicin\u00f2 al campo. Alla sua guida, il luogotenente Capucci che portava a Zimmermann l\u2019ordine di riunirsi alla banda sotto il comando del sorano. Il tedesco lo cacci\u00f2 in malo modo, ma poco dopo ricevette la visita di un certo Luciani che l\u2019invit\u00f2, con fare diplomatico, ad incontrarsi da solo a solo con l\u2019Alonzi per chiarire i dissidi. Il maggiore accett\u00f2 l\u2019invito e part\u00ec accompagnato da Teti e pochi altri. Nel momento dell\u2019incontro Chiavone fece un ultimo tentativo di intimorire il suo ex aiutante, facendolo circondare all\u2019improvviso da una quarantina di suoi gregari che si erano tenuti nascosti. Ma Zimmermann, vistosi perduto, punt\u00f2 la pistola sul capobanda che, ancor pi\u00f9 spaventato, lo invit\u00f2 con parole rassicuranti ad abbassare l\u2019arma, mentre i suoi uomini si facevano da parte. Zimmermann scrive che, passato questo momento di grave crisi si diressero tutti al suo campo dove lui trov\u00f2 l\u2019ennesima sorpresa. Gli uomini di Chiavone avevano occupato il bivacco del tedesco e disarmato i suoi uomini. Alle rimostranze del maggiore, che minacci\u00f2 di ucciderlo per poi suicidarsi, Chiavone per un po\u2019 tergivers\u00f2 volendo riaffermare la propria superiorit\u00e0 gerarchica su Zimmermann e Tristany, ma alla fine cedette ordinando la restituzione delle armi. Quella notte la pass\u00f2 a valle dell\u2019Inferno giocando a carte fino a tarda ora, ma la mattina dopo, il 22, lasci\u00f2 il campo con tutta la sua banda per tornare sui monti di Sora.\nZimmermann, invece, per sfuggire ai francesi, ma anche a Chiavone, il 23, con 76 uomini si diresse a Pescasseroli con l\u2019intenzione di unirsi a qualche banda molisana. La notte guad\u00f2 il Liri vicino a Morino, arrivato in cima al versante opposto, si ferm\u00f2 per far mangiare gli uomini, ma, avvistati soldati italiani che risalivano a loro volta quel versante, ripart\u00ec fermandosi dopo qualche ora in un bosco sopra Collelongo e Villavallelonga, anche da l\u00ec dovette, per\u00f2, presto allontanarsi a causa della pressione dei soldati per trasferirsi molto pi\u00f9 in alto, a Schiena di Cavallo. Il 26 maggio venne a sapere che il giorno dopo Pescasseroli sarebbe rimasto sguarnito con solo 30 guardie nazionali a difesa del paese e decise di approfittare della situazione. Giunto nella notte a monte Tranquillo, all\u2019alba del 27, mentre il capitano Duc restava di riserva con il grosso della banda, si avvi\u00f2 verso il paese con 25 uomini appostandosi dietro alcune rocce, poi invi\u00f2 al sindaco un ordine scritto in cui si chiedeva la consegna delle armi e viveri per 200 uomini. Aspett\u00f2 a lungo, ma l\u2019unica cosa che ottenne fu l\u2019attacco contemporaneo dei bersaglieri appostati nel paese e della fanteria proveniente da sud. Si trattava evidentemente di una trappola e non gli rest\u00f2 altro che fuggire inerpicandosi sempre pi\u00f9 in alto verso monte Tranquillo. Oltre a Zimmermann, arrivarono in cima, in mezzo alla nebbia, solo Duc, Carucci e altri 10 uomini. Quando sentirono i soldati allontanarsi, si avviarono mestamente verso la valle del Liri sempre braccati dai soldati. La notte del 28 finalmente riuscirono ad attraversare il Liri e cominciarono a risalire il versante fino a Costa del Fago dove tesero un agguato agli inseguitori uccidendone due. Ripresa la marcia, raggiunsero finalmente il loro campo base nella valle dell\u2019Inferno. Dopo aver licenziato per cattiva condotta 22 dei suoi uomini ed aver autorizzato Duc ad andare a farsi curare a Roma, Zimmermann si ritrov\u00f2 con soli venticinque volontari e due ufficiali.\nIl 31 maggio ricevette l\u2019ordine di spostarsi sulle montagne di Pastena per unirsi a Tristany. La mattina seguente, il brigante Giuseppe Colino tent\u00f2 di ammutinarsi perch\u00e9 gli era arrivata la notizia che Zimmermann li avesse venduti agli italiani. Il tedesco risolse la questione freddandolo con due colpi di pistola. Nei suoi scritti lasci\u00f2 intendere che l\u2019artefice della calunnia fosse stato Chiavone. Due giorni dopo, riacquistata la fiducia dei suoi uomini, Zimmermann raggiunse Tristany, che fino a quel momento aveva condotto una sola azione: il 30 aprile aveva fatto un\u2019incursione a Campodimele procurandosi cos\u00ec un buon numero di fucili. Anche se il tedesco ricevette una pessima impressione dagli uomini di Tristany, apparendogli pi\u00f9 interessati al bottino che non all\u2019azione politica, decise, d\u2019accordo con il generale, di tornare tutti insieme nella valle dell\u2019Inferno, vicino a Trisulti, che di fatto fu raggiunta il 12 giugno.\nLuigi Alonzi, intanto, era di nuovo passato al di l\u00e0 del Liri per fare campo sui monti abruzzesi a nord-est della valle di Comino, ma poi, era stato costretto a spostarsi sull\u2019altopiano delle Cinquemiglia, dove si era unito alle bande abruzzesi di Luca Pastore e di Nunzio Tamburini. Insieme con loro saccheggi\u00f2 Pietransieri e il 17 giugno attacc\u00f2 senza successo Castel di Sangro. L\u2019accordo fra i tre, per\u00f2, dur\u00f2 pochissimo e Chiavone, verso il 20, si ritrasfer\u00ec sui monti del sorano con una cinquantina di uomini.\nAssommava invece a 45 uomini e 24 ufficiali la forza di Tristany e Zimmermann. Fra gli ufficiali si ricordano Duc, Molinet, Manuel Gil, D\u2019Amore e Carucci. Il 23 giugno si present\u00f2 al campo Antonio Teti accompagnato da Giuseppe Desiati i quali dichiararono che avevano abbandonato Chiavone per servire agli ordini di Tristany insieme ad altri 33 compagni che si trovavano accampati a Costa del Fago. Furono accettati, nonostante che Teti avesse gi\u00e0 una volta tradita la fiducia di Zimmermann il quale mand\u00f2 il sergente Fazio a Costa del Fago per indagare. Questi, tornato verso sera, inform\u00f2 i suoi superiori che si trattava di un inganno. La mattina dopo furono scoperte altre prove a carico di Teti per cui fu mandata la truppa agli ordini di Duc, Molinet e Manuel al campo di Costa del Fago per disarmare e arrestare tutti i banditi. Poco dopo mezzogiorno furono anche scoperte alcune lettere scritte da Chiavone e inviate a Teti tramite un contadino da cui appariva chiaramente che quella di Teti era una manovra truffaldina tendente ad esautorare Tristany e riaffermare la supremazia di Chiavone. Allora, fugato ogni dubbio, fu subito riunito un tribunale di guerra presieduto da Zimmermann che condann\u00f2 a morte Teti e Desiati. La sentenza fu eseguita il giorno successivo in un bosco vicino a Morino. Dopo la morte di Teti, 18 suoi compagni vennero accolti nella banda e gli altri furono lasciati liberi.\nIl 27 giugno Chiavone, non avendo pi\u00f9 avute notizie di Teti, si avvi\u00f2 con i suoi dall\u2019Ortica per cercarlo. Giunto in localit\u00e0 Costa del Fago, trov\u00f2 il bivacco dell\u2019amico deserto. Allora lasci\u00f2 l\u00ec il tenente Capucci con il grosso della banda, e lui, con 21 guide continu\u00f2 la ricerca giungendo all\u2019inizio di valle dell\u2019Inferno. Zimmermann riconobbe i segnali della banda Chiavone e immediatamente dispieg\u00f2 gli uomini in modo da accerchiarla. L\u2019agguato riusc\u00ec e, dopo mezz\u2019ora Chiavone e le sue guide arrivarono al campo di Tristany \u201cscortati\u201d dagli uomini di Molinet e di Manuel Gil. Solo una delle guide era sfuggita alla trappola ed era corsa ad avvertire Cappucci il quale, per\u00f2, pur disponendo di un centinaio di uomini, non fece nulla per aiutare Chiavone, forse felice anche lui di essersene liberato. Comunque non dur\u00f2 a lungo. Essendosi trasferito in Abruzzo, il 14 agosto fu ucciso mentre tentava di assalire la casa del sindaco di Campo di Giove.\nDa questo punto, l\u2019unica fonte disponibile \u00e8 costituita dal resoconto dello Zimmermann riportato nella sua opera Erinnerungen eines ehemaligen Briganten-Chefs\nSembra che Chiavone fu molto ossequioso nei confronti di Tristany baciandogli le mani e, una volta introdotto con Ferdinando Lombardi (suo inseparabile segretario) nella baracca \u2013 comando, lui e le sue guardie, abbiano deposto le armi senza opporre resistenza alcuna. Subito dopo fu informato della morte di Teti e gli furono mostrate le lettere incriminate. Sempre secondo Zimmermann, Chiavone, non avendo validi argomenti, si gett\u00f2 per terra supplicando i presenti di credere che lui era innocente e che era stato a sua volta raggirato dal Teti mentre Lombardi assisteva rattrappito dalla paura.\nAlla sera fu riunito un tribunale di guerra presieduto da Tristany e composto dal luogotenente Castagna, dal maggiore Castilli, dai capitani Alvarez e Sarracino e dallo stesso Zimmermann. Tribunale che decret\u00f2 all\u2019unanimit\u00e0 la pena di morte sia per Chiavone che per Lombardi. Per\u00f2 si decise (su proposta di Castagna, ma l\u2019opposizione di Zimmermann e Alvarez) di eseguire la condanna di nascosto, mentre si faceva finta di scortarlo oltre frontiera per consegnarlo ai gendarmi papalini.\nDopo una notte di tensione, all\u2019alba, Chiavone \u201cera quasi paralizzato dall\u2019angoscia. Uscendo dal capanno si gett\u00f2 a terra gridando e fu necessario pungolarlo con le baionette per farlo alzare. Alle 4, il plotone d\u2019esecuzione, al comando del luogotenente Giuliano Patti, marci\u00f2 in direzione di Trisulti.\u201d Ad un certo punto, con la scusa di evitare una pattuglia francese, si inoltr\u00f2 nel folto della macchia e qui il Patti comunic\u00f2 ai due che era arrivata l\u2019ora della morte. Sempre secondo la versione dello Zimmermann, pare che a questo punto Chiavone si lasci\u00f2 andare ad eccessi veramente ignobili. Si gett\u00f2 ripetutamente a terra rotolandosi, contorcendosi e gridando la propria innocenza. Tent\u00f2 di ritardare per tre volte l\u2019esecuzione chiedendo ogni volta di recitare un\u2019orazione, ma ogni volta ricominciando a dimenarsi. Alla fine Patti esasperato fece segno a due briganti di sparare alle spalle dei condannati che caddero faccia a terra. \u201cE fu subito silenzio. Il segretario Lombardi era morto, ma l\u2019Alonzi non era stato colpito perch\u00e9 uno dei due fucili aveva fatto cilecca. Ci\u00f2 nonostante il brigante giacque come morto in quella posizione e aspett\u00f2 il colpo di grazia che, sparato a distanza ravvicinata, gli penetr\u00f2 dietro l\u2019orecchio sinistro e fuorusc\u00ec sotto l\u2019occhio destro.\u201d Era il 28 giugno 1862, in un posto imprecisato della boscaglia di valle dell\u2019Inferno presso Trisulti.\nDopo parecchi giorni in cui i briganti di Tristany furono impegnati a sfuggire ai pattugliamenti franco-italiani, la sera del 4 luglio Zimmermann e altri ufficiali con altri pochi uomini, tornarono sul luogo dell\u2019esecuzione, allestirono un rogo e bruciarono i cadaveri dei due giustiziati. \u201cDopo che Zimmermann ebbe tagliato, per tenerlo come trofeo, eine Locke von Chiavone \u2019s Haupte, un ricciolo della chioma di Chiavone. \u201cIl fuoco bruci\u00f2 tutta la notte\u201d, racconta il funesto memorialista tedesco, \u201ce quando la stella del mattino comparve nel cielo, anche l\u2019ultimo osso era diventato cenere\u201d."}
{"id": "783648", "revid": "59912", "url": "https://it.wikipedia.org/wiki?curid=783648", "title": "Fibra di vetro", "text": "Le fibre di vetro sono utilizzate per la produzione di materiali compositi ovvero materiali strutturali avanzati in cui diversi componenti sono integrati tra loro per produrre un materiale di caratteristiche superiori da un punto di vista fisico, meccanico, chimico, estetico, ecc.\nCaratteristiche fisiche.\nL'esperienza comune insegna che il vetro monolitico \u00e8 un materiale fragile. Se esso viene invece filato a diametri d'ordine inferiore al decimo di millimetro, perde la sua caratteristica fragilit\u00e0 per divenire un materiale ad elevata resistenza meccanica e resilienza. La fragilit\u00e0 del vetro comune \u00e8 dovuta al gran numero di difetti della cristallizzazione che agiscono come microfratture e zone di concentrazione degli sforzi. Al contrario la fibra di vetro non presenta tutti questi difetti, per cui raggiunge resistenze meccaniche prossime alla resistenza teorica del legame covalente.\nUtilizzi.\nSi distinguono vari tipi di fibre a seconda delle loro caratteristiche, che ne condizionano l'impiego.\nLe fibre di vetro sono largamente utilizzate nella produzione di compositi strutturali in campo aerospaziale, nautico, automobilistico, associati a matrici diverse, ad esempio poliammidiche o epossidiche, ma comunque resine sintetiche. Non vengono solitamente impiegate nella realizzazione di compositi con matrici metalliche o ceramiche per le quali, al di l\u00e0 del problema tecnologico dovuto all'alta temperatura in produzione, si preferisce l'impiego di fibre con prestazioni migliori, ad esempio le fibre di carbonio, in relazione all'alto costo di produzione.\nI compositi a fibre ottiche risultano economici, tecnologicamente semplici da produrre e hanno ottime caratteristiche meccaniche a basse temperature d'esercizio.\nNel campo dell'ingegneria civile le fibre di vetro sono impiegate nella realizzazione di manufatti in fibrocemento.\nMetodi di produzione.\nI metodi di produzione delle fibre di vetro sono:\nDopo la filatura la fibra viene apprettata per migliorare l'adesione con la matrice da rinforzare.\nPropriet\u00e0 tipiche.\nPropriet\u00e0 tipiche delle fibre di vetro S (ad alta resistenza):"}
{"id": "783650", "revid": "201394", "url": "https://it.wikipedia.org/wiki?curid=783650", "title": "Ross Robinson", "text": "Ross \u00e8 stato definito \"Il Padrino del Nu Metal\". Infatti \u00e8 il primo produttore di musica nu metal, quando, nel 1994, ha prodotto l'album d'esordio dei Korn omonimo e la ghost track di quello dei Deftones, Adrenaline (1995), ha inoltre prodotto i lavori di molti gruppi di genere come Limp Bizkit, Soulfly, Amen, Cold, Snot e Slipknot. Robinson ha avuto inoltre successo nel post-hardcore, producendo molti album degli At the Drive-In, come per i Glassjaw, con i quali produsse \"Everything You Ever Wanted to Know About Silence\" (2000) e \"Worship and Tribute\" (2002). Robinson ha inoltre lavorato con i The Cure per la produzione del loro album omonimo (2004) e con i From First to Last per l'album \"Heroine\" (2006).\nEra chitarrista nella band thrash metal D\u00e9tente, coi quali ha pubblicato l'album Recognize No Authority nel 1986.\nRobinson \u00e8 il proprietario della I Am Recording."}
{"id": "783652", "revid": "767487", "url": "https://it.wikipedia.org/wiki?curid=783652", "title": "Front 242", "text": "I Front 242 sono un gruppo Belga formato nel 1981, considerato tra i pionieri dell'EBM, termine inizialmente coniato proprio per descrivere la loro musica.\nStoria.\nFin dai primi anni ottanta hanno influenzato molti gruppi industrial, EBM e synth pop."}
{"id": "783653", "revid": "1534511", "url": "https://it.wikipedia.org/wiki?curid=783653", "title": "Metastabilit\u00e0", "text": "La metastabilit\u00e0 \u00e8 una condizione di equilibrio che non corrisponde a un minimo assoluto di energia che caratterizza un sistema stabile. \nUn sistema metastabile perdura in condizione di equilibrio fintanto che non viene fornito al sistema un quantitativo sufficiente di energia che lo porta a una nuova condizione, metastabile o stabile.\nCaratteristiche.\nLa condizione di metastabilit\u00e0 corrisponde ad un minimo relativo (locale) di energia, mentre la stabilit\u00e0 a un minimo assoluto (globale) di energia e l'instabilit\u00e0 a tutti gli altri punti stazionari (massimi, flessi, selle) dell'energia.\nLa differenza tra equilibrio metastabile e stabile \u00e8 che nel secondo la stabilit\u00e0 viene mantenuta nel tempo, anche se il sistema subisce forti sollecitazioni. Anche la metastabilit\u00e0 pu\u00f2 essere mantenuta, ma se il sistema subisce sollecitazioni sufficientemente grandi la condizione di equilibrio metastabile si perde a favore di un'altra condizione di equilibrio (metastabile o stabile). Nell'equilibrio instabile la stabilit\u00e0 non viene mantenuta nel tempo poich\u00e9 una sollecitazione anche minima porta il sistema a un'altra condizione di equilibrio.\nLa condizione di equilibrio metastabile \u00e8 detta anche quasi-stabile, poco-stabile, debolmente-stabile o localmente-stabile.\nEsempio meccanico.\nIl concetto di equilibrio metastabile viene spesso spiegato attraverso un'analogia meccanica. Si ipotizzi di disporre di una biglia e di una superficie ondulata, formata da avvallamenti e creste e supponendo che le creste abbiano una zona in cui \u00e8 concesso alla biglia di fermarsi, ossia una zona di minimo locale o \"piccolo minimo\". Posando la biglia su tale superficie ondulata essa si muover\u00e0 fino a raggiungere una condizione di equilibrio. Possono verificarsi due casi: la biglia si arresta negli avvallamenti o rimane in equilibrio su una delle creste. Nel primo caso si parla di equilibrio stabile, poich\u00e9 il punto di arresto della biglia corrisponde ad un punto di minimo di quota, e quindi di energia potenziale. Se si perturba il sistema fornendo un piccolo quantitativo di energia dall'esterno (ad esempio toccando la biglia), questo tende a riportarsi nella condizione di partenza. Viceversa, nel caso in cui la biglia rimanga in equilibrio su una cresta, fornendo una quantit\u00e0 (non troppo piccola) di energia al sistema questo evolve in modo irreversibile. La biglia cade e si porta in una condizione di equilibrio differente. Questa seconda condizione \u00e8 detta di equilibrio metastabile.\nMetallurgia.\nIn metallurgia il termine metastabile si riferisce spesso a soluzioni solide caratterizzate da elevata stabilit\u00e0 come gli acciai (leghe ferro carbonio). La metastabilit\u00e0 di una soluzione solida caratterizza strutture che possono rimanere inalterate per milioni di anni anche fornendo al sistema un quantitativo elevato di energia. Gli acciai a temperatura ambiente hanno una struttura metastabile composta da cementite e ferro definita perlite. La metastabilit\u00e0 quindi non deve essere vista, in questo campo, come un concetto di \"equilibrio non stabile\" ma come una condizione di non equilibrio che pu\u00f2 esistere e mantenersi stabile anche in condizione di stimoli ambientali pi\u00f9 o meno significativi."}
{"id": "783654", "revid": "154893", "url": "https://it.wikipedia.org/wiki?curid=783654", "title": "Ronald Keith Williamson", "text": "Biografia.\nLa storia di Williamson \u00e8 stata raccontata dal celebre autore di gialli giudiziari John Grisham nel suo \"Innocente. Una storia vera\", nel quale la vicenda viene ricostruita meticolosamente dallo scrittore, che traccia attentamente il profilo del presunto assassino dalla sua infanzia fino alla notte dell'omicidio, per passare poi alla lunga trafila giudiziaria in cui incorrer\u00e0 in seguito. Lo scrittore \u00e8 venuto a conoscenza quasi per caso della vicenda, dopo avere letto un articolo del \"New York Times\" che parlava del processo a carico di Williamson.\nL'autore delinea la sua giovinezza caratterizzata dall'abuso di alcool e di droghe e macchiata da diversi atti di libidine, che per\u00f2, inspiegabilmente, non furono mai denunciati dalle vittime e che verranno a galla solo in sede processuale molti anni dopo. Questa giovent\u00f9 tormentata, anche a causa della delusione per il essere stato costretto a rinunciare ad una carriera nel baseball a causa di un infortunio a un braccio, lo porter\u00e0 in seguito a soffrire di una grave forma di depressione, prima avvisaglia di incipienti schizofrenia e disturbo bipolare, che offuscheranno la sua spiccata intelligenza e il carattere sereno e affabile che aveva durante l'infanzia. Anche se non si potesse definire un retto cittadino, per\u00f2 gli ricadde la pesante accusa dichiarandosi per anni innocente e alla cui innocenza, per la verit\u00e0, crederanno in pochi.\nRonald Williamson in particolare fu accusato insieme all'amico Dennis Fritz, insegnante al liceo di Ada e padre single, anch'egli inviso alla polizia locale per le sue abitudini disordinate, di avere picchiato, violentato e infine ucciso, strangolandola, Debbie Carter, la quale, in base al disordine nella stanza in cui era stato rinvenuto il cadavere, prima della morte si sarebbe strenuamente difesa per sopravvivere.\nA seguito di ci\u00f2 Williamson, insieme all'amico, a cui venne dato in seguito l'ergastolo, fu indagato per anni dalla polizia di Ada per omicidio di primo grado e infine condannato a morte nel 1988 in attesa di essere giustiziato per iniezione letale. Williamson nel 1994 si trov\u00f2 a un passo dall'esecuzione, ma grazie al riesame di una corte federale essa venne rinviata. Intanto, grazie all'aiuto di bravi avvocati interessati al suo caso e in particolar modo al team di legali della \"Innocence Project\", fondata da Barry Scheck, che aveva salvato centinaia di condannati alla pena capitale, risultati poi innocenti grazie all'introduzione in campo forense del test del DNA. Williamson fu infine rilasciato nel 1999 dopo che un test del genere lo scagionava completamente dall'accusa di omicidio.\nLa peculiarit\u00e0 di questo caso fu il riscontrarsi dell'estrema inefficienza della polizia e della magistratura, che hanno comminato nei confronti dell'imputato una vera e propria condanna sommaria supportata da presunte confessioni ascoltate dagli investigatori Dennis Smith e Gary Rogers. Questi ultimi le avevano estorte tramite violenze e minacce verbali, trascurando per questo il quinto emendamento della Costituzione degli Stati Uniti, che tutela legalmente l'indagato. La giustificazione di questi comportamenti in palese violazione di suoi diritti sarebbe stata la necessit\u00e0 di trovare al pi\u00f9 presto un colpevole per non gettare in cattiva luce le autorit\u00e0 statali, fortemente sotto pressione dalla cittadina che desiderava vendetta.\nInfatti, la polizia locale non disponeva di alcuna prova tangibile a carico di Williamson n\u00e9 tantomeno dell'amico Dennis Fritz, che era ritenuto colpevole solo per il fatto che il luogo del delitto rilevava la presenza di due persone nell'uccisione della ragazza e, quindi, la polizia aveva bisogno inevitabilmente di un secondo uomo. Lo stesso Williamson, del canto suo, fu indagato solo perch\u00e9 a detta di un testimone, Glen Gore, che poi si rilever\u00e0 il vero assassino, fu visto in compagnia della ragazza alcune ore prima dell'atroce delitto. Inoltre, le rilevazioni effettuate sulla scena del crimine, che non risultavano compatibili n\u00e9 con Williamson n\u00e9 con Fritz, non verranno mai rese note completamente durante le indagini per non compromettere l'esito di queste e quindi scagionare i due.\nUn'impronta digitale insanguinata, rinvenuta sulla parete della camera dove fu trovata la vittima, venne attribuita con certezza all'assassino, escludendo che potesse appartenere a Williamson o a Fritz e tantomeno alla giovane vittima. Nondimeno, la polizia giunse a far riesumare il cadavere della vittima, ormai in stato di decomposizione avanzata, per tentare di estrarne le impronte digitali ed affermare che l'impronta rinvenuta fosse sua, forse attribuibile ad un estremo gesto di difesa. La maggior parte dei testimoni prodotti contro Williamson e Fritz risult\u00f2 essere costituita da persone che avevano condiviso la cella con loro o che si erano trovati detenuti nel carcere cittadino nello stesso periodo in cui vi si trovava uno o entrambi. Questi testimoni, in cambio di sostanziosi sconti di pena, dichiararono di aver ricevuto confidenze da Williamson e Fritz, peraltro fornendo versioni nettamente incongruenti. La madre di Williamson, che lo ospitava presso la propria abitazione nei suoi sempre pi\u00f9 frequenti episodi di depressione, testimoni\u00f2 davanti alla polizia nell'anno che la notte del delitto il figlio era rimasto in casa con lei ed era andato a dormire presto. Tuttavia la sua dichiarazione non venne registrata n\u00e9 verbalizzata, nonostante gli agenti di polizia le avessero fatto credere il contrario. La donna mor\u00ec di cancro alle ovaie poco dopo, nell'estate 1985, convinta di aver aiutato il figlio ad evitare una condanna ingiusta.\nDopo aver scontato undici anni nel braccio della morte, Ronald Williamson a seguito di un test del DNA fu prosciolto dalla Corte d'appello e dichiarato innocente per i reati ascrittigli nel 1999. Intenter\u00e0 una causa insieme a Fritz nei confronti del procuratore Peterson, che aveva tentato in tutti i modi di incastrare i due, gli investigatori di Ada e i diversi periti scientifici che avevano effettuato rilevazioni e studi erronei. I due otterranno un risarcimento di svariati milioni di dollari. Williamson nel periodo successivo cambier\u00e0 continuamente residenza e case di cura, limitando al massimo l'uso di alcool e ritrovando la fede.\nIl caso di Ronald Williamson ebbe una vasta risonanza mediatica come esempio eclatante di errore giudiziario e per sensibilizzare la popolazione a prestare attenzione su casi simili di persone innocenti che attendevano l'esecuzione. Muore cinque anni pi\u00f9 tardi, il 4 dicembre 2004, dopo che alcune settimane prima gli era stata diagnosticata una cirrosi epatica acuta, causata probabilmente dall'alcolismo e dall'abuso di droghe in giovent\u00f9 e di sostanze psicotrope - clorpromazina in particolare - somministrategli negli anni di detenzione da parte del personale di sicurezza."}
{"id": "783659", "revid": "91259", "url": "https://it.wikipedia.org/wiki?curid=783659", "title": "Front242", "text": ""}
{"id": "783660", "revid": "599013", "url": "https://it.wikipedia.org/wiki?curid=783660", "title": "Joseba Garmendia", "text": "Carriera.\nHa giocato 45 partite nella prima divisione spagnola con l'. In carriera ha anche giocato 81 partite nella seconda divisione spagnola."}
{"id": "783664", "revid": "6066", "url": "https://it.wikipedia.org/wiki?curid=783664", "title": "Pace di Amiens", "text": ""}
{"id": "783665", "revid": "77358", "url": "https://it.wikipedia.org/wiki?curid=783665", "title": "Museo di storia naturale (Genova)", "text": ""}
{"id": "783666", "revid": "767487", "url": "https://it.wikipedia.org/wiki?curid=783666", "title": "Buck Dharma", "text": "\u00c8 uno dei tre membri stabili dei Blue \u00d6yster Cult dal 1967, data di fondazione della band, insieme al cantante Eric Bloom e al tastierista Allen Lanier.\nOltre a essere un talentuoso chitarrista, Buck Dharma \u00e8 stato anche cantante e autore di molti brani, tra i quali \"(Don't Fear) The Reaper\" e \"Godzilla\".\nIl suo unico album solista, \"Flat Out\" (1982) fu un flop, e perci\u00f2, per il resto della sua carriera, Dharma non realizz\u00f2 altri album da solo.\nL'uso dello pseudonimo \u00e8 stata un'idea del manager della band, Sandy Pearlman, il quale aveva in mente di affibbiare ad ogni membro del gruppo un soprannome, ma alla fine soltanto Donald Roeser cambi\u00f2 nome."}
{"id": "783668", "revid": "1543377", "url": "https://it.wikipedia.org/wiki?curid=783668", "title": "Vitale Nocerino", "text": "Figlio d'arte, il padre Giorgio viveva a Firenze dove insegnava biliardo, Nocerino fu soprannominato \"Terminator\" per la determinazione con la quale sapeva chiudere il colpo con potenza e precisione pur dimostrando grande abilit\u00e0 quando doveva giocare \"di fino\".\nIl suo palmar\u00e8s, nonostante le moltissime gare vinte ai massimi livelli, non rispecchia pienamente il suo valore e le doti umane che ne hanno fatto uno dei protagonisti della specialit\u00e0.\n\u00c8 deceduto all'et\u00e0 di 40 anni a causa di una leucemia."}
{"id": "783669", "revid": "339392", "url": "https://it.wikipedia.org/wiki?curid=783669", "title": "Fotografie", "text": ""}
{"id": "783672", "revid": "297031", "url": "https://it.wikipedia.org/wiki?curid=783672", "title": "Emile Berliner", "text": "Biografia.\nIl bisnonno di Emile Berliner, Jacob Abraham Joseph (\u2020 1811), e sua moglie Dina Friedberg (\u2020 1840), si trasferirono con la madre e la zia agli inizi del 1770 nella citt\u00e0 di Hannover. Nella societ\u00e0 giudaica, il nome di nascita \u00e8 \"Jokew (Jacob) Berlin\". Nel 1776 ottennero un privilegio giudaico Schutzbrief. Nella loro casa, Lange Stra\u00dfe 27, stabilirono una Casherut. I figli furono Bella Betty (* 1778) e Moses (1786\u20131854).\nNacque da una famiglia di mercanti ebrei. Sebbene cresciuto in una famiglia ebraica, in seguito divenne agnostico. Dal 1861 al 1865 frequent\u00f2 la Samson-Schule a Wolfenb\u00fcttel. Consegu\u00ec un diploma come venditore e lavor\u00f2 presso una stamperia e poi in una rivendita di cravatte. Per evitare di essere arruolato per la guerra franco-prussiana nel 1870 si trasfer\u00ec negli USA da un amico di suo padre, Nathan Gotthelf, nel cui negozio a Washington (\"Gotthelf, Behrend and Co)\" lavor\u00f2 tre anni.\nSi spost\u00f2 a New York, dove si arrangi\u00f2 con lavoretti come quello di pulitore di bottiglie presso la Constantin Fahlberg. Nel frattempo studi\u00f2 fisica presso il \"Cooper Institute\" (\"Cooper Union\"). Cre\u00f2 un laboratorio casalingo nella sua abitazione e speriment\u00f2 apparecchi elettrici. Tra le sue prime creazioni vi fu il microfono per l'apparato telefonico di Graham Bell. Nel 1877 vendette il brevetto per 50.000\u00a0 dollari alla Bell Telephon Company. Questo denaro gli permise di allestire un laboratorio attrezzato. In America, Thomas Edison e Berliner hanno combattuto una lunga battaglia legale sui diritti di brevetto. Il 27 febbraio 1901 la Corte d'Appello degli Stati Uniti dichiar\u00f2 nullo il brevetto di Berliner e assegn\u00f2 ad Edison i diritti sull'invenzione, affermando che \"Edison ha preceduto Berliner nella trasmissione del discorso ... L'uso del carbonio in un trasmettitore \u00e8, al di l\u00e0 delle controversie, invenzione di Edison\". \nPi\u00f9 tardi visse in Gran Bretagna, Canada e Germania. Nel 1892 acquis\u00ec la United States Gramophone Company e nel 1894 mise in commercio il primo disco con l'etichetta \"Berliner Gramophone\". Fond\u00f2 la Gramophone Company a Londra nel 1897, e la Deutsche Grammophon ad Hannover nel 1898. Nel 1901 fond\u00f2 negli Stati Uniti la Victor Talking Machine Company una casa discografica \"leader\" nella produzione di apparecchiature audio. \n\u00c8 sepolto a Washington nel cimitero di Rock Creek.\nInvenzioni famose.\nOltre al grammofono, realizz\u00f2 diverse invenzioni e brevetti, i quali sono depositati negli USA, come ad esempio quello del 4 settembre 1883 riguardante un tipo di parquet.\nTra il 1907 e il 1926 Berliner assieme a John Newton Williams e pi\u00f9 tardi con il figlio Henry Berliner lavor\u00f2 all'elicottero oggi noto come \"girocottero\". \nNegli ultimi anni di attivit\u00e0 si dedic\u00f2 all'aviazione nel campo del volo verticale, in particolare all'autogiro.\nRiconoscimenti.\nNel 1897 Berliner ottenne dal Franklin Institute, la medaglia \"John Scott Medal\" , nel 1913 la medaglia Elliott Cresson e nel 1929 la medaglia Franklin Medal. \nPubblicazioni e brevetti.\nBrevetti: \nAltro.\nIl figlio Joseph Berliner, ad Hannover presso la Deutsche Grammophon Gesellschaft (seconda societ\u00e0 della londinese The Gramophone Company) abit\u00f2 alla Villa Simon, lavor\u00f2 nel 1898 al primo Tontr\u00e4ger di serie. "}
{"id": "783675", "revid": "78273", "url": "https://it.wikipedia.org/wiki?curid=783675", "title": "Greater Auckland", "text": ""}
{"id": "783687", "revid": "767487", "url": "https://it.wikipedia.org/wiki?curid=783687", "title": "Stardust (film 2007)", "text": "Stardust \u00e8 un film del 2007 diretto da Matthew Vaughn e liberamente tratto dall'omonimo romanzo di Neil Gaiman.\nTrama.\nIl giovane Dunstan Thorn, eludendo la sorveglianza dell'anziano guardiano del muro di pietra che separa il mondo umano ordinario da quello sconosciuto e magico del regno di Stormhold, riesce ad entrare in quest'ultimo. Qui conosce la giovane principessa Una, tenuta prigioniera da una strega che si sposta su un carro ambulante di mercato in mercato, che gli dona un bucaneve di vetro in cambio di un bacio. Dopo una notte passata insieme i due concepiscono un bambino, che appena neonato viene consegnato a Dunstan dal guardiano del muro, dicendo che il suo nome \u00e8 Tristan.\nCresciuto, Tristan si invaghisce di Victoria, ragazza egocentrica e calcolatrice. Nel frattempo, nel regno di Stormhold, il re \u00e8 in fin di vita e chiama al proprio capezzale i figli maschi per discutere della successione al trono. Il sovrano, astuto e senza scrupoli, prima di morire decreta che il trono spetter\u00e0 di diritto all'erede maschio in grado di riportargli il topazio che nel frattempo lancia tra le stelle: il gioiello ricade sulla terra dopo essersi scontrato con una stella cadente, che precipita anch'essa. Tristan e Victoria osservano la caduta del corpo celeste e il ragazzo, per fare colpo su Victoria, le promette che le porter\u00e0 quella stella come segno d'amore.\nLa stella assume le fattezze di una bellissima ragazza di nome Yvaine con indosso il gioiello del re. Il cuore di una stella in forma umana, nel regno di Stormhold, garantisce eterna giovinezza e immortalit\u00e0 a chi ne entra in possesso: per questo motivo, la ragazza diventa l'obiettivo di una triade di streghe sorelle molto vecchie, nonch\u00e9 degli eredi al trono del regno, Septimus e Primus, unici due dei sette figli del re ad essere rimasti in vita (poich\u00e9 i fratelli si sono uccisi tra di loro); delle tre streghe \u00e8 Lamia a partire alla ricerca di Yvaine. Tristan dapprima cerca di portare Yvaine al di l\u00e0 del muro per consegnarla come trofeo alla sua Victoria, ma poi, resosi conto del pericolo in cui versa la stella, ne assume le difese.\nTristan salva Yvaine da un attacco di Lamia (durante il quale il principe Primus rimane ucciso), e i due usano una Candela di Babilonia (un artefatto che consente di trasportarsi nel luogo desiderato, e che Una aveva consegnato al figlio neonato) finendo tra le nuvole, dove vengono catturati dai pirati di un veliero volante comandato da Capitan Shakespeare (che ha scelto questo nome in onore del celeberrimo drammaturgo); quest'ultimo, che a dispetto della fama che si \u00e8 voluto costruire \u00e8 un uomo molto gentile, fa amicizia con Tristan e Yvaine, insegnando al primo la scherma e alla seconda la danza. Dopo aver lasciato la nave del capitano, Yvaine e Tristan confessano il loro reciproco amore; Tristan decide perci\u00f2 di portare una ciocca di capelli di Yvaine a Victoria, per dirle che non \u00e8 pi\u00f9 interessato a sposarla dato che \u00e8 innamorato di Yvaine: quando per\u00f2 la ciocca si trasforma in polvere di stelle, capisce che Yvaine morir\u00e0 se dovesse attraversare il muro, e si precipita indietro per salvarla.\nNel frattempo, le strade di Uggiosa Sal (la fattucchiera che tiene prigioniera Una, la quale era stata creduta morta anche dai fratelli) e quella della strega cacciatrice Lamia s'incrociano davanti alla breccia nel muro che collega i due mondi, e Lamia la uccide; la strega regina porta Yvaine e Una nella propria dimora con l'intenzione di estirpare il cuore alla prima e di schiavizzare la seconda. Tristan, messo al corrente dell'accaduto, corre al palazzo di Lamia dove incontra Septimus, anch'egli sulle tracce della stella e giunto in ritardo sui tempi: i due, pur non fidandosi l'uno dell'altro, decidono di entrare nell'edificio insieme.\nUna volta posta Yvaine sul tavolo sacrificale dalle due sorelle della strega, Empusa e Mormo, nel castello irrompono Tristan e Septimus, mentre Una resta chiusa fuori dalla dimora: Septimus uccide Empusa, mentre Tristan uccide Mormo. Lamia uccide Septimus con una bambola vud\u00f9 e si scontra direttamente con Tristan, cercando per\u00f2 di non ucciderlo prima di aver estirpato il cuore alla stella poich\u00e9, se morisse, a Yvaine si spezzerebbe il cuore, rendendolo inutilizzabile. Yvaine allora, chiedendo a Tristan di stringerla e di chiudere gli occhi, avvertendo il reciproco amore, si illumina investendo con tutto il proprio bagliore la strega, uccidendola.\nRicongiuntosi con la madre, Tristan scopre di essere l'ultimo erede maschio del regno di Stormhold e, preso in consegna il topazio da Yvaine, viene incoronato sovrano; Una e Dunstan si ritrovano e si sposano anch'essi. Dopo ottant'anni di regno, Tristan e Yvaine usano la Candela di Babilonia per ascendere al cielo, dove vivono insieme sotto forma di stelle.\nProduzione.\nSviluppo.\nNel 1999 Miramax opzion\u00f2 il romanzo fantasy \"Stardust\", dello scrittore Neil Gaiman, al fine di realizzarne una trasposizione cinematografica. Tuttavia, dopo alcuni ritardi della produzione, la cosa si risolse con nulla di fatto ed i diritti tornarono a Gaiman.\nSuccessivamente, Gaiman coinvolse il regista Terry Gilliam ed il produttore Matthew Vaughn. Dopo che Gilliam abbandon\u00f2 il progetto in favore de \"I fratelli Grimm e l'incantevole strega\", anche Vaughn lo segu\u00ec, preferendo dirigere \"The Pusher\". Gaiman e Vaughn tornarono in trattative dopo che questi abbandon\u00f2 la regia di \"X-Men - Conflitto finale\" e, nel gennaio 2005, Vaughn acquis\u00ec i diritti cinematografici dell'opera. Ad ottobre 2005, accett\u00f2 di dirigere e produrre \"Stardust\" per Paramount Pictures, con un budget di circa 70 milioni di dollari.\nSceneggiatura.\nDurante la creazione dell'audiolibro di \"Stardust\", Gaiman si rese conto che, anche se il film avesse cercato di essere quanto pi\u00f9 possibile fedele al romanzo, avrebbe fallito nell'intento per via di una durata proibitiva (quasi 10 ore e mezza) e del tono serio del romanzo, i cui temi trattati lo rendevano praticamente una \"favola per adulti\". Ha dato quindi il beneplacito a Vaughn e Jane Goldman di accorciare la vicenda e di aggiungere tocchi di \"humor\" alla sceneggiatura. Il regista ha descritto questa versione di \"Stardust\" come \"\"La storia fantastica\" con lo spirito di \"Prima di mezzanotte\"\". Riguardo alle differenze tra il romanzo e il film, Gaiman ha dichiarato: \"Ritengo che la mia esperienza nel campo dei fumetti sia stata veramente utile, perch\u00e9 ora, nella mia testa, credo che [il film] sia la versione Terra-Due di \"Stardust\". \u00c8 solamente un'altra versione di \"Stardust\", un universo parallelo con Robert De Niro ed altri elementi. Ho anche incontrato delle persone che hanno amato il film ed erano scontente che nel libro non ci fossero delle cose che Vaughn aveva inventato\".\nPer i nomi delle streghe, assenti nel libro, Vaughn e Goldman si sono ispirati alle altre opere di Gaiman, \"The Books of Magic\" (per Empusa) e \"Neverwhere\" (per Lamia).\nCasting.\nNel marzo 2006, sono entrati nel cast Robert De Niro, Michelle Pfeiffer, Claire Danes, Charlie Cox e Sienna Miller. Vaughn ha scelto personalmente Danes, Cox e Pfeiffer, mentre le sue due scelte per il ruolo di Capitan Shakespeare erano De Niro e Jack Nicholson. Stephen Fry era entrato in trattative per il medesimo ruolo, ma Vaughn ha scelto De Niro al suo posto.\n Anche dopo che Cox aveva passato il provino per interpretare Tristan, Vaughn ha preferito non confermarlo nel ruolo finch\u00e9 la non fosse comprovata la sua alchimia con l'interprete di Yvaine.\nQuintus avrebbe dovuto essere interpretato dal comico Noel Fielding, ma, in seguito ai problemi di salute di quest'ultimo, \u00e8 stato rimpiazzato da Adam Buxton.\nRiprese.\nLa lavorazione del film \u00e8 cominciata ad aprile del 2006 ai Pinewood Studios di Londra. Le riprese si sono svolte anche a Wester Ross, in Scozia, all'Isola di Skye, ed in Islanda.\nLe riprese sono terminate il 13 luglio 2006.\nColonna sonora.\nI titoli di coda del film sono accompagnati dalla canzone dei Take That \"Rule the World\", assente nell'edizione CD. Nei trailer americano e inglese \u00e8 presente l'inizio strumentale di \"Eradication Instincts Defined\", della band black metal norvegese Dimmu Borgir.\n\"Preludio 2 in do minore\" dal primo libro de \"Il clavicembalo ben temperato\" di Johann Sebastian Bach \u00e8 stato adattato per la prima parte della scena riguardante la locanda di Lamia. L'Opus 46, No. 6 in Re maggiore dalle \"Danze slave\" di Anton\u00edn Dvo\u0159\u00e1k \u00e8 stato adattato per la scena di ballo a bordo del veliero volante. \"Galop Infernale\" (pi\u00f9 comunemente noto come can-can) di \"Orfeo all'inferno\" di Jacques Offenbach \u00e8 presente durante il combattimento tra gli uomini del capitano Shakespeare e quelli di Septimus.\nDistribuzione.\nIl film \u00e8 uscito nelle sale statunitensi il 10 agosto 2007 (dopo un'anteprima a Los Angeles il 29 luglio). In Italia \u00e8 stato distribuito il 12 ottobre 2007 da Universal Pictures; la direzione del doppiaggio \u00e8 di Massimiliano Manfredi e l'adattamento dei dialoghi di Ruggero Busetti, per C.V.D.\nAccoglienza.\nCritica.\nSu Rotten Tomatoes, il film \u00e8 stato promosso dal 76% delle 193 recensioni professionali e dall'86% del pubblico; il consenso generale recita \u00abInterpretazione fedele che cattura la giocosit\u00e0, l'azione e l'umorismo eccentrico di Neil Gaiman, \" Stardust\" si destreggia tra pi\u00f9 generi e toni per creare un'esperienza fantastica\u00bb. Su Metacritic, il film ha un punteggio di 66/100 basato su 33 recensioni professionali, e di 8,7/10 da parte di 358 recensioni del pubblico.\nRoger Ebert lo ha definito un film divertente e gli ha dato una valutazione di 2,5 stelle su 4, ma ne ha criticato il ritmo giudicandolo disordinato e dispersivo. Bruce Diones di \"The New Yorker\" lo ha definito \u00abpi\u00f9 sorprendente ed efficace del tipico spettacolo per bambini\u00bb. John Anderson di \"Variety\" ha scritto: \u00abCosparso di umorismo ironico, battute abbastanza per adulti e alcuni volti noti che si comportano in modo molto sciocco, questa storia avventurosa dovrebbe avere un fascino particolare per i fan di \"La storia fantastica\", ma in ogni caso non verr\u00e0 mai scambiato per un film rigorosamente per bambini\u00bb; Anderson ha elogiato la Pfeiffer per il suo tempismo comico, e ha definito la performance di De Niro \u00abavvincente come un incidente d'auto\u00bb; ha inoltre affermato che la storia d'amore \u00e8 la parte meno avvincente del film, ma lo slancio della storia e l'umorismo lo tengono insieme.\nStephen Holden del \"The New York Times\" ha scritto: \u00abMichelle Pfeiffer \u00e8 Lamia, una strega deliziosamente malvagia come mai prima d'ora\u00bb e ha suggerito dovrebbe essere al centro del film; Holden ha affermato il casting di Danes \u00e8 stato sbagliato, e descrive la performance di De Niro come \u00abun pezzo ispirato di folle divertimento, o un imbarazzante imbarazzo\u00bb. Michael Dwyer di \"The Irish Times\" descrive il film come \u00abpiacevole nel suo essere stravagante, ma gravato da eventi slegati, e avrebbe dovuto essere sottoposto a tagli pi\u00f9 rigorosi nella camera di montaggio\u00bb; Dwyer critica i dissonanti camei di Gervais e De Niro, e come Holden afferma che Danes non \u00e8 in parte, ma loda la Pfeiffer dicendo che d\u00e0 al film \u00abil bacio della vita\u00bb. Dan Jolin di \"Empire\" lo ha definito \u00abirregolare ma molto divertente, che trasporta un sacco di umorismo nero in una storia fiabesca dolce se non sciocca\u00bb.\nGlenn Kenny di \"Premiere\" l'ha definita \u00abuna fantasia strabiliante ed elaborata che viene attraversata dall'adrenalina e dall'atteggiamento del film d'azione\u00bb. \"Time Out\" ha paragonato il film a \"I banditi del tempo\" e \"La storia fantastica\", affermando per\u00f2 che \u00abmanca dell'originalit\u00e0 del primo e del cuore di quest'ultimo\u00bb. Tim Robey di \"The Telegraph\" ha scritto: \u00abC'\u00e8 una spudorata vena romantica qui, abbastanza benvenuta in un genere mirato ai ragazzi che di solito punta sul fatto che le battaglie sono fantastiche e che l'amore \u00e8 per i buoni a nulla\u00bb. Philip French di \"The Observer\" ha affermato che il film \u00abfallisce su tutti i livelli\u00bb, e riferendosi a una scena con De Niro ha dichiarato che \u00abmette a nudo nuove profondit\u00e0 di imbarazzo nel campo\u00bb. Deborah Ross di \"The Spectator\" ha definito il film \u00abun enorme e familiare mucchio di nulla che potrebbe piacere ai bambini di sei anni e ai nerd del fantasy, ma questo \u00e8 tutto\u00bb. Al contrario, David Germain di \"Associated Press\" lo ha inserito alla posizione numero 7 tra i migliori film del 2007.\nIncassi.\n\"Stardust\", costato circa , ha incassato in totale ."}
{"id": "783695", "revid": "2730", "url": "https://it.wikipedia.org/wiki?curid=783695", "title": "L'esistenzialismo \u00e8 un umanesimo", "text": ""}
{"id": "783696", "revid": "78273", "url": "https://it.wikipedia.org/wiki?curid=783696", "title": "GSXR1000 K6", "text": ""}
{"id": "783698", "revid": "2056951", "url": "https://it.wikipedia.org/wiki?curid=783698", "title": "Picchiata", "text": "La picchiata \u00e8 la manovra opposta alla cabrata e consente al velivolo di scendere di quota.\nSi esegue spingendo la barra di comando o il volantino.\nIl comando agisce sui piani di coda orizzontali del velivolo imprimendo una rotazione che fa abbassare il muso dell'aereo.\nDurante la picchiata si genera un'accelerazione negativa tanto maggiore quanto \u00e8 pi\u00f9 stretto il raggio di picchiata e maggiore la velocit\u00e0 del velivolo.\nIl termine \"picchiata\" viene spesso inteso in termini acrobatici e in riferimento a manovre militari.\nAspetti storici militari.\nDurante la seconda guerra mondiale, questa manovra di volo fu utilizzata molto per consentire all\u2019aereo di sganciare l\u2019ordigno in prossimit\u00e0 dell\u2019obbiettivo: nasce cos\u00ec il bombardamento in picchiata. Dato la caduta, quasi a corpo morto, questa manovra venne definito anche \u201ctuffo\u201d. L'aeromobile emblema, a livello mondiale, di questa tecnica fu senz\u2019altro lo Stuka, con i leggendari piloti: Hans-Ulrich Rudel e Giuseppe Cenni."}
{"id": "783700", "revid": "267046", "url": "https://it.wikipedia.org/wiki?curid=783700", "title": "Testudo (zoologia)", "text": "Testudo \u00e8 un genere di rettili appartenente all'ordine delle testuggini.\nTassonomia.\nNuove classificazioni.\nIn base ai recenti dati molecolari/morfologici \u00e8 stata proposta una nuova classificazione e frammentazione del genere Testudo:\nDa altri Autori \u00e8 stato proposto di elevare a rango di genere la specie \"T.hermanni\" denominandola \"Eurotestudo\".\nQuesto gruppo include due specie:\nMorfologia.\nSono dei rettili terrestri caratterizzati da un guscio che ne protegge il corpo: questo \u00e8 composto da una parte superiore, il carapace e da una inferiore, il piastrone, unite insieme tramite ponti ossei. A loro volta sono costituite da due strati: quello pi\u00f9 interno \u00e8 costituito da placche ossee unite tra loro da margini irregolari frastagliati detti suture, quello pi\u00f9 superficiale \u00e8 invece composto da materiale corneo, come la cheratina, suddiviso in placche denominate scuti che crescono per ispessimento.\nDal guscio fuoriescono il capo, i quattro arti e la coda che vengono retratti in caso di pericolo o nei momenti di riposo.\nLa livrea \u00e8 molto variabile, presenta dei disegni con colori mimetici, generalmente correlati all'habitat originario della specie.\nLe dimensioni massime variano secondo la specie, le dimensioni medie maggiori si hanno nei maschi di \"Testudo marginata\" con 40\u00a0cm e le minori nei maschi della \"Testudo kleinmanni\" con soli 10\u00a0cm.\nMa le dimensioni maggiori erano raggiunte dalla estinta \"Testudo atlas\".\nAlta 180\u00a0cm, lunga 250\u00a0cm e dal peso stimato di 4 tonnellate.\nSensi.\nLe testuggini hanno una buona vista: sanno distinguere forme, colori e riconoscono anche persone. Hanno un senso dell'orientamento molto preciso: se vengono spostate qualche centinaio di metri dal territorio al quale sono molto legate ci ritorneranno in breve tempo. Sono molto sensibili alle vibrazioni del suolo anche se non hanno un udito sviluppato. L'odorato invece \u00e8 ben sviluppato ed ha un ruolo importante nel riconoscimento del cibo e del sesso per l'accoppiamento.\nDimorfismo sessuale.\nIl riconoscimento del sesso avviene attraverso l'individuazione dei caratteri sessuali secondari.\nI maschi possiedono una coda lunga, robusta e grossa alla base. La femmina ha coda piccola e corta. La distanza dell'apertura cloacale dalla base della coda \u00e8 maggiore nel maschio. In genere i maschi adulti presentano una concavit\u00e0 nel piastrone per facilitare la monta sul carapace della femmina, il piastrone delle femmine e degli esemplari giovani e subadulti \u00e8 piatto; l'angolo formato dagli scuti anali del piastrone \u00e8 molto maggiore nel maschio; l'altezza degli stessi scuti \u00e8 per\u00f2 maggiore nella femmina. Lo scuto sopracaudale del maschio \u00e8 curvo verso il basso, nella femmina \u00e8 allineato con il resto del carapace.\nBiologia.\nAttivit\u00e0.\nLe \"Testudo\" sono animali ectotermi e nelle prime ore della giornata si crogiolano al sole per innalzare la temperatura corporea e attivare le funzioni metaboliche. L'esposizione al sole permette di assumere i raggi UVB necessari per la sintesi della vitamina D. Raggiunta la temperatura corporea utile per l'attivazione degli enzimi atti alla digestione, le tartarughe si dedicano alla ricerca del cibo. Con temperature dell'aria superiori ai 36\u00a0\u00b0C o inferiori ai 15\u00a0\u00b0C esse si rifugiano nelle cavit\u00e0 dei tronchi, tra la vegetazione bassa o riparandosi in anfratti e cunicoli, sospendendo ogni attivit\u00e0 e riducendo il proprio metabolismo: a seconda delle stagioni si pu\u00f2 parlare di letargo o di estivazione.\nLetargo ed estivazione.\nIl letargo e l'estivazione sono delle strategie di sopravvivenza adottate per superare periodi climatici avversi.\nLe specie desertiche come la \"Testudo kleinmanni\" e la \"Testudo werneri\", nei periodi pi\u00f9 caldi vanno in estivazione rifugiandosi in profonde tane.\nIn autunno, le specie presenti nelle zone dal clima mediterraneo, al calare delle temperature, smettono di alimentarsi anche per pi\u00f9 di 20 giorni per poter svuotare completamente l'intestino da residui di cibo.\nDiventano sempre pi\u00f9 apatiche e, verso novembre o dicembre a seconda della latitudine, iniziano ad interrarsi o a ripararsi in luoghi protetti e cadono in letargo.\nIn natura gli esemplari si interrano anche di 10-20 centimetri.\nLe Testudo horsfieldii, nel loro habitat naturale caratterizzato da lunghi inverni rigidi e da estati torride prive di precipitazioni, sono addirittura attive solo per pochi mesi l'anno. Le sottospecie T.h.baluchiorum e T.h.kazakhstanica, hanno il loro periodo di attivit\u00e0 compreso tra aprile e luglio perch\u00e9 spesso all'estate torrida e asciutta segue un inverno precoce e molto rigido passando cos\u00ec direttamente dall'estivazione al letargo. Per sfuggire a queste avverse condizioni ambientali scavano buche profonde fino a 2 metri.\nLa temperatura ideale di letargo, calcolata nel luogo di interramento, \u00e8 di 5\u00a0\u00b0C; temperature inferiori ai 2\u00a0\u00b0C arrecano danni cerebrali o morte, superiori ai 10\u00a0\u00b0C provocano uno stato di dormiveglia pericoloso che determina l'esaurimento delle scorte di grasso necessarie a superare l'inverno.\nIl letargo e/o l'estivazione sono fasi metaboliche assolutamente necessarie per queste specie, e studi recenti ne hanno dimostrato l'importanza anche per l'avvio ciclico dei processi riproduttivi.\nL'uscita dal letargo avviene generalmente nel mese di marzo ed \u00e8 legata al rialzarsi delle temperature diurne, la fine dell'estivazione con il calare delle temperature estive.\nAccoppiamento.\nCon il risveglio inizia il corteggiamento da parte del maschio con un rituale che prevede inseguimenti, morsi e colpi di carapace alla femmina.\nIl maschio monta sul dorso della femmina per la copula che avviene con l'estroflessione del pene contenuto nella grossa coda e in questa occasione emette l'unico verso udibile di questi rettili per il resto muti.\nLa femmina pu\u00f2 arrivare fino a 4 anni di anfigonia ritardata, conservando lo sperma in un apposito organo, la spermateca, all'interno dell'ovidutto.\nRiproduzione.\nLe \"Testudo\" sono ovipare. Le femmine depongono, entro buche nel terreno scavate con le zampe posteriori, in pi\u00f9 volte un numero variabile di uova in relazione alla taglia dell'esemplare e alla specifica specie. Il tempo di incubazione, 2 o 3 mesi circa, e il sesso sono in relazione con la temperatura.\nCon temperatura di incubazione inferiore ai 30,5\u00a0\u00b0C si avr\u00e0 una preponderanza di esemplari maschi, con temperatura superiore ai 30,5\u00a0\u00b0C in maggioranza femmine. Il tartarughino per rompere il guscio si avvale del cosiddetto \"dente dell'uovo\", un tubercolo corneo destinato a sparire in pochi giorni. Durante la fuoriuscita dall'uovo viene assorbito totalmente il sacco vitellino.\nAlimentazione.\nSono rettili prettamente vegetariani, solo raramente mangiano artropodi o chiocciole, queste ultime utili per l'apporto di calcio del guscio.\nSaltuariamente non disdegnano piccole carogne o escrementi.\nL'habitat delle \"Testudo\" \u00e8 caratterizzato da lunghi periodi di scarsa piovosit\u00e0 e un raro apporto proteico in regime di scarsa alimentazione prevalentemente composta da fibre funge da integrazione e non arreca danni.\nDistribuzione e habitat.\nLe \"Testudo\" sono diffuse nel Paleartico, dai paesi del bacino del mar Mediterraneo fino ai confini con la Cina in una fascia compresa all'incirca tra il 25\u00ba e 50\u00ba meridiano nord.\nL'habitat, a seconda della specie e dei luoghi, \u00e8 mediterraneo, desertico o stepposo.\nIn Italia coincide con la zona fitoclimatica del \"Lauretum\".\nConservazione.\nLe testuggini sono a grave rischio di scomparsa nell'ambiente naturale soprattutto per fattori antropogenici quali l'agricoltura meccanizzata e l'uso dei pesticidi, il traffico automobilistico, gli incendi, la distruzione dell'ambiente naturale e l'urbanizzazione, la cattura illegale e nella predazione da parte di animali selvatici.\nStoria, arte e cultura.\nFin dall'antichit\u00e0 le \"Testudo\" sono state catturate e allevate per usi alimentari, utilitaristici e come animale da giardino. Dal carapace se ne ricavavano svariati oggetti di uso comune, preziosi inserti in opere di ebanisteria e gioielleria e casse armoniche per strumenti musicali. La mitologia greca ci narra che l'inventore della lira fu Hermes. Un giorno il dio trov\u00f2 all'interno della grotta una tartaruga. La uccise, ne prese il carapace e tendendo sette corde di budello di pecora su dei corni di antilope ne ricav\u00f2 lo strumento musicale. In seguito Ermes la regal\u00f2 ad Apollo, e questi al figlio Orfeo.\nNumerosi sono i rinvenimenti di gusci o oggetti da essi ricavati in sepolture antiche; da svariati ritrovamenti si ipotizza, ma potrebbero essere delle intrusioni post-deposizionali, che gli Etruschi inserivano delle tartarughe vive nelle tombe. I ritrovamenti di gusci nella casa di Giulio Polibio a Pompei confermano che questi rettili erano allevati in epoca romana come animali da giardino. Nel passato furono allevate da alcuni ordini ordini monastici perch\u00e9 le loro carni, ritenute altamente nutritive soprattutto per gli infermi, erano tra le poche di cui la Chiesa cattolica consentiva il consumo nei giorni di astinenza. Sin dai primordi dell'arte, innumerevoli sono le raffigurazioni di testuggini, in alcune di esse \u00e8 possibile identificare con certezza l'appartenenza alla specie. In letteratura \u00e8 ricorrente il personaggio della tartaruga come raffigurazione della longevit\u00e0 e della pacatezza, famoso \u00e8 il racconto di Esopo, \"La lepre e la tartaruga\". In matematica \u00e8 da ricordare, Achille e la tartaruga, il secondo dei paradossi formulati da Zenone di Elea. Vuole la leggenda che Eschilo sia morto per colpa di un'aquila, o pi\u00f9 probabilmente di un gipeto, che avrebbe lasciato cadere, per spezzarla, una tartaruga sulla sua testa, scambiandola, data la calvizie, per una pietra.\nLegislazione.\nInserito in Red List, il genere \"Testudo\" \u00e8 protetto dalla Convenzione di Berna e incluso nella Convenzione di Washington, C.I.T.E.S. appendice I e II e ne \u00e8 assolutamente vietato il prelievo in natura. In Italia i compiti di sorveglianza e di gestione delle norme applicative delle convenzioni internazionali per la tutela delle specie animali sono di competenza del Corpo Forestale dello Stato."}
{"id": "783701", "revid": "3082", "url": "https://it.wikipedia.org/wiki?curid=783701", "title": "Tiberio Claudio Pacaziano", "text": ""}
{"id": "783703", "revid": "599013", "url": "https://it.wikipedia.org/wiki?curid=783703", "title": "Tmo", "text": ""}
{"id": "783704", "revid": "1855146", "url": "https://it.wikipedia.org/wiki?curid=783704", "title": "Luigi Pigorini", "text": "Gli sono stati intitolati un museo omonimo a Roma e una galleria a Parma.\nBiografia.\nAll'et\u00e0 di sedici anni, nel 1858, viene nominato \"alunno\" presso il Museo d'Antichit\u00e0 di Parma.\nGli incontri con Pellegrino Strobel, professore di Scienze Naturali all'Universit\u00e0 di Parma e con Gaetano Chierici, direttore del Gabinetto di Antichit\u00e0 Patrie di Reggio Emilia, sono l'inizio delle ricerche archeologiche in territorio parmense.\nNel 1863 inizia a viaggiare in Svizzera, Toscana, ma anche a Roma e Napoli; tiene inoltre dei corsi a Parma dove ricorre a diversi materiali per spiegare gli usi e le funzioni di strumenti preistorici.\nPochi anni dopo la laurea in Scienze Politiche e Amministrative viene nominato direttore del Museo di Antichit\u00e0 di Parma.\nNel 1875 fonda con Chierici e Strobel il \"Bullettino di Paletnologia Italiana\" e, nello stesso anno, entra nella Direzione Generale dei Musei e degli Scavi d'Antichit\u00e0 del Regno a Roma, dove propone al Ministro della Pubblica Istruzione, Ruggero Bonghi, la fondazione del Museo Preistorico Etnografico di Roma, che viene inaugurato nel 1876 e oggi porta il suo nome.\nNel 1877 ottenne la prima cattedra di Paletnologia dell'Universit\u00e0 di Roma istituita dal Consiglio Superiore della Pubblica Istruzione, della quale fu titolare per circa 40 anni.\nGli incarichi di Pigorini continueranno fino alla nomina di senatore nel 1912 e vicepresidente del Senato nel 1919, incarico che mantenne fino alla morte avvenuta a Padova, presso la casa del figlio, dove si era ritirato per infermit\u00e0, il 1\u00ba aprile 1925."}
{"id": "783706", "revid": "287204", "url": "https://it.wikipedia.org/wiki?curid=783706", "title": "Un segreto nel cuore", "text": "Un segreto nel cuore (\"A Bend in the Road\") \u00e8 un romanzo scritto da Nicholas Sparks nel 2001, pubblicato dall'editore Frassinelli.\nTrama.\nIl protagonista, Miles, \u00e8 un vice-sceriffo, tormentato dalla morte della moglie per un incidente stradale di cui ancora non ha trovato il colpevole, che si fa forza per accudire suo figlio Jonah. Quest'ultimo \u00e8 ancora molto sconvolto dalla perdita della madre: ogni notte fa degli incubi e si sveglia piangendo e a scuola ha dei grossi problemi.\nUno spiraglio per\u00f2 c'\u00e8: nelle loro vite entra Sarah, la nuova maestra, che si prende a cuore Jonah e lo aiuta ad affrontare i suoi problemi.\nI suoi tanti incontri con il bambino saranno un motivo per potersi incontrare, cos\u00ec tra Miles e Sarah nasce qualcosa, ma anche lei ha un passato burrascoso con il quale fare i conti. Prima di lasciarsi andare dovranno risolvere tutti i problemi che il passato gli ha lasciato nelle anime.\nRiusciranno ad abbandonarsi l'uno all'altra, a costruirsi una nuova vita e ad abbandonarsi alle spire dell'amore?\nUn dolce romanzo dove entrambi i protagonisti hanno dei segreti da affrontare."}
{"id": "783710", "revid": "1494169", "url": "https://it.wikipedia.org/wiki?curid=783710", "title": "Alessandro Striggio", "text": ""}
{"id": "783711", "revid": "17654", "url": "https://it.wikipedia.org/wiki?curid=783711", "title": "Alessandro Striggio il giovane", "text": ""}
{"id": "783713", "revid": "174925", "url": "https://it.wikipedia.org/wiki?curid=783713", "title": "Virata di Immelmann", "text": "La virata di Immelmann \u00e8 una manovra acrobatica che consente di invertire repentinamente la rotta del velivolo. La manovra prende il nome dall'asso tedesco Max Immelmann, il primo a effettuarla.\n\u00c8 composta da mezzo looping seguito da mezzo tonneau.\nAl termine di un \"Immelmann\" perfetto il velivolo proceder\u00e0 esattamente nella direzione opposta a quella di partenza, a una quota pi\u00f9 alta.\nIl mezzo tonneau serve per riportare il velivolo in assetto corretto, dopo che a causa del mezzo looping si ritrova in volo rovesciato.\nLa manovra \u00e8 nata nella prima guerra mondiale per poter sparare due volte all'aereo nemico. "}
{"id": "783714", "revid": "599013", "url": "https://it.wikipedia.org/wiki?curid=783714", "title": "Fernando Llorente", "text": "Nel suo palmar\u00e8s figurano 2 campionati italiani, 2 Coppe Italia, 2 Supercoppe italiane e un'Europa League.\nCon la nazionale spagnola fu campione mondiale nel 2010 ed europeo nel 2012 e, a livello giovanile, \u00e8 vincitore di una Meridian Cup con l'nazionale Under-17 nel 2003.\nBiografia.\nNato a Pamplona, in Navarra, ma cresciuto poi nella piccola cittadina di Rinc\u00f3n de Soto, nella provincia della Rioja, all'et\u00e0 di dieci anni ha lasciato la famiglia per trasferirsi a Bilbao, stavolta nella Biscaglia, andando a vivere nella \"cantera rojiblanca\". Pur essendo rioano d'origine, \u00ab\"sono legato a Bilbao e alla cultura basca, perch\u00e9 \u00e8 l\u00ec che sono diventato un calciatore\"\u00bb. Il 20 giugno 2015 si sposa con la compagna Maria a San Sebasti\u00e1n, nei Paesi Baschi.\nCaratteristiche tecniche.\n\u00c8 una prima punta forte fisicamente, nonch\u00e9 dotato sul versante tecnico. L'elevata statura lo rende inoltre abile nel gioco aereo, essendosi distinto per i numerosi gol segnati di testa.\nCarriera.\nClub.\nGli inizi, Baskonia e Athletic Bilbao.\nAll'et\u00e0 di nove anni Llorente ha iniziato a giocare nelle giovanili del Funes passando l'anno seguente in quelle del River Ebro, club del suo paese. Nel 1996, all'et\u00e0 di dieci anni, si \u00e8 trasferito all', entrando nella scuola calcio di Lezama dov'\u00e8 poi rimasto per sette anni. Nel 2003 \u00e8 passato al Baskonia, club satellite dell'Athletic Bilbao militante nella Tercera Divisi\u00f3n. In quella stagione Llorente ha segnato 12 gol in 33 partite disputate e cos\u00ec \u00e8 tornato a Bilbao per giocare nella squadra riserve dell'Athletic, il Bilbao Athletic, nella Segunda Divisi\u00f3n B.\nIl 16 gennaio 2005, Llorente ha esordito in prima squadra nella partita di campionato contro l'Espanyol (1-1).\nTre giorni pi\u00f9 tardi ha realizzato le prime reti per l'Athletic Bilbao grazie alla tripletta segnata in Coppa del Re contro il Lanzarote (6-0) e successivamente \u00e8 stato impiegato in 14 delle 19 rimanenti partite della Liga, in altre 3 gare di Coppa del Re e nella partita di Coppa UEFA 2004-2005 contro l'Austria Vienna. Dopo aver iniziato la stagione 2005-2006 segnando nella prima gara ufficiale dell'Athletic Bilbao contro la Real Sociedad, Llorente ha avuto difficolt\u00e0 sotto il profilo realizzativo anche a causa di alcuni infortuni, tra cui una distorsione al ginocchio, una gastroenterite e un affaticamento muscolare. Ha cos\u00ec concluso la stagione con 4 gol all'attivo, 2 in campionato e altrettanti in Coppa del Re, entrambi contro l'Hospitalet nei sedicesimi di finale. Ha iniziato la stagione 2006-2007 come riserva di Aritz Aduriz, Joseba Etxeberria e Ismael Urzaiz, ma lo scarso numero di reti segnate dagli attaccanti dell'Athletic ha fatto s\u00ec che l'allenatore Sarriugarte decidesse di ruotarli, consentendo a Llorente di tornare a giocare per un totale di 23 partite nelle quali ha segnato 2 gol.\nDopo un precampionato nel quale ha realizzato 6 gol in altrettante partite \u00e8 stato titolare dell'attacco dell'Athletic Bilbao nella stagione 2007-2008, conclusa con 12 reti realizzate, tra cui 2 doppiette contro il Valencia, che gli hanno valso per la prima volta il titolo di capocannoniere della propria squadra. Nella stagione seguente \u00e8 sceso in campo in 43 occasioni e ha realizzato 18 gol (14 nella Liga e 4 in Coppa del Re), risultando nuovamente il miglior marcatore stagionale dell'Athletic Bilbao. Nelle stagioni 2009-2010 e 2010-2011, Llorente \u00e8 stato nuovamente il capocannoniere della propria squadra: nel 2009-2010 con 23 reti realizzate in 51 partite, di cui 14 in campionato, una in Coppa del Re e 8 in Europa League (2 nei preliminari e 6 nella fase finale); nel 2010-2011 con 19 gol realizzati in 41 gare, di cui 18 in campionato e uno in Coppa del Re.\nIl 31 gennaio 2012 ha segnato il 100\u00ba gol con la maglia dell'Athletic Bilbao, grazie alla seconda delle due reti realizzate nell'andata della semifinale di Coppa del Re 2011-2012 contro il Mirand\u00e9s, vinta per 2-1. In occasione della semifinale di ritorno di Europa League 2011-2012, disputata il 26 aprile 2012 al San Mam\u00e9s di Bilbao contro lo Sporting Lisbona, Llorente, dopo aver realizzato gli assist per i primi due gol dell'Athletic, ha segnato la rete del definitivo 3-1, che ha valso l'accesso alla finale della manifestazione, poi persa contro l'Atl\u00e9tico Madrid. A fine stagione, per il quarto anno consecutivo, \u00e8 risultato il miglior marcatore dell'Athletic Bilbao con 29 gol dei quali 17 in campionato, che gli hanno valso il Trofeo Zarra a pari merito con Soldado.\nNell'agosto del 2012 ha annunciato l'intenzione di non rinnovare il contratto con la squadra basca, in scadenza l'anno seguente. Di conseguenza \u00e8 stato osteggiato da alcuni tifosi e spesso relegato in panchina, cosicch\u00e9 nella stagione 2012-2013, l'ultima all'Athletic Bilbao, ha collezionato solo 5 reti in 36 presenze tra campionato e coppe, giocando per lo pi\u00f9 come riserva di Aduriz.\nJuventus.\nIl 24 gennaio 2013, la ha annunciato l'accordo con il giocatore, prelevato dall'Athletic a parametro zero, a partire dal successivo 1\u00ba luglio. Al primo impegno ufficiale, il 18 agosto vince la Supercoppa italiana contro la (4-0), senza tuttavia scendere in campo. Esordisce con la Juventus il 24 agosto, a 28 anni, subentrando a Mirko Vu\u010dini\u0107 nella gara di Serie A vinta per 1-0 in trasferta contro la .\nPer via della stagione passata in panchina dopo il mancato rinnovo con l'Athletic, lo spagnolo ha incontrato delle iniziali difficolt\u00e0 in bianconero, dettate soprattutto dal ritrovare la condizione fisica e dall'adattamento alla nuova realt\u00e0 piemontese dopo tanti anni nei Paesi Baschi. Il 22 settembre seguente, alla prima partita da titolare, ha segnato la prima rete con la maglia bianconera realizzando il gol del definitivo 2-1 contro il , con un colpo di testa su assist di Arturo Vidal. Il 2 ottobre seguente ha fatto il suo esordio assoluto in Champions League, subentrando a Leonardo Bonucci nella partita contro il Galatasaray. Nel turno successivo, disputato il 23 ottobre 2013, ha realizzato la sua prima rete nella massima competizione europea per club contro il Real Madrid, nella gara del Bernab\u00e9u terminata con il risultato di 2-1 in favore dei padroni di casa.\nUna volta superate le difficolt\u00e0 d'inserimento patite in avvio di stagione, Llorente ha messo a referto un minutaggio via via sempre maggiore e, al termine dell'anno solare, \u00e8 diventato titolare nell'attacco bianconero. Il 12 gennaio 2014 ha realizzato la prima doppietta con la maglia bianconera, nella partita vinta poi per 4-1 nella trasferta contro il . Il 7 aprile seguente mette a referto la seconda doppietta in campionato, risultando decisivo nella vittoria contro il per 2-0. Al termine della stagione, conclusa con all'attivo 45 presenze e 18 reti, ha vinto lo scudetto con la squadra torinese, conquistando cos\u00ec il suo primo campionato nazionale. \u00c8 risultato, inoltre, assieme a Mario Mand\u017euki\u0107, Aritz Aduriz e Stefan Kie\u00dfling, il miglior colpitore di testa in Europa: infatti dei 16 gol in campionato, 7 sono stati realizzati di testa.\nDopo l'avvicendamento sulla panchina juventina tra Antonio Conte e Massimiliano Allegri, Llorente apre la sua seconda annata coi bianconeri siglando la prima rete in campionato il 26 ottobre, in occasione della vittoria casalinga sul Palermo per 2-0, riuscendo cos\u00ec a sbloccarsi dopo un avvio di stagione difficile, visto che nelle prime nove partite giocate non era riuscito a trovare la via del gol. Il 9 novembre si riconferma mettendo a segno la prima doppietta stagionale contro il (7-0). Il 26 novembre realizza la prima e unica marcatura stagionale in Champions League, sbloccando il risultato nella trasferta contro il (2-0). Tuttavia da qui in avanti Llorente viene via via relegato in panchina e il suo posto viene preso dal giovane connazionale \u00c1lvaro Morata, preferito da Allegri sia per l'esplosione calcistica di quest'ultimo sia per il mutamento della filosofia dell'attacco, con le due punte pi\u00f9 larghe, pi\u00f9 possesso palla e accelerazioni, qualit\u00e0 che non si addicono alle caratteristiche tecniche dell'ex calciatore dell'Athletic Bilbao.\nSiviglia, Swansea City e Tottenham.\nSvincolatosi dalla Juventus, il 27 agosto 2015 torna in Spagna accordandosi con il . Il successivo 8 dicembre, \u00e8 autore nella fase a gironi di Champions League di un gol proprio alla sua ex squadra bianconera, che permette agli andalusi di vincere l'incontro e raggiungere all'ultima giornata l'accesso all'Europa League, competizione poi vinta per la terza volta di fila dal club iberico.\nIl 5 agosto 2016 viene acquistato dai gallesi dello Swansea City, squadra militante in Premier League, dove termina la stagione con 15 gol in campionato.\nIl 31 agosto 2017 viene ceduto per circa 13 milioni di euro al Tottenham Hotspur, con cui esordisce il 16 settembre, nella sfida interna pareggiata 0-0 contro lo Swansea City, sua ex squadra. Il 6 dicembre segna la sua prima rete con la maglia dei londinesi, nel match di Champions League contro l'Apoel Nicosia. Il 17 aprile 2019, in occasione del ritorno dei quarti di finale di Champions League in casa del , segna il gol del definitivo 3-4 per la sua squadra (con l'andata finita 1-0) permettendo agli \"Spurs\" di tornare in semifinale della massima competizione europea per la prima volta dopo 57 anni. A fine stagione si svincola dal club biancobl\u00f9 visto il mancato rinnovo di contratto.\nNapoli, Udinese ed Eibar.\nIl 2 settembre 2019, a 34 anni, si trasferisce al a parametro zero. Esordisce con gli \"azzurri\" il 14 settembre nella gara casalinga contro la subentrando al 65' a Hirving Lozano. Al primo pallone toccato, lo spagnolo effettua l'assist che permette a Dries Mertens di siglare il gol del definitivo 2-0, risultato che segna la prima vittoria in maglia azzurra.\nIl 17 settembre, nel match di Champions League disputato in casa contro il , realizza la sua prima marcatura azzurra dopo essere subentrato a Hirving Lozano per il definitivo 2-0. Cinque giorni pi\u00f9 tardi gioca la prima partita da titolare, sigla i suoi primi due gol in Serie A e la sua prima doppietta in maglia azzurra contro il , contribuendo alla vittoria finale per 4-1 dei partenopei. Con l'arrivo di Gennaro Gattuso al posto di Carlo Ancelotti viene messo ai margini della rosa da gennaio 2020.\nIl 27 gennaio 2021, dopo una stagione e mezza al Napoli, viene ceduto all'Udinese. Quattro giorni dopo fa il suo esordio nella gara esterna in casa dello Spezia, vinta per 1-0, subentrando a Gerard Deulofeu. Il 6 marzo segna il suo primo gol, aprendo le marcature nel successo interno sul Sassuolo (2-0).\nRimasto svincolato, il 27 ottobre 2021 trova l'accordo fino al termine della stagione con l'.\nNazionale.\nLlorente ha disputato con la nazionale spagnola Under-20 il Mondiale del 2005, nel quale con 5 gol \u00e8 risultato \"Scarpa d'argento\" dietro a Lionel Messi (6 reti).\nIl 14 novembre 2008 \u00e8 stato convocato per la prima volta nella nazionale maggiore dal CT del Bosque per un'amichevole contro il . In quella partita ha esordito in nazionale subentrando al 70' a Xavi. L'11 febbraio 2009, in occasione dell'amichevole a Siviglia contro l', ha realizzato il primo gol in nazionale, segnando di testa la rete del 2-0 finale all'82' dopo essere subentrato a Fernando Torres nel corso del secondo tempo. Nel giugno 2009 ha disputato la Confederations Cup, giocando 2 partite nelle quali ha realizzato un gol contro i padroni di casa del nell'ultima gara della fase a gironi.\nIl 1\u00ba giugno 2010 \u00e8 stato convocato da Vicente del Bosque per i Mondiali in Sudafrica, vinti dalla nazionale spagnola. Durante la competizione Llorente ha giocato la gara degli ottavi di finale contro il (1-0), partita nella quale ha sostituito Torres al 58'. Nel maggio del 2012 \u00e8 stato inserito dal CT del Bosque nella lista dei 23 convocati per l'Europeo 2012 in Polonia e Ucraina. Nel corso della manifestazione, vinta dalla Spagna grazie al 4-0 in finale contro l', Llorente non \u00e8 mai stato schierato.\nLlorente ha inoltre disputato 5 partite con la selezione dei Paesi Baschi con cui ha segnato un gol contro la Catalogna al Camp Nou l'8 ottobre 2006.\nStatistiche.\nPresenze e reti nei club.\n\"Statistiche aggiornate al 5 gennaio 2022.\"\nCronologia presenze e reti in nazionale.\n "}
{"id": "783715", "revid": "400694", "url": "https://it.wikipedia.org/wiki?curid=783715", "title": "Tmp", "text": ""}
{"id": "783717", "revid": "124685578", "url": "https://it.wikipedia.org/wiki?curid=783717", "title": "Armando Gill", "text": "\u00c8 unanimemente riconosciuto come il primo cantautore italiano, il primo a firmare musica e testi e a cantare i suoi brani, interpretati sia in napoletano sia in lingua italiana, e da lui cos\u00ec annunciati: \u00ab\"Versi di Armando, musica di Gill, cantati da s\u00e9 medesimo\"\u00bb.\nBiografia.\nNato a Napoli il 23 luglio 1877, terzo di sei figli, il padre proprietario di una piccola distilleria, studia all'Istituto Chierchia e dopo la maturit\u00e0 si iscrive alla facolt\u00e0 di giurisprudenza e frequenta le \"periodiche\", feste organizzate dalle famiglie della buona borghesia napoletana, dove si esibisce come cantante; un anno prima della laurea lascia gli studi e si dedica al teatro di variet\u00e0, firmando un contratto con il Salone Margherita.\nPrima autore di versi - in collegio stupisce i professori per le sue doti di improvvisatore - e solo in seguito compositore autodidatta, scrive la sua prima canzone nel 1896, \"Fenesta 'nchiusa\", cui segue \"O surdato\" (1899), entrambe musicate dal maestro Vincenzo De Crescenzo ed edite da Santojanni e Bideri. Altri suoi versi li musicher\u00e0 Alfredo Mazzucchi, futuro trascrittore di molte sue composizioni.\nLo pseudonimo lo prende dallo spadaccino Martino Gill (vissuto all'epoca di re Filippo II e divenuto popolare grazie ai fascicoli settimanali pubblicati dalla Sonzogno) ma sulla scena \u00e8 un viveur rigorosamente in frac, un papillon bianco, il ciuffo dei capelli, l'immancabile gardenia appuntata all'occhiello e un monocolo, a mascherare un marcato strabismo. La critica lo snobba a lungo per via della sua insufficiente preparazione musicale e di un inconfondibile falsetto dall'intonazione traballante; ma i suoi limiti tecnici non gli impediranno di comporre melodie indimenticabili, come quella della popolare \"Come pioveva\" (1918). La canzone \u00e8 anche uno dei primi esempi di marketing discografico: una mattina dell'estate 1918 Napoli appare tappezzata da centinaia di manifesti che raffigurano soltanto un ombrello: alcuni si domandano se sia la pubblicit\u00e0 di un nuovo negozio, oppure di una marca di parapioggia. Dopo una settimana, compaiono altri manifesti: questa volta, all'ombrello viene aggiunta la frase \"Come pioveva\" e qualche giorno pi\u00f9 tardi lo slogan sar\u00e0 completato con il nome dell'artista.\nDopo il successo del primo filone della sua produzione - una lunga serie di canzoncine orecchiabili tra cui \"Stornelli montagnoli e campagnoli\" (1909), \"Stornelli spagnoli\" (1909) e \"Bel soldatin\" (1910) - nonostante il difetto all'occhio, allo scoppio della guerra viene chiamato al servizio militare e poi dato per disperso alla notizia che la nave su cui viaggiava era affondata. Un mese dopo, quando per tutta Napoli si sprecano i necrologi, debutta al napoletano Trianon con la rivista \"Gill l'affondato\".\nIl suo periodo di maggiore popolarit\u00e0 va dal 1916 al 1925, nel quale musica le sue canzoni, fonda una compagnia e mette in scena diverse riviste, scritte in collaborazione con Guido di Napoli. Tra i suoi successi in napoletano: \"Nun so' geluso\" (1917), \" 'E quatto 'e maggio\" (1918), \" 'O zampugnaro nnammurato\" (1918), \"Bella ca bella si' \" (1919) e \"Palomma\" (1926), storia di una ragazza del popolo che si innamora di un aristocratico.\nAutore dall'italiano depurato dagli arcaismi e dai moduli letterari, colloquiale, intriso di spirito quotidiano, noto per le sue poesie estemporanee su arie musicali, di lui si ricorda un duello in rima con Ettore Petrolini, incontrato per caso una sera, nel ristorante Alfredo alla Scrofa. Il duello continua a lungo fino a quando Petrolini getta la spugna, riconosce Gill e lo invita al suo tavolo.\nLa cosiddetta \"improvvisata\" chiude spesso i suoi numeri in teatro: nel 1925, alle soglie dei cinquant'anni, sposa Irma Fricchione, una giovane spettatrice conosciuta durante un suo spettacolo e conquistata dal palco proprio con una dichiarazione inventata al momento. Si ritira nel 1943, dopo aver ceduto il suo canzoniere alle edizioni Bideri, dedicandosi alla famiglia e ai suoi animali domestici. Muore a Napoli, alla fine del 1944, durante la notte di capodanno.\nInventore di un linguaggio diretto che anticipa quello di molti nostri parolieri, a dispetto della sua fama teatrale di \"tombeur de femmes\", Armando Gill fu un grande professionista, un autore ironico con senso della misura e un vero signore della scena, in un'epoca storica che va dal primo Novecento all'inizio della Seconda guerra mondiale.\nPremio Artistico Culturale e Musicale Armando Gill.\nDal 2008 l'amministrazione comunale di Grottolella (AV), paese nativo della moglie di Armando Gill (Assunta Irma Fricchione), ha istituito il \"Premio Artistico Musicale e Culturale\" intitolato ad Armando Gill. Nel corso degli anni i riconoscimenti sono stati assegnati, tra gli altri, a Peppe Barra, Sal Da Vinci, Tullio De Piscopo, Enzo Gragnaniello, Eugenio Bennato, Il Giardino Dei Semplici, Mirna Doris, Enzo Casagrande, Benedetto Casillo, Paprika, Mario Maglione, Gli Allerja, James Senese, Enzo Buonumore, Anna Capasso.\nL'organizzazione \u00e8 curata dal Centro Studi La Collina e la direzione artistica \u00e8 affidata al cantante napoletano Mario Da Vinci."}
{"id": "783719", "revid": "767487", "url": "https://it.wikipedia.org/wiki?curid=783719", "title": "Ecco noi per esempio...", "text": "Ecco noi per esempio... \u00e8 un film italiano del 1977 diretto da Sergio Corbucci.\nUscito nei cinema il 28 ottobre 1977, \u00e8 il primo dei due film della coppia Pozzetto-Celentano (il secondo sar\u00e0 \"Lui \u00e8 peggio di me\").\nTrama.\nPalmambrogio Guanziroli \u00e8 un aspirante poeta di Cremenago che arriva a Milano per trovare un editore che pubblichi la sua raccolta di poesie dal contenuto bucolico intitolata \"La coltivazione del riso\". Alla stazione di Porta Garibaldi, in mezzo ad una violenta contestazione studentesca, il poeta perde il borsello che viene recuperato dal paparazzo Clic, ex fotoreporter nella Guerra del Vietnam. Quest'ultimo promette di restituirglielo alla pensione \"Violetta\", in cui lo squattrinato fotografo vive da tempo senza pagare l'affitto; tra i due si instaura subito un'amicizia.\nClic non perde occasione di cacciarsi continuamente nei guai a causa delle sue foto scottanti aventi come soggetti, tra gli altri, una banda di ladri di cavalli e un gruppo di femministe radicali intente ad apprendere l'uso dello speculum vaginale. Palmambrogio tenter\u00e0 tramite Clic di entrare in contatto con l'affermato poeta Melano Melani, suo poeta di riferimento che frequenta uno dei circoli intellettuali pi\u00f9 in vista della citt\u00e0 ma una volta riuscitovi, desiste dai suoi intenti quando scopre che Melani \u00e8 disposto a scrivere la prefazione del suo libro solo in cambio di un rapporto omosessuale che Palmambrogio rifiuta e se ne va.\nDurante un sequestro di persona in un luna park Clic viene sorpreso dai malviventi mentre scatta fotografie, e ne segue una sparatoria in cui viene ferito ad un occhio. Divenuto cieco, parte per la Svezia per un viaggio della speranza sotto lo sguardo triste e malinconico di Palmambrogio, che nel frattempo ha finalmente sposato la sua storica fidanzata di Cremenago.\nHome video.\nLa versione in DVD messa in commercio dalla 01 Distribution \u00e8 tagliata: non compare infatti la scena di nudo integrale di Barbara Bach. Il film nella versione integrale \u00e8 invece uscito in vendita nelle edicole nella collana \"Celentano Collection\", Edizioni Master, prodotto da Rai Trade."}
{"id": "783725", "revid": "57342", "url": "https://it.wikipedia.org/wiki?curid=783725", "title": "Ecco noi per esempio", "text": ""}
{"id": "783726", "revid": "1446601", "url": "https://it.wikipedia.org/wiki?curid=783726", "title": "Accademia Musicale Chigiana", "text": "L'Accademia Musicale Chigiana \u00e8 una storica istituzione musicale italiana fondata il 22 novembre 1932 a Siena dal mecenate Conte Guido Chigi Saracini Lucherini. Il suo scopo \u00e8 organizzare corsi di perfezionamento per musicisti e cantanti classici.\nStoria.\nPrima della fondazione ufficiale dell'Accademia Chigiana, a Siena si tenevano vari eventi musicali di rilievo sponsorizzati dal Conte Chigi-Saracini-Lucherini (e che poi sarebbero confluiti nelle attivit\u00e0 dell'Accademia). Un esempio sono i concerti di musica da camera \"Micat in Vertice\" (dal motto della famiglia Chigi-Saracini-Lucherini), inaugurati nel 1923, e il Festival della Societ\u00e0 Internazionale di Musica Contemporanea, durante il quale vennero eseguite nell'edizione del 1928 musiche di Prokof'ev, Walton, Casella, Ravel, Webern, Hindemith e De Falla in prima assoluta.\nNel 1932 venne avviato il primo corso di formazione musicale, i cui titolari di cattedra erano docenti di fama internazionale; alla fondazione erano previsti corsi di organo, di canto, di arpa, di violino, di violoncello, di composizione e di accompagnamento, a cui seguirono quelli di pianoforte, di scena lirica, di direzione d'orchestra, di chitarra, di clavicembalo e di musica per film. Tra i primissimi docenti ricordiamo qui Fernando Germani, Alfredo Casella, Arrigo Serato, Arturo Bonucci e Vito Frazzi.\nGi\u00e0 dopo pochi anni dalla sua fondazione, la Chigiana contava allievi provenienti da oltre 50 nazioni, a conferma del prestigio internazionale di cui godeva la scuola, in un'epoca in cui il numero delle scuole di perfezionamento era molto limitato.\nAl 1939 risale la prima edizione delle Settimane Musicali Senesi, manifestazione annessa alle attivit\u00e0 della Chigiana e votata da un lato alla riscoperta del patrimonio musicale italiano del Seicento e Settecento e dall'altro alla diffusione del repertorio contemporaneo, con numerose prime esecuzioni nel corso di settantuno edizioni, l'ultima risalente al 2014. \nIl programma della prima Settimana Musicale Senese fu dedicato a Vivaldi e basato su musiche italiane del Settecento. In questo modo Siena \u00abera destinata a rivelare al mondo, per la prima volta dopo due secoli, degli aspetti sommi dell'arte vivaldiana\u00bb. L'anno seguente la Settimana Musicale Senese fu dedicata ad Alessandro e Domenico Scarlatti fondamentali innovatori delle sonate per tastiera. In tale contesto fu proposta la prima esecuzione moderna dell'opera \"Il trionfo dell'onore\" di Alessandro Scarlatti (nella revisione di Virgilio Mortari).\nQuesta duplice attenzione alla rivalutazione del repertorio antico e alla promozione della nuova musica, pur ovviamente senza trascurare i classici del repertorio, fu incarnata dagli ensemble cameristici che nacquero all'interno dei corsi e che poi ebbero carriera internazionale. Ne sono un esempio il Quintetto Chigiano (fondato proprio nel 1939), il Quartetto Italiano e il Sestetto Chigiano d'Archi, che con la loro attivit\u00e0 concertistica si fecero promotori della musica di Boccherini, Mario Castelnuovo-Tedesco, Riccardo Malipiero, Franco Margola, Giulio Viozzi, Ernest Bloch e molti altri.\nNel 1958 il conte Chigi-Saracini-Lucherini istitu\u00ec la Fondazione \"Accademia Musicale Chigiana\", nominandola erede dei suoi beni materiali (tra cui il Palazzo Chigi-Saracini-Lucherini, storica sede della Chigiana). Tuttora la Chigiana finanzia le sue attivit\u00e0 grazie al lascito del Conte Chigi-Saracini\ufffc\ufffc-Lucherini, oltre che attraverso le sovvenzioni della Fondazione Monte dei Paschi di Siena e altri numerosi sponsor. L'Accademia possiede anche la Collezione Chigi-Saracini, con opere di Sassetta, Sano di Pietro, Botticelli, Sodoma, Beccafumi, Vanni e Maccari, una biblioteca musicale-letteraria comprendente 75.000 volumi e una collezione di strumenti musicali di pregio (tra cui il quartetto che venne concesso in uso al Quintetto Chigiano: un violoncello Stradivari, un violino Camilli, una viola Amati e un violino Guadagnini). L'Accademia possiede inoltre una parte rilevante del Fondo Massarelli.\nNel periodo estivo si tengono concerti per la manifestazione \"Estate Musicale Chigiana\".\nPremi.\nNel 1982 venne fondato il Premio Internazionale \"Accademia Musicale Chigiana\", destinato a giovani musicisti gi\u00e0 affermati in ambito internazionale. I vincitori vengono designati da una giuria composta da rappresentanti del giornalismo musicale, il direttore dell'Accademia e i docenti della disciplina.\nTra i vincitori figurano: Gidon Kremer (1982), Shlomo Mintz (1984), Anne-Sophie Mutter (1986), Viktoria Mullova (1988), Frank Peter Zimmermann (1990), Gil Shaham (1992), Maxim Vengerov (1995), Julian Rachlin (2000), Hilary Hahn (2002), Sarah Chang (2005), Peter Serkin (1983), Krystian Zimerman (1985), Andr\u00e1s Schiff (1987), Andrej Gavrilov (1989), Evgenij Kissin (1991), Andrea Lucchesini (1994), Lilya Zilberstein (1998), Leif Ove Andsnes (2001), Arcadi Volodos (2003), Esa-Pekka Salonen (1993), il Quartetto Hagen (1996), Tabea Zimmermann (1997), Paul Lewis (2006). L'ultima edizione, nel 2010, ha visto l'assegnazione del premio a Rafa\u0142 Blechacz.\nNel 1983 venne fondato anche il Concorso \"Alfredo Casella\", riservato alla composizione per organici cameristici."}
{"id": "783727", "revid": "106456", "url": "https://it.wikipedia.org/wiki?curid=783727", "title": "Lichtenfels (Baviera)", "text": "Lichtenfels \u00e8 una cittadina della Baviera, in Germania, capoluogo del circondario di Lichtenfels. Situata sul fiume Meno, approssimativamente 15\u00a0km a sud-est di Coburgo, e 30\u00a0km a nord-est di Bamberga.\nFrazioni di Lichtenfels.\nLichtenfels conta ben 28 frazioni, tra le quali il nucleo della medesima, gi\u00e0 comunit\u00e0 indipendenti, incorporate poi in un unico comune (in ordine alfabetico):\nLichtenfels (nucleo comunale originale), Buch am Forst, Degendorf, Eichig, Gnellenroth, Hammer, Isling, Klosterlangheim (o Langheim), K\u00f6sten, K\u00f6ttel, Krappenroth, Lahm, Mistelfeld, M\u00f6nchkr\u00f6ttendorf, Oberlangheim, Oberwallenstadt (compreso nel nucleo comunale), Reundorf, Roth, Rothmannsthal, Schney, Seehof, Seubelsdorf, Sch\u00f6nsreuth, Stetten, Tiefenroth, Trieb, Unterwallenstadt (compreso nel nucleo comunale), Weingarten."}
{"id": "783734", "revid": "46523", "url": "https://it.wikipedia.org/wiki?curid=783734", "title": "Accademia Chigiana di Siena", "text": ""}
{"id": "783737", "revid": "46523", "url": "https://it.wikipedia.org/wiki?curid=783737", "title": "Accademia Chigiana", "text": ""}
{"id": "783738", "revid": "169529", "url": "https://it.wikipedia.org/wiki?curid=783738", "title": "Privativa", "text": "La privativa, in diritto, \u00e8 una disposizione che d\u00e0 dei privilegi a determinati produttori o artefici in cambio della loro opera.\nStoria.\nLe leggi privative erano particolarmente frequenti durante il medioevo in paesi come l'Italia, ma esistono privative tuttora, soprattutto nel campo del diritto industriale (associate spesso ai monopoli).\nCon le privative, assimilabili a diritti di esclusiva, si riconoscevano ad alcune classi di artefici particolari privilegi (stato di monopolio o oligopolio, talvolta associate a esenzioni, sovvenzioni, ecc.), affinch\u00e9 essi non esportassero le loro conoscenze tecniche in altri luoghi, permettendo alla citt\u00e0 o alla regione in questione di ottenere una supremazia tecnica e commerciale in alcuni settori di eccellenza. In alcune citt\u00e0 le privative erano rivolte solo a esperti provenienti da fuori, affinch\u00e9 essi instaurassero botteghe e officine per praticare il loro mestiere\nNel medioevo le categorie pi\u00f9 esposte a privative erano quelle dei lavori tessili di pregio, del vetro, dell'oreficeria, talvolta di discipline artistiche. Il rovescio della medaglia era che spesso erano previste pesantissime sanzioni per chi lasciava la citt\u00e0 anche se spesso, per le produzioni d'eccellenza, c'era sempre qualche altro luogo pronto ad accogliere a braccia aperte questa manodopera altamente specializzata e redditizia.\nAttraverso una storia delle privative si evince che spesso queste sono introdotte quando una tecnica \u00e8 stata adottata in una citt\u00e0 o quando essa ha raggiunto un livello di eccellenza tale da venire tutelata. Per esempio verso la met\u00e0 del Trecento un gruppo di artefici dell'industria serica fugg\u00ec da Lucca, a causa di persecuzioni nelle lotte politiche, rifugiandosi a Firenze dove impiantarono la prestigiosa lavorazione e ricevettero privative per il loro operato.\nLo scambio di artefici coperti da privative era un privilegio che solo in rarissimi casi veniva concesso tra grandi citt\u00e0 e per scopi di prestigio: per esempio tra Firenze e Venezia nel XIV secolo vi fu uno scambio di addetti gli uni esperti dell'arte tessile, gli altri di quella del vetro.\nIn epoca moderna invece la privativa diviene sinonimo di diritto al monopolio (spesso attraverso lo sfruttamento di una propriet\u00e0 intellettuale quale ad esempio un marchio o un brevetto). \nTerminologia.\nIn passato \"privativa\" era anche sinonimo di tabaccheria."}
{"id": "783739", "revid": "46523", "url": "https://it.wikipedia.org/wiki?curid=783739", "title": "Accademia Musicale Chigiana di Siena", "text": ""}
{"id": "783740", "revid": "46523", "url": "https://it.wikipedia.org/wiki?curid=783740", "title": "Accademia musicale chigiana", "text": ""}
{"id": "783741", "revid": "46523", "url": "https://it.wikipedia.org/wiki?curid=783741", "title": "Chigiana", "text": ""}
{"id": "783743", "revid": "599013", "url": "https://it.wikipedia.org/wiki?curid=783743", "title": "Francisco Yeste", "text": "Carriera.\nNel 1997 viene acquistato dal Baskonia dove colleziona 38 presenze mettendo a segno 7 gol.\n\u00c8 diventato uno dei giocatori-simbolo dell'Athletic Bilbao perch\u00e9 durante i suoi anni di permanenza nel club spagnolo ha collezionato oltre 300 partite con uno score di 50 gol.\nNell'estate 2010 lascia la formazione basca dopo dodici anni di permanenza e si trasferisce all'Al-Wasl Sports Club.\nIl 23 luglio 2011 approda all' dopo aver firmato un contratto annuale.\nIl 17 gennaio 2012 rescinde il suo contratto con l' e viene ingaggiato dal Baniyas"}
{"id": "783745", "revid": "36426", "url": "https://it.wikipedia.org/wiki?curid=783745", "title": "Privative", "text": ""}
{"id": "783746", "revid": "123981476", "url": "https://it.wikipedia.org/wiki?curid=783746", "title": "Jules-Albert De Dion", "text": "Biografia.\nNato da una famiglia della ricca nobilt\u00e0 francese, di antica origine belga, il conte De Dion visse una giovent\u00f9 agiata e spensierata. Di corporatura massiccia, alta statura e carattere da \"bastian contrario\", diviene ben presto frequentatore delle tre grandi passioni che lo accompagneranno per tutta la vita: le donne, i motori e la politica.\nNel ventennio a cavallo tra il XIX ed il XX secolo, \u00e8 spesso citato dalle cronache mondane per la sua fama di seduttore e di acceso polemista che l'obbligarono a sostenere numerosi duelli con sfidanti offesi dalle sue parole o, pi\u00f9 sovente, dalle sue azioni.\nAppassionato dalle prime applicazioni e realizzazioni automobilistiche ne studia a fondo la tecnica e deposita numerosi brevetti, tra i quali il geniale schema d'assale rigido, progettato insieme a Charles Tr\u00e9pardoux e divenuto famoso come Ponte De Dion, che ancora oggi viene utilizzato sulle automobili di prestigio.\nNel 1881, in societ\u00e0 con Georges Bouton e Charles-Armand Tr\u00e9pardoux, fonda la casa automobilistica De Dion-Bouton che diverr\u00e0, in e per breve tempo, il maggior produttore automobilistico mondiale, per poi essere riconvertita, dopo la prima guerra mondiale, nella principale fabbrica francese di automotrici ferroviarie.\nTra le altre importanti realizzazioni di De Dion, \u00e8 necessario ricordare la fondazione, nel 1895, dell'Automobile Club di Francia e, nel 1898, del primo Salone dell'automobile della storia che viene inaugurato alle \"Tuileries\", riscuotendo un enorme successo di pubblico (140.000 visitatori paganti) per ammirare i 232 modelli d'automobile esposti.\nNel 1900 fonda \"L'Auto\", il primo periodico a stampa di argomento automobilistico che diverr\u00e0 il principale giornale sportivo francese ed assumer\u00e0, nel 1946, la nuova denominazione di \"L'\u00c9quipe\".\nNel 1901, alla morte del padre, eredita il titolo di marchese e la gestione delle attivit\u00e0 familiari che lo inducono ad impegnarsi maggiormente nella politica.\nEletto deputato per il dipartimento della Loira inferiore (ora Loira Atlantica) nel 1902, ricoprir\u00e0 ininterrottamente la medesima carica fino al 1924, anno in cui, nello stesso collegio elettorale, viene eletto senatore, occupando il seggio fino al 1940.\nSchierato all'estrema destra conservatrice e cattolica, De Dion \u00e8 un fervido difensore dei privilegi aristocratici ed ecclesiastici, tanto da essere arrestato durante gli scontri avvenuti in occasione della legge di separazione tra lo stato e la chiesa avvenuti in Francia nel 1905.\nIl 10 luglio 1940 (ormai ultraottantenne, ma ancora battagliero), contrariamente ai suoi colleghi aristocratici e cattolici, si astiene dal voto con il quale l'Assemblea nazionale affida al Maresciallo Petain i pieni poteri, dopo l'occupazione nazista."}
{"id": "783747", "revid": "46523", "url": "https://it.wikipedia.org/wiki?curid=783747", "title": "Accademia della Chigiana", "text": ""}
{"id": "783749", "revid": "4106", "url": "https://it.wikipedia.org/wiki?curid=783749", "title": "Cluj Napoca", "text": ""}
{"id": "783754", "revid": "110157", "url": "https://it.wikipedia.org/wiki?curid=783754", "title": "Circondario di Lichtenfels", "text": "Il circondario di Lichtenfels \u00e8 uno dei circondario del nord della Baviera.\nIl capoluogo, Lichtenfels, \u00e8 gemellato con il comune italiano di Ariccia."}
{"id": "783759", "revid": "599013", "url": "https://it.wikipedia.org/wiki?curid=783759", "title": "Tmq", "text": ""}
{"id": "783766", "revid": "1433186", "url": "https://it.wikipedia.org/wiki?curid=783766", "title": "Hatillo (Porto Rico)", "text": "Hatillo \u00e8 una citt\u00e0 di Porto Rico situata sulla costa nord-occidentale dell'isola. L'area comunale confina a est con Arecibo, a sud con Lares e Utuado e a ovest con Camuy. \u00c8 bagnata a nord dalle acque dell'oceano Atlantico. Il comune, che fu fondato nel 1823, oggi conta una popolazione di quasi 39.000 abitanti ed \u00e8 suddiviso in 10 circoscrizioni (\"barrios\")."}
{"id": "783768", "revid": "74684", "url": "https://it.wikipedia.org/wiki?curid=783768", "title": "Albert De Dion", "text": ""}
{"id": "783769", "revid": "36426", "url": "https://it.wikipedia.org/wiki?curid=783769", "title": "Bestiari", "text": ""}
{"id": "783776", "revid": "30794", "url": "https://it.wikipedia.org/wiki?curid=783776", "title": "Riserva naturale orientata Rossomanno-Grottascura-Bellia", "text": "La riserva naturale orientata Rossomanno-Grottascura-Bellia \u00e8 un'area naturale protetta situata nei comuni di Enna, Piazza Armerina e Aidone, nella omonima provincia. Il suo punto nevralgico \u00e8 costituito dalla vetta del monte Rossomanno.\nStoria.\nIl territorio della Riserva fu lungamente abitato, a partire dall'antico centro di Rossomanno, distrutto poi nel XIV secolo.\nTerritorio.\nLa Riserva si estende su oltre 2000 ettari di superficie interamente terrestre, nel multiforme paesaggio dei monti Erei, spina dorsale della Sicilia centrale. Vi si individuano altipiani a circa 800 m s.l.m., di consistenza sabbiosa e pertanto permeabili, interamente ammantati di conifere, importante polmone verde dell'isola frutto di un antico rimboschimento. Al suo interno ricade inoltre il Parco della Ronza, facente parte della medesimo area boschiva.\n\u00c8 incastonata tra il Lago di Pergusa, il monte Rossomanno, e le aree archeologiche di cozzo Matrice e montagna di Marzo. La Riserva \u00e8 infine stretta tra i due maggiori centri della provincia, Enna a nord e Piazza Armerina a sud.\nFlora.\nLa riserva conserva al suo interno un notevole patrimonio forestale, in gran parte frutto di un antico rimboschimento, che ha ammantato il territorio di conifere e eucalipti, ma rimane tuttavia traccia di un antico querceto. Tra le conifere, domina il Pino domestico, e si localizza oltre gli 800 m di quota: questa specie si adatta benissimo ai suoli sabbiosi, e produce i cosiddetti pinoli. Presente \u00e8 inoltre il Pino d'Aleppo, assieme al castagno, al nocciolo, al leccio e all'alloro. Caratteristici dell'Ennese sono il sambuco (che \u00e8 alla base della guastella col sambuco), il pero selvatico, l'asparago e innumerevoli altre piante. \nInteressante \u00e8 inoltre il sottobosco, con macchie di rovi, \"rosa canina\" (la rosa selvatica), il timo, il biancospino ed il prugnolo: queste ed altre specie formano splendide siepi, che affiancano i sentieri recentemente ridisegnati per favorire l'escursionismo, il trekking e lo scautismo, attivit\u00e0 praticate nella riserva.\nFauna.\nLa Riserva ospita diverse specie di animali tra cui numerose specie di uccelli: la poiana (\"Buteo buteo\"), il gheppio (\"Falco tinnunculus\"), l'upupa (\"Upupa epops\"), la ghiandaia (\"Garrulus glandarius\"), il cuculo (\"Cuculus canorus\") e il gruccione (\"Merops apiaster\"), nonch\u00e9 rapaci notturni quali il gufo (\"Asio otus\"), l'allocco (\"Strix aluco\"), la civetta (\"Athene noctua\") e il barbagianni (\"Tyto alba\").\n\u00c8 possibile inoltre incontrare la volpe (\"Vulpes vulpes\"), l'istrice (\"Hystrix cristata\"), il riccio (\"Erinaceus europaeus\"), il cinghiale (\"Sus scrofa\"), il ramarro (\"Lacerta viridis\") e la tartaruga palustre siciliana (\"Emys trinacris\").\nLe pietre incantate.\nLe cosiddette \"Pietre incantate\" o \"pupi ballerini\" (in siciliano), sono un gruppo di pietre dalla forma vagamente antropomorfa all'interno della riserva. Le pietre si sono in realt\u00e0 formate per l'azione eolica del vento che le ha rese tali. Questa caratteristica richiama anche una certa curiosit\u00e0 nei visitatori del parco.\nArcheologia.\nAll\u2019interno del parco vi sono tracce di antichi insediamenti come a Serra delle Casazze con i resti di un centro siculo con l\u2019acropoli e le fortificazioni. La necropoli di Rocca Crovacchio con sepolture di diverso tipo tra cui ad \"enchytrismos\".\nVi sono anche i resti di una piccola basilica bizantina e un borgo medievale di origine sveva raso al suolo nel 1394, posto tra Serra delle Casazze e Monte Rossomanno.\nAccessi.\nDall\u2019autostrada A19 Catania-Palermo uscire a Enna e proseguire per la S.S. 561 per Pergusa e, superato il lago, si segue la statale 117-bis verso Piazza Armerina. Qui seguire gli appositi cartelli.\nDa Sud (Caltagirone e Gela) seguire la SS117-bis verso Piazza Armerina e poi si percorre la S.S. 288 per Aidone-Morgantina. Qui seguire gli appositi cartelli."}
